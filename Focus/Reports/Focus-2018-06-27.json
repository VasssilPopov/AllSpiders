{"url": "http://www.focus-news.net/news/2018/06/27/2538980/nimh-utre-otnovo-shte-ima-valezhi-na-mnogo-mesta-shte-sa-znachitelni-po-kolichestvo.html", "text": "През нощта валежите ще отслабнат и в по-голямата част от страната временно ще спрат. Утре от юг-югозапад валежите отново ще се активизират, ще обхванат страната и отново на много места ще са значителни по количество. Ще продължи да духа до умерен вятър от изток-североизток. Ще се задържи хладно за края на юни с максимални температури между 20° и 25°. През нощта срещу петък, главно в западната половина от страната валежите ще продължат, като значителни ще бъдат в Северозападна България. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nАтмосферното налягане е и ще се задържи по-ниско от средното за юни.  \r\nНад Черноморието ще е предимно облачно с валежи, на места значителни, придружени и с гръмотевици. Ще духа до умерен вятър от изток-североизток. Максимални температури  на въздуха и на морската вода 24°-25°. Вълнението на морето ще бъде 2-3 бала.\r\nНад планините ще бъде облачно и дъждовно. На много места валежите ще са значителни, главно в Рило-Родопската област, придружени с гръмотевици. Ще духа умерен вятър от изток-югоизток. Максимална температура на височина 1200 метра – около 14°, на 2000 метра – около 9°.\r\nПрез следващите дни до края на седмицата въздушната маса ще се задържи неустойчива. Ще има и разкъсвания на облачността, но ще има и превалявания, на места с гръмотевици, временно интензивни. В петък все още има вероятност за локални значителни валежи, през почивните дни вече чувствително намалява, особено в неделя. Вятърът ще се ориентира от запад-северозапад, ще бъде до умерен. Температурите слабо ще се повишат.", "date": "2018.06.27", "title": "НИМХ: Утре отново ще има валежи, на много места ще са значителни по количество"}
{"url": "http://www.focus-news.net/news/2018/06/27/2538978/stara-zagora-izlozhba-pozdravi-ot-italiya-i-balgariya-shte-bade-otkrita-v-muzeya-na-fotografiyata-v-kazanlak.html", "text": "Изложба „Поздрави... от Италия и България“ ще бъде открита в Музея на фотографията в Казанлък на 4 юли от 18.00 часа, каза за Радио „Фокус“ директорът на музея Стефан Папукчиев. Той поясни, че колекцията представя над 300 пощенски картички и е събрана с помощта на Института за етнология и филклористика с Етнографски музей към Българска академия на науките. В изложбата са включени автентични картички. Една от най-ценните от тях се свързва с Колизеума - вечният символ на Италия. Най-старата картичка от българска страна, също е свързана с националните символи. Тя представя характерния за България поминък – розопроизводството, запазената марка на Казанлъшкия край. Картичката с датировка от 1898 година се счита за най-старата у нас. \r\n„Изложбата се фокусира върху стойността на изображението и неговата иконографска сила, разказана чрез промените в италианското и българското общества през последните 100 години. Експозицията връща посетителите към началото на ХХ век в цветни и черно-бели фото и художнически разкази за живота на италианците в България и на българите в Италия“, каза Папукчиев. Той поясни, че пощенските картички са с интересни послания. Много от тях са любезни благодарности: „В колекцията, която ще бъде показана в Казанлък се вижда ясно промяната през годините на естетическия вкус, на тематичното съдържание на написаното и модата в стилистиката на текстовете и езика. Променят се отношенията, променят се и хората. Променят се и връзките между двете страни – Италия и България. Остава обаче куртоазията или пък - искреността, събрана в задължителната фраза „Поздрави и целувки!“ на гърба на пощенските карти.“ \r\nСред организаторите на изложбата е и Италианския културен институт. За откриването ѝ в Казанлък се очаква да пристигне и директорът на Италианския културен институт Луиджина Педди.\r\nСлавяна ГАЙДАРОВА", "date": "2018.06.27", "title": "Стара Загора: Изложба „Поздрави... от Италия и България“ ще бъде открита в Музея на фотографията в Казанлък"}
{"url": "http://www.focus-news.net/news/2018/06/27/2538983/krasimira-anastasova-kmet-na-dolni-chiflik-obshtinata-ima-sklyuchen-dogovor-s-otorizirana-firma-koyato-izvarshva-dezinfektsiya-dezinsektsiya-i-deratizatsiya.html", "text": "Община Долни чифлик има сключен договор с оторизирана фирма, която извършва всички ДДД дейности – дезинфекция, дезинсекция и дератизация. Това каза в интервю за Радио „Фокус“ – Варна кметът на Община Долни чифлик Красимира Анастасова. Дейностите по дезакаризация на територията на общината са започнали още от месец март, като обработките се извършват съобразно метеорологичната обстановка, обясни кметът. През пролетно-летния сезон обикновено се извършват между 2 и 4 обработки на площи. Препаратите, с които се обработват площите, са разрешени от Министерство на здравеопазването, като максималният карантинен срок е 24 часа, каза още кметът на Община Долни чифлик Красимира Анастасова.\r\nМарияна ВАЛЕНТИНОВА", "date": "2018.06.27", "title": "Красимира Анастасова, кмет на Долни чифлик: Общината има сключен договор с оторизирана фирма, която извършва дезинфекция, дезинсекция и дератизация"}
{"url": "http://www.focus-news.net/news/2018/06/27/2538979/reuters-si-dzinpin-predupredi-dzheyms-matis-che-kitay-nyama-da-dade-dori-santimetar-ot-teritoriyata-si.html", "text": "Китай е ангажиран към запазването на мира, но не може да даде „дори сантиметър“ от територията си, която предците на страната са завещали, заяви президентът на Китай Си Дзинпин пред министъра на отбраната на САЩ Джеймс Матис в сряда , предава Reuters.\r\nДжеймс Матис е на двудневно посещение в Пекин.\r\nПо време на срещата им в китайския парламент, Си заяви пред Матис че Китай има само мирни намерения и не би „предизвикал хаос“.\r\nОбщите интереси на двете страни надвишават техните различия, но по отношение на териториалните въпроси не може да има отстъпки, заяви китайският президент.\r\n„Не можем да загубим дори един сантиметър територия, завещана ни от нашите предци. Това, което принадлежи на другите хора, ние не желаем“, заяви Си Дзинпин.\r\n„Щастлив съм да бъда тук и ние възлагаме същата висока степен на значение към нашите военни отношения с Китай“, заяви от своя страна Джеймс Матис. Йонислав Дочев", "date": "2018.06.27", "title": "Reuters: Си Дзинпин предупреди Джеймс Матис, че Китай няма да даде дори сантиметър от територията си"}
{"url": "http://www.focus-news.net/news/2018/06/27/2538982/izlozhba-s-poslaniyata-na-evropeyskite-lideri-ot-neformalnata-im-vecherya-po-vreme-na-balgarskoto-predsedatelstvo-beshe-predstavena-v-sofiya-obzor.html", "text": "Изложба с посланията на европейските лидери от неформалната им вечеря по време на Българското председателство беше представена в София. Тя е подредена в Националната галерия – Двореца и ще остане там до 8 юли, а после ще бъде преместена в Националния военноисторически музей. След това ще бъде поставена трайно в НДК.\r\nЕкспозицията представя собственоръчно написаните пожелания на европейските лидери, които заедно създадоха едно платно, заредено с уважение, добронамереност и приятелство. „За успеха ни“ - написа премиерът Бойко Борисов. Френският президент Еманюел Макрон допълни: „И продължаваме! Благодаря на България!“. Много от лидерите изразиха надеждите си за по-сигурна, по-обединена и по-солидарна Европа. „Чрез интеграцията на Европа създаваме по-добро бъдеще за следващите поколения – споделени ценности, общи цели, обединена Европа!“ - написа министър-председателят на Полша Матеуш Моравецки. В този дух е и пожеланието на премиера на Литва Далия Грибаускайте: „Единството има значение. Благодаря много, България!“. Най-дълго е посланието на премиера на Великобритания Тереза Мей: „От изобретяването на компютъра от Джон Атанасов до разработването на World Wide Web от Тим Бърнърс-Лий, Великобритания и България са изиграли централна роля в постигането на цифровата мечта. Нека съвместната ни работа продължи още дълго!“ А канцлерът на Германия Ангела Меркел написа на кирилица: „Всичко най-хубаво!“. Освен посланията на лидерите, в изложбата са включени и снимки от неформалната вечеря. \r\nИзложбата беше открита от министъра на Българското председателство на Съвета на ЕС Лиляна Павлова и министърът на културата Боил Банов. Министър Павлова посочи, че основната идея на експозицията е да остане като спомен за бъдещите поколения. „Това не са просто снимки. Това е автентичната маса, върху която се храниха нашите лидери. Тя беше произведена от иновативен материал, за да покажем своите иновации и креативност. Веднага след вечерята лидерите получиха по един перманентен маркер, с който писаха директно върху масата“, каза още тя и посочи, че изложбата е от изрязани парчета от масата. „Три са основните послания на лидерите – бъдеще, единство и успех“, каза министър Павлова.\r\nМинистър Боил Банов коментира, че за шестте месеца на Българското председателство културата и културното наследство са станали неизменна част от политическия дневен ред на Европа. „Няма нищо по-естествено от това, политиците да станат от този храм на изкуството. Пожелавам на много хора да видят усмихнатите лица от снимките – те са много естествени, няма преднамереност. А тази естественост говори за едно – изключително позитивно отношение на европейските лидери към нашата държава“, посочи Банов.\r\nЦветилена СИМЕОНОВА", "date": "2018.06.27", "title": "Изложба с посланията на европейските лидери от неформалната им вечеря по време на Българското председателство беше представена в София (ОБЗОР)"}
{"url": "http://www.focus-news.net/news/2018/06/27/2539012/washington-examiner-satelitni-izobrazheniya-pokazvat-che-severna-koreya-vse-oshte-da-se-zanimava-s-yadren-izsledovatelski-tsentar-vapreki-angazhimenta-si-za-denuklearizatsiya.html", "text": "Сателитни изображения, заснети на 21 юни, показват че Северна Корея продължава да работи върху своя център за ядрени изследвания, след срещата на върха в Сингапур по-рано през месеца, пише американското електронно издание Washington Examiner.\r\nСпоред доклад, публикуван в сряда от уебсайта „38 North“, който се занимава с анализиране на Северна Корея от центъра „Стимсън“, работата върху обекта „продължава с пълна пара“. Съдейки от изображенията, докладът отбелязва, че изглежда сякаш Северна Корея е модифицирала охладителните системи на своя реактор за производство на плутон, построила е нова сграда до охлаждащата кула и е извършила допълнителен строеж до експериментален леководен реактор. Докладът е базиран на сателитни изображения на ядрения изследователски център „Йонгбйон“ в Северна Корея, заснети от „Еърбъс Дефенс енд Спейс“.\r\n„Продължителната работа в съоръжението Йонгбйон не трябва да се разглежда като свързано с обещанието на Северна Корея за денуклеаризация“, се казва в доклада. „Ядрените съоръжения на Северна Корея може да се очаква да продължат с работата си както обикновено, докато не бъдат получени специфични заповеди от Пхенян.“ Йонислав Дочев", "date": "2018.06.27", "title": "Washington Examiner: Сателитни изображения показват, че Северна Корея все още да се занимава с ядрен изследователски център, въпреки ангажимента си за денуклеаризация"}
{"url": "http://www.focus-news.net/news/2018/06/27/2538987/predsedatelyat-na-pg-na-gerb-tsvetan-tsvetanov-razgovarya-sas-zam-direktora-na-otdela-po-komunikatsii-na-ministar-predsedatelya-i-pravitelstvoto-na-velikobritaniya-henri-kolins.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан  Цветанов проведе работна среща със зам.-директора на Отдела по комуникации на министър-председателя и правителството на Великобритания, отговарящ за проектите по сигурност и отбрана - Хенри Колинс. Двамата разговаряха в Лондон на „Даунинг стрийт“ № 10, където е работният офис на министър-председателя на Обединеното кралство и главната квартира на правителството. Това съобщиха от пресцентъра на ПП ГЕРБ.\r\nНа срещата бяха обсъдени основните предизвикателства пред политическата система като дезинформацията, фалшивите новини и подвеждащите експертни твърдения в публичното пространство. Цветан Цветанов и Хенри Колинс се обединиха около мнението, че основен ангажимент на системните партии и политици е да предпазят европейските общества от манипулациите, на които могат да станат жертва. Те коментираха, че тази задача е изпълнима, като се използва само истината, но по един стратегически и тактичен начин. \r\n„Важно е на провокациите и манипулациите в медийното и онлайн пространството да отговаряме по елегантен начин без да се изкушаваме да използваме тона или способите на популистите“, заяви Цветан Цветанов.", "date": "2018.06.27", "title": "Председателят на ПГ на ГЕРБ Цветан Цветанов разговаря със зам.-директора на Отдела по комуникации на министър-председателя и правителството на Великобритания Хенри Колинс"}
{"url": "http://www.focus-news.net/news/2018/06/27/2538988/afp-turskiyat-zhurnalist-mehmet-altan-e-osvoboden-sled-blizo-dve-godini-v-zatvora.html", "text": "Турският журналист Мехмет Алтан в сряда е бил освободен от затвора, след като е изкарал близо две години там по обвинения във връзки с групата, която е обвинена за проваления опит за преврат през 2016 година, предава AFP.\r\nАлтан, който е бил арестуван през септември 2016 година, беше пуснат от затвора Силиврия в Истанбул, заявиха от заявиха от групата за защита на свободата на пресата „P24” в изявление.\r\nРешението на съда постановява само освобождението му от затвора, но той все още има забрана за излизане от страната и задължение да информира властите редовно за своето местонахождение. Йонислав Дочев", "date": "2018.06.27", "title": "AFP: Турският журналист Мехмет Алтан е освободен, след близо две години в затвора"}
{"url": "http://www.focus-news.net/news/2018/06/27/2538985/ministar-lilyana-pavlova-blagodarya-balgariya-misiyata-predsedatelstvo-beshe-izpalnena-uspeshno.html", "text": "Като миг отминаха тези 180-те дни, в които България имаше честта да председателства Съвета на ЕС. През тези 6 месеца вложихме усилия, енергия, емоция, много желание във вземането на справедливи и често нелеки решения в името на единството и на по-добър Европейски съюз. С тези думи министър Лиляна Павлова се обърна към гостите на официалното закриване на Българското председателство на Съвета на ЕС в Зала 1 на НДК, съобщиха от пресцентъра на Министерството за Българското председателство на Съвета на ЕС 2018. Приветствие към гостите поднесоха също министърът на културата Боил Банов и държавният секретар във Федералното министерство на вътрешните работи на Австрия Каролине Едщадлер. \r\nЗа заключителния концерт тази вечер в Дома на Българското председателство пристигнаха министри, народни представители, дипломати, представители на вероизповеданията и много съпричастни българи с националната и европейска кауза. \r\n„С концерта под звуците на известния австрийски композитор Густав Малер и под ръководството на гениалния маестро Емил Табаков с участието на над 400 български и австрийски изпълнители на така наречената „Симфония на хилядата“, тази вечер символично предаваме Българското председателството на Австрия“, посочи министър Павлова. Тя заяви, че днес, с гордост и самочувствие можем да кажем, че вложихме много старание, много емоции и всеки един час, всеки един ден и всяка една минута труд си заслужаваше. \r\n„Заслужаваше си, защото заедно с вас градим тази Европа, която искаме утре да бъде един по-сигурен, по-спокоен и по-надежден дом за нашите деца“, каза още министър Павлова. Тя подчерта, че в продължение на 6 месеца българската реч звучеше тук, в България, в София, в дома на Българското председателство. „Звучеше и в Брюксел. Българската реч е нашият капитал, с който се гордеем. С българската азбука допринасяме за културното многообразие на Европа“, добави министър Павлова.  \r\nТя посочи, че повече от 35 хиляди делегати посетиха страната ни и успяха да усетят нашата култура, история и традиции. „Вярвам, че успяхме да ги посрещнем с гостоприемство и топлина, каквато българите притежаваме. Благодаря още веднъж с цялото си сърце на всеки един от вас, който допринесе за успеха на Българското председателство. Днес можем да кажем – мисията ни беше изпълнена успешно! Благодаря, България! Пожелавам успех на Австрия! Ще продължаваме да работим заедно“, добави министър Павлова. Тя каза още, че именно символиката на днешния българо-австрийски концерт показва, че ние сме готови да работим задружно, в партньорство, в сътрудничество, в единение, към което се стремим. „Единение, от което повече от всякога се нуждае Европа. Успех Австрия“, завърши приветствието си министър Павлова преди изпълнението на една от най-великите симфонии на всички времена – Симфония №8 на Густав Малер. \r\nНа сцената в НДК тя бе изпълнена от Софийската филхармония, Симфоничния оркестър на БНР, Националния филхармоничен хор „Светослав Обретенов” и детския филхармоничен хор с диригент Славил Димитров, детският радиохор с диригент Венеция Караманова и смесения хор на БНР с диригент Любомира Александрова. Международното присъствие в събитието дойде с 8-те солисти от Австрия.", "date": "2018.06.27", "title": "Министър Лиляна Павлова: Благодаря, България, мисията „председателство“ беше изпълнена успешно"}
{"url": "http://www.focus-news.net/news/2018/06/27/2538989/poreden-spor-mezhdu-upravlyavashti-i-opozitsiya-za-dnevniya-red-na-parlamenta-obzor.html", "text": "За пореден път управляващи и опозиция спориха за дневния ред на парламента. Напрежението възникна след предложение на зам.-председателя на НС Явор Нотев докладите на КЕВР, КЗК и БТА за 2017 година да се гласуват на утрешното заседание, а не на днешното. Мотив за промяната беше фактът, че ръководството на институциите не е поканено в пленарна зала. От БСП обявиха, че председателят на КЕВР Иван Иванов всъщност е в зала и точката за регулатора може да се гласува. В отговор от ГЕРБ отново обърнаха внимание, че лидерът на БСП Корнелия Нинова не е в зала. Последва поименна проверка по предложение на управляващите. След като в зала имаше достатъчно депутати, предложението за отмяна на гласуването за утре все пак беше прието. „Очертава се опасна тенденция в това Народно събрание – управляващите са неспособни да съставят дневен ред за два дни“, заяви секретарят на ПГ на БСП Филип Попов. „Очевидно, че вчера се преработихте в кулоарите“, коментира той към управляващите. В отговор депутатът от ГЕРБ и председател на правна комисия Данаил Кирилов обяви: „Предложението за отмяна на гласуването на докладите е правилно, изисква се присъствие на представители на КЕВР, КЗК и БТА“. Той обясни, че всъщност БСП нямат право на коментар след гласуване по процедурен въпрос. Председателят на НС Явор Нотев уточни, че в утрешния ден представители на КЕВР, БТА и КЗК ще бъдат поканени в зала за гласуването.\r\nБиляна ИВАНОВА", "date": "2018.06.27", "title": "Пореден спор между управляващи и опозиция за дневния ред на парламента (ОБЗОР)"}
{"url": "http://www.focus-news.net/news/2018/06/27/2538984/tv-21-makedoniya-dali-makedoniya-shte-izpalni-usloviyata-navremei.html", "text": "Македония има срок от една година за съществени реформи в правосъдието, в разузнавателните служби и в публичната администрация. Но колко е възможно за институциите да изпълнят всичките условия, за да може Европейският съвет да потвърди решението си и да започне преговори за членство на страната в европейското семейство? Това коментира македонският телевизионен канал „ТВ 21“ в свой материал.\r\nМинистърът на правосъдието на Македония Рената Дескоска заяви, че реформите в областта на правосъдието вече са започнати.\r\nПравителството също уверява, че ще изпълни исканите от Европейския съвет реформи. Според правителственият говорител Миле Бошняковски, вече е изготвен детайлен план за задълженията, които трябва да бъде реализирани до юни 2019 година.\r\nБошняковски заяви, че в „План 18“ е детайлно уточнено какво трябва да се направи за напредък в споменатите области. Йонислав Дочев", "date": "2018.06.27", "title": "„ТВ 21“ (Македония): Дали Македония ще изпълни условията навреме?"}
{"url": "http://www.focus-news.net/news/2018/06/27/2538986/kathimerini-navodneniyata-zatvoriha-magistralata-atina-korint-za-dva-chasa.html", "text": "В сряда магистралата Атина-Коринт в Гърция е била затворена за близо два часа на 29-ия ѝ километър, след като гръмотевични бури предизвикаха наводнения в региона, съобщава електронното издание на гръцкия вестник Kathimerini.\r\nТрафикът в двете посоки е бил възстановен по-късно в следобеда.\r\nДъждовете са засегнали и старата магистрала, която е била отцепена от 33 км до корабостроителницата в Елевсина.\r\nИмало е сериозни наводнения и в град Мандра. От вторник насам лошото време в Гърция предизвика наводнения в редица региони, особено в централната част на страната и в Атика. Йонислав Дочев", "date": "2018.06.27", "title": "Kathimerini: Наводненията затвориха магистралата Атина-Коринт за два часа"}
{"url": "http://www.focus-news.net/news/2018/06/27/2538991/nimh-oranzhev-kod-za-dazhd-i-gramotevitsi-e-v-sila-za-pochti-tsyalata-strana-za-28-yuni.html", "text": "Оранжев код за дъжд и гръмотевици е в сила за почти цялата страна за 28 юни. Това сочи справка на сайта на Националния институт по метеорология и хидрология (НИМХ) при БАН. Предупреждението важи за всички области с изключение на Видин, където кодът е жълт. Очакват се значителни валежи, като на места ще се развият и гръмотевични бури. Количествата за денонощието ще достигат до 30-50 л/кв.м, а в отделни райони и повече.", "date": "2018.06.27", "title": "НИМХ: Оранжев код за дъжд и гръмотевици е в сила за почти цялата страна за 28 юни"}
{"url": "http://www.focus-news.net/news/2018/06/27/2538981/gazeta-express-dokladat-na-evropeyskata-komisiya-za-vizovata-liberalizatsiya-na-kosovo-shte-bade-opovesten-do-nyakolko-dni.html", "text": "Авни Арифи, главен преговарящ за Косово в диалога Белград-Прищина, заяви че решението на Европейската комисия за това дали Косово е изпълнило критериите за визова либерализация, ще бъде оповестено в близките дни, пише базираното в Прищина албанско електронно издание Gazeta Express.\r\nАрифи вярва, че ЕК ще отвори пътя на Косово за безвизов режим.\r\nПравителството е оптимистично, че докладът на ЕК ще даде позитивна препоръка за Косово да получи право на свободно движение в Шенгенското пространство на Европейския съюз.\r\nКоментирайки скорошните информации, че визовата либерализация може да бъде забавена, Арифи заяви че ЕС няма да разочарова хората на Балканите.\r\n„Не желая да коментирам тези негативни спекулации, но ЕС от 90-те години насам отвори Европейската перспектива за балканските народи и балканските държави, въпреки че техните вътрешни развития винаги са имали стремеж към пълна интеграция в Съюза“, заяви той. Йонислав Дочев", "date": "2018.06.27", "title": "Gazeta Express: Докладът на Европейската комисия за визовата либерализация на Косово, ще бъде оповестен до няколко дни"}
{"url": "http://www.focus-news.net/news/2018/06/27/2538992/komentari-v-germanskite-medii-za-otpadaneto-na-svetovniya-shampion-germaniya-v-grupovata-faza-na-mondial-2018.html", "text": "Отборът на Германия допусна загуба с 0:2 от Южна Корея и за първи път отпадна още в груповата фаза на световното първенство по футбол в Русия. Германската преса реагира емоционално на провала на Маншафта.\r\n\"Германия е аут!\", написа водещото издание Der Spiegel след поражението на Бундестима в двубоя срещу Южна Корея. \"Исторически удар - за първи път в историята Германия не успя да преодолее груповата фаза на световното първенство по футбол.  Германия допусна загуба в мач срещу най-слабия в групата\".\r\n\"Един единствен гол бе необходим на Германия, за да се класира за осминафиналите на Мондиал 2018. Вместо това обаче Бундестимът допусна историческа загуба. Йоаким Льов отказа да коментира въпроса за бъдещето си като старши треньор на националния отбор на Германия\", написа ежедневникът Die Welt.Bild: \"Това бе най-големият удар в историята на германските участия в световните първенства по футбол. Германия се провали в груповата фаза на Мондиала. 0:2 е болезненият край за Германия на шампионата в Русия. Маншафтът е аут\".\r\n\"Германия се провали в груповата фаза - за първи път в историята. И то заради загуба от Южна Корея. Исторически провал\", написа националният ежедневник Die Zeit.\r\n\"Чудото срещу Швеция бе последвано от тежка загуба срещу Южна Корея. За първи път в историята Германия се провали в груповата фаза\", написа Frankfurt Allgemeine Zeitung. \r\n\"Оставка на Льов? Въпросът остава отворен\", пише телевизионният канал Sport 1, като припомня, че договорът на Йоаким Льов е до 2022 г. Старши треньорът на Германия ще внесе повече яснота по въпроса в следващите дни. Тереза Герова", "date": "2018.06.27", "title": "Коментари в германските медии за отпадането на световния шампион Германия в груповата фаза на Мондиал 2018"}
{"url": "http://www.focus-news.net/news/2018/06/27/2538990/anadolu-agency-noviyat-parlament-na-turtsiya-shte-provede-parvata-si-sesiya-na-8-yuli.html", "text": "Новият парламент на Турция ще проведе първата си пленарна сесия на 8 юли, три дена след като Върховната избирателна комисия на страната ще оповести официално крайните резултати от изборите на 24 юни, предава Anadolu Agency.\r\nДепутатът от Народнорепубликанската партия Денис Байкал, 80-годишен, ще председателства събранието като действащ говорител.\r\nПрезидентът на Турция Реджеп Тайип Ердоган, както и новите депутати, ще се закълнат в парламента на 8 юли.\r\nСпоред официални резултати от изборите в неделя, Партията на справедливостта и развитието е спечелила 295 места в 600-местния парламент. Народнорепубликанската е на второ място със 146 места, Демократическата партия на народите е спечелила 67 места, Партията на националното действие 49, а „Добрата партия“ 43 места. Йонислав Дочев", "date": "2018.06.27", "title": "Anadolu Agency: Новият парламент на Турция ще проведе първата си сесия на 8 юли"}
{"url": "http://www.focus-news.net/news/2018/06/27/2538564/pregled-na-osnovnite-temi-v-svetovniya-pechat-agentsiya-fokus.html", "text": "Във вторник президентът на САЩ Доналд Тръмп обяви победа, след като Върховният съд на страната потвърди забраната за влизане на граждани от пет мюсюлмански държави, пише американското електронно издание The Hill.\r\nТой нарече решението „дълбоко реванширане“ в изявление разпространено от Белия дом.\r\n„Това решение е момент на дълбоко реванширане след месеци на истерични коментари от медиите и демократите, които отказаха да направя това, което е нужно, за да обезопасим границите и страната си“, заяви президентът.\r\nРешението на съда е значителна победа за Тръмп, който направи забраната един от топ приоритетите си, откакто встъпи в длъжност.\r\nСпоред забраната, граждани от определени държави нямат право да влизат на територията на САЩ. Това са Иран, Либия, Сомалия, Сирия и Йемен.\r\nПо-малките съдилища отхвърляха няколко версии на забраната, която беше въведена още в първата седмица на Тръмп като президент, но решението на Върховния съд слага край на различните тълкувания и забраната вече е валидна на цялата територия на САЩ.\r\n*** Президентът на Турция Реджеп Тайип Ердоган и неговите топ съветници са започнали да работят върху изграждането на нова правителствена структура и нов кабинет в съответствие с новата президентска система, която ще влезе в сила, след като президентът изрече своята клетва на 8 юли, пише турският вестник Hurriyet.\r\nПрезидентът проведе среща в работния си офис в Истанбул с участието на министър-председателя Бинали Йълдъръм, министри и старши членове на своята Партия на справедливостта и развитието (ПСР).\r\nЕрдоган беше избран за президент на Турция в изборите на 24 юни с 52.6 процента от гласовете. Върховната избирателна комисия заяви, че финалните изборни резултати трябва да бъдат обявени на 5 юли, което предоставя възможност за турския парламент да се събере на 8 юли за церемония за полагане на клетва.\r\nВ такъв случай новата правителствена структура в съответствие с новата система трябва да бъде оформена преди 8 юли, така че Ердоган да може да назначи своите вицепрезиденти, 16 министри и началници на девет съвета и четири офиса.\r\n„Приемаме много ясна и гъвкава система с ефикасни механизми за отстраняване на проблеми и вземане на решения“, заяви Махир Юнал, заместник-председател и говорител на ПСР, пред държавната телевизия „TRT“ в интервю във вторник.\r\nОсновната разлика между предишната система и новата е фактът, че висшата бюрокрация ще поеме риск в изпълнението на работните си задължения, тъй като ще бъде директно назначавана от президента, заяви Юнал.\r\nВ отговор на въпрос за устройството на новия кабинет, той заяви че крайното решение ще бъде взето от Реджеп Ердоган.\r\n„Може да има лица от бизнес средите, културата и спорта. Може да има хора, които са живели в чужбина, но които познават и света, и Турция много добре. Важно е да се устрои държавното управление с логиката на организационно управление и да бъде освободена от политически баланси“, допълни Юнал.\r\nВъпреки, че Ердоган е фокусиран върху новото правителство, той също е инструктирал партията си внимателно да изследва изборните резултати от 24 юни и да му докладва с разширен анализ върху това, защо гласовете на партията са намалели. В изявление след срещата турският президент призна, че представянето на ПСР е било сравнително слабо в парламентарните избори, тъй като тя не е успяла да си осигури обикновено мнозинство в следващия парламент. „Получихме съобщението. Ще коригираме недостатъците и ще се изправим пред вас в бъдещето“, заяви Ердоган в първото си изявление след изборите на 25 юни.\r\n*** Военните сили на САЩ са разположили трети самолетоносач през тази година, който да патрулира спорното Южнокитайско море, където Вашингтон критикува натрупването на военни сили от страна на Пекин върху нови изкуствени острови, пише японското електронно издание The Japan Times.\r\n97 000-тонният самолетоносач „Роналд Рейгън“, пренасящ повече от 70 летателни апарата, е пуснал котва в пристанището Манила във вторник.\r\nВоенното присъствие на САЩ в региона „подкреяа нашата способност да отбраняваме страната си и нашите съюзници“ и „насърчава способността ни да предпазваме свободата на водите, безпрепятствената търговия, да възпираме конфликтите и насилието и да насърчаваме придържането към базирания на правила международен ред“, заяви Адмирал Марк Далтън пред журналисти на борда на кораба.\r\nДруги два американски самолетоносача по-рано патрулираха морето, където Китай и други пет правителства са в спор от десетилетия за териториални води, през които минават някои от най-натоварените морски трафици в света. Някои територии се смята, че имат подводни залежи от природен газ и петрол.\r\n***Президентът Доналд Тръмп твърдо стои зад неотдавнашните си решения за прилагане на тарифите за чуждестранни стоки, въпреки нарастващия брой ответни такси за внос на стоки от САЩ, като заяви, че тайните преговори са обещаващи, пише американското авторитетно издание Washington Examiner.\r\nТръмп заяви, че ако търговските преговори се провалят, той ще бъде доволен и от този резултат.\r\n\"Другите  страни преговарят и без тарифи, никога не бихте могли да направите това\", каза Тръмп пред репортери в Белия дом. - И ако те не искат да преговарят, тогава ще приложим тарифите. Само не забравяйте, че сме банката, ние сме банката, от която всеки иска да окраде.\r\nВъпреки че Европейският съюз, Китай и Канада са наложили или заплашили да наложат ответни мита, Тръмп заяви, че има обещаващи търговски преговори, макар че точните му съобщения варират.\r\n„За мен няма никаква несигурност, за други хора, които са умни, няма никаква несигурност“ каза Тръмп.\r\n\"Всяка страна - всяка страна, която може да споменете, е била много добра, за медиите вероятно. Изключително хубаво, искат да договорят сделка и ние сме отворени за това. Ще бъде много силно \", каза той.\r\nПо-късно той добави: \"Те се връщат, за да преговарят. Честно казано, ако не преговарят, ще приложа митата тогава“.\r\nТръмп също нападна производителя на мотоциклетисти \"Харли  Дейвидсън\", който се премества в чужбина и открива производствено съоръжение в Тайланд, като обвинява компанията, че неправилно свързва движението с последните мита.\r\n\"Те обявиха това по-рано тази година.\" Харли Дейвидсън използва това като извинение и не ми харесва това, защото бях много добър за Харли Дейвидсън \", каза Тръмп. - Мисля, че хората, които карат на \"Харли\", не са доволни от \"Харли Дейвидсън\", а и аз няма да бъда.\r\nТръмп заяви, че работи за замяна на \"глупава търговия\" със свободната търговия и изрази желанието си да запази американската технология, като нарече технологичните компании \"нашите големи бижута\".\r\n\"Искаме да имаме нашите скъпоценни камъни, това са наши огромни бижута. Това е като\" американската стомана отпреди 70 години, тези компании\", каза той. \"Ние трябва да защитим тези компании, ние не можем да позволим да откраднат това , имаме най-добрата технология в света, другите я копират и крадат\".", "date": "2018.06.27", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/27/2538563/predstoyashti-sabitiya-v-stranata-za-27-yuni-agentsiya-fokus.html", "text": "***\r\nОт 14.00 часа на „Дондуков“ 2 президентът Румен Радев ще назначи полковник Радостин Илиев на длъжността директор на Щаба на отбраната и ще го удостои с висше офицерско звание „бригаден генерал“.\r\n***\r\nОт 18.00 часа в резиденция „Лозенец“ държавният глава Румен Радев ще участва в церемонията по отбелязването на 20-годишнината от създаването на Военно-апелативния съд и Военно-апелативната прокуратура.\r\n***\r\nОт 14.00 часа министърът на Българското председателство на Съвета на ЕС 2018 Лиляна Павлова ще открие изложба с посланията на лидерите на Европейския съюз и на държавите членки, написани след неформалната вечеря в София на 16 май 2018 г. Изложбата е подредена в Национална галерия – Двореца, на пл. „Княз Алекснадър I“.\r\n***\r\nОт 18.30 часа вицепремиерът Томислав Дончев, евродепутатът от ГЕРБ/ЕНП Андрей Новако, директорът на „Алфа Рисърч“ Боряна Димитрова и  др. ще участват в дискусия на тема „Могат ли европейските ценности да се купуват с еврофондове?“, която ще се проведе в Центъра за култура и дебат „Червената къща“.\r\n***\r\nОт 09.00 часа ще започне редовното заседание на Народното събрание.\r\n***\r\nОт 10.00 часа ще започне седмичното заседания на Министерския съвет.\r\n***\r\nОт 07.30 часа в парка пред блок №105 в „Дружба“ 1 ще се проведе протест на жителите на столичния квартал срещу застрояване на зелена площ.\r\n***\r\nОт 09.00 часа 9-и състав на Специализирания наказателен съд ще заседава по делото срещу Галина Ц., Красимир Н. и др., на които са повдигнати обвинения за организиране и ръководене на организирана престъпна група.\r\n***\r\nОт 09.00 часа 13-и състав на Специализирания наказателен съд ще заседава по делото срещу Цветан В. Александър П. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа в зала 3 на НДК ще се проведе европейска конференция на високо равнище на тема „Европейският стълб на социалните права: Да работим заедно за постигането на резултати“.\r\n***\r\nОт 09.30 часа в София Тех парк, зала Експериментариум, ще се проведе Балкански хакатон под надслов „Премахваме дигиталните граници“. Събитието ще бъде открито от кмета на Столична община Йорданка Фандъкова и комисаря по цифровата икономика и цифровото общество Мария Габриел.\r\n***\r\nОт 09.30 часа 4-ти състав на Специализирания наказателен съд ще заседава по делото срещу Бехчет А, Амил А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Абдула И., Мустафа Н. и Исмаил М., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в бизнесцентъра на Резиденция „Анастасия“ ще се проведе заключителна конференция по проекта „Бъди Зелен=Бъди Модерен=Бъди Европа“, който се изпълнява с финансовата подкрепа на Столична Община, Програма Европа 2018 от фондация „Българе“. \r\n***\r\nОт 11.00 часа 10-и състав на Специализирания наказателен съд ще заседава по делото срещу Пламен М., Атанас О. и Милко М., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в пресклуб „България“ ще се състои пресконференция във връзка с първото провеждане на Балканска купа по джет ски в рамките на воден фест Кърджали 2018 (29 юни-1 юли). На пресконференцията ще присъстват инж. Хасан Азис - кмет на град Кърджали, Александър Кожухаров - председател на Федерацията по водомоторен спорт и Тодор Христов - организатор и главен секретар на федерацията.\r\n***\r\nОт 11.00 часа в Американска зала на Столична библиотека на пл. „Славейков“ проф. Любомир Халачев, председател на Гражданския съвет на ПП АБВ, ще направи дарение на Столична библиотека - 4 документални филма, включени в албум, които разказват за бита и душевността на българите в периода 1850-1950 г. \r\n***\r\nОт 13.00 часа 9-и състав на Специализирания наказателен съд ще заседава по делото срещу Вихър М., Минчо М и Иво И., на които са повдигнати обвинения за организиране и ръководене на организирана престъпна група.\r\n***\r\nОт 13.00 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Атанас С. Стефан Г. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 13-и състав на Специализирания наказателен съд ще заседава по делото срещу Бисер П., Николай С. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в националния пресклуб на БТА ще се проведе пресконференция по повод срещата на високо равнище на Групата на европейските консерватори и реформисти в София и членството на ПП „Презареди България“ в АКРЕ. \r\n***\r\nОт 15.00 часа Специализираният наказателен съд ще заседава по делото срещу отстранения кмет на столичния район „Младост“ Десислава Иванчева и заместничката ѝ Биляна Петрова.\r\n***\r\nОт 15.00 часа в зала 6 на НДК ще се проведе дискусия на тема „Българското председателство на Съвета на Европейския съюз 2018 – резултатите“. \r\n***\r\nОт 16.00 часа в Големия салон на Българска академия на науките (БАН), издателство „Наука и изкуство“ и Секцията за етнолингвистика при Института за български език ще представят „РЕЧНИК на народната и духовна култура на българите“.\r\n***\r\nОт 18.00 часа в галерия „Структура” на ул. „Кузман Шапкарев“ ще се проведе първата дискусия от серията „Диалози за София”, организирани в рамките на инициативата за създаване на дългосрочна стратегия за развитиe на София и крайградските територии - Визия за София. \r\n***\r\nОт 18.30 часа в Камерна зала на Младежки театър „Николай Бинев” журналистът Борислав Радославов ще представи книгата си „Дядо Добри – светецът от Байлово”.  20% от всяка закупена книга ще бъдат дарени за поставянето на паметник на дядо Добри пред храм-паметника „Св. Александър Невски”. \r\n***\r\nОт 19.00 часа в зала 1 на НДК, Симфония №8 на Густав Малер, изпълнена от над 400 музиканти, ще закрие първото Българско председателство на Съвета на ЕС. По време на официалната церемония ще бъде предадена щафетата на следващото Австрийско председателство. \r\n***\r\nОт 19.30 часа в комплекс  Зала Арена Армеец ще се проведе работен коктейл на Националния Регистър за Ново Строителство и Реконструкции, по време на който ще бъде представена класацията за най-големи инвеститори, проектанти и строители в България за 2017 и ще бъдат представени доклади за актуалното състояние на пазара в България за периода 2017-2018.\r\n***\r\nОт 19.30 часа в Сити Марк Арт Център ще се състои концерт-бенефис на Мими Николова „60 години на сцената“.\r\n***\r\nОт 11.30 часа в зала 210 на Община Благоевград общественият посредник доц. д-р Валентин Василев ще даде пресконференция. \r\n***\r\nОт 11.00 часа в Заседателната зала на Община Бургас ще се проведе пресконференция по повод предстоящото първо издание на “Международен фестивал на документалния исторически филм“ - DOCK.\r\n***\r\nОт 19.30 часа легендарният ансамбъл на Руската армия „Александров“ ще изнесе концерт на сцената на Летния театър.\r\n***\r\nОт 10.00 часа в к.к-с „Св.Св. Константин и Елена“, в дома на учените „Ф.Ж. Кюри“ ще се състои Енергиен форум с международно участие.\r\n***\r\nОт 14.00 часа на ул. „Георги Бенковски” №1 Общинските съветници от ПП ГЕРБ-Варна Николай Георгиев, Пейчо Бюлбюлев, Борислав Нанков и Славчо Славов ще имат приемен ден и се срещнат с граждани.\r\n***\r\nОт 14.00 в Спортния диспансер \"МЦРСМ\", PTPI \"Делфините\" даряват бягаща пътека за деца с двигателни проблеми от Спортен диспансер \"МЦРСМ\".\r\n***\r\nОт 19.00 часа в Зала 1 на Фестивален и конгресен център - Варна ще се състои концерт на Биг бенда на Българското национално радио „Скици от Испания. Концертът е част от програмата на Международния музикален фестивал „Варненско лято“.\r\n*** \r\nОт 11.30 часа в зала № 314 на Областна администрация – Велико Търново ще се проведе пресконференция за стартиране на проекта на Държавна агенция „Архиви“ „Европейци и великотърновци учили в Европа с принос за обществено-икономическия и културен живот в Търново“.  \r\n*** \r\nОт 17.30 часа РБ „П. Р. Славейков“  ще се състои премиера на новата книга на Веселин Комитов – „Сувенири от света на футбола“, представянето ще води Анатоли Петров. \r\n***\r\nОт 17.30 часа в Лапидариума на Археологическия музей във Велико Търново ще бъде представена монографията на д-р Иван Църов „Акведуктите по българските земи II-IV век“.\r\n*** \r\nОт 20.30 часа на Сцена „Арт лято“ до ХГ „Борис Денев“ ще се проведе„Живей с немечтани мечти“ - рецитал на Горица Радева по стихове за Дон Кихот . \r\n*** \r\nОт 21.00 часа в НЧ „Братя Грънчарови -2002“ /Летен театър/ започва София Филм фест  Горна Оряховица 2018. \r\n***\r\nОт 18.00 часа Дните на славянската култура в Община Каварна продължават с концерт на Фолклорен ансамбъл ,,Кирилица\"- гр. Подолск с ръководител Алина Тихонова, танцов ансамбъл „Фантазия\" - гр. Москва с ръководител Ирина Гусева и певицата Лидия Музалева - заслужил артист на Русия. Събитията от програмата ще се състоят на площад ,,Защитата на Каварна\".\r\n***\r\nОт 13.00 часа в сградата на читалище „Братство” ще се проведе заседание на Областен съвет по животновъдство.  \r\n***\r\nОт 18.00 часа в общинската сладкарница „Шампиони” ще бъде представена фюжън изложба на изобразително и приложно изкуство на художничките Галина Трайкова и Любляна Начева.\r\n***\r\nОт 19.00 часа в зала № 1 на Родопския драматичен театър – Смолян ще бъде представено последното представление за сезона на „Палежи и грабежи“ е по разкази и пиеси на Николай Хайтов.\r\n***\r\nОт 17.00 часа, в залата на Община Павликени, писателят Димитър Томов ще представи сборника си с разкази „Зазоряване“ .\r\n*** \r\nОт 9.40 ч. в Пресклуба на БТА председателят на ДПС  Мустафа Карадайъ ще направи дарение  в подкрепа на  кампанията на десетокласника  от МГ „Константин Величков”  Кирил Балдев за събиране на книги за читалища в малки населени места и ще му връчи личен подарък.  На събитието Кирил  ще бъде придружен от кмета на Пазарджик Тодор Попов. \r\n***\r\nОт 10.30 часа в регионалния пресклуб на БТА ще се проведе пресконференция във връзка с предстоящия Международния фестивал на маримбата и ударните инструменти, който ще се проведе в града между 2 и 6 юли.\r\n***\r\nОт 11.30 часа в регионалния пресклуб на БТА ще се проведе пресконференция на фолклорен танцов клуб „Българско хоро“ – Плевен във връзка с предстоящия 10-годишен юбилей на клуба.\r\n***\r\nОт 12.30 часа в регионалния пресклуб на БТА ще се проведе пресконференция на регионалните представители на „Да, България“ в Плевен по темата АЕЦ-Белене и други актуални проблеми в държавата.\r\n***\r\nОбщинските съветници от ГЕРБ ще проведат срещи с граждани. Ани Лафчиева и Емил Русинов.Началото на срещите им са съответно в 17.00 и в 17.30 часа в офиса на ГЕРБ в район „Източен” на ул. „Коста Паница” №5. От 16.00 часа Георги Василев ще проведе приемна в партийния офис в район „Южен” на ул.„Академик Петър Динеков” №1А. \r\n***\r\nОт 09.00 часа в зала 2 на Окръжен съд ще се гледа делото срещу подсъдимия Тони С. е повдигнато обвинение в това, че е избегнал установяването и плащането на данъчни задължения в особено големи размери \r\n***\r\nОт 10.30 часа в зала 10 на Окръжен съд ще се гледа делото срещу подсъдимите Костадин И., Иван С., Тихомир М., Борислав Т. и Сергей Д. \r\n***\r\nОт 10.00 часа в детския отдел на библиотека „Родина“ ще се проведе лятна детска академия и творческо ателие.\r\n***\r\nОт 21.00 часа в Лапидариума на Регионалния исторически музей ще се проведе инициативататТеатър под звездите. Ще бъде представена постановката „Паника в хотела“ от Рей Куни с режисьор проф. Андрей Аврамов.\r\n***\r\nОт 9.00 часа във Второ Основно училище „Д-р Петър Берон“ директорът организира „вот на доверие“ към управлението си.\r\n***\r\nОт 10.00 часа в зала 203 на общината ще се проведе редовен брифинг.", "date": "2018.06.27", "title": "Предстоящи събития в страната за 27 юни (Агенция „Фокус“)"}
{"url": "http://www.focus-news.net/news/2018/06/27/2538568/sport-diego-maradona-e-priet-v-bolnitsa-sled-macha-nigeriya-arzhentina.html", "text": "Футбол: Футболната легенда Диего Марадона е приет в болница след  Нигерия – Аржентина, който завърши с победа на южноамериканците. Бившият футболист на гаучосите се е почувствал зле по време на мача и бил е изведен от официалната трибуна. В помещение на стадиона му е оказана първа помощ, а след като е закаран в болницата, е диагностициран с повишено кръвно налягане и проблеми със сърцето.", "date": "2018.06.27", "title": "Спорт: Диего Марадона е приет в болница след  мача Нигерия – Аржентина"}
{"url": "http://www.focus-news.net/news/2018/06/27/2538572/sport-ludogorets-specheli-tretata-si-kontrola-v-avstriya.html", "text": "Футбол: Отборът на Лудогорец записа втора победа по време на лагера си в Австрия. Тимът на Пауло Аутуори надделя с 3:1 над Ахмат Грозни, а и трите попадения за успеха на шампионите бяха дело на полския нападател Якуб Швиерчок.Освен днешния мач, Лудогорец изигра проверки още с тимовете на Вакер и Карабах, в които \"орлите\" записаха победа и равенство. Последният мач на Лудогорец в Австрия е срещу швейцарския Йънг Бойс.\r\nТака Лудогоерц записа втора победа по време на лагера си в Австрия. В първия си мач шампионите надделяха над Вакер с 2;1 а във втората си контрола завършиха наравно 1:1 срещу Карабах.", "date": "2018.06.27", "title": "Спорт: Лудогорец спечели третата си контрола в Австрия"}
{"url": "http://www.focus-news.net/news/2018/06/27/2538573/futbol-frantsiya-sreshtu-arzhentina-i-daniya-sreshtu-harvatiya-na-mondiala.html", "text": "Футбол: Аржентина победи Нигерия с 2:1 в група D и се класира за осминафиналите на Мондиала в Русия, където ще играе срещу Франция.  В другия мач от групата Хърватия победи Исландия с 2:1 и с три победи е лидер в групата. Съперник на хърватите в следващата фаза е отборът на Дания.", "date": "2018.06.27", "title": "Футбол: Франция срещу Аржентина и Дания срещу Хърватия на Мондиала"}
{"url": "http://www.focus-news.net/news/2018/06/27/2538566/mia-za-ofitsialna-tirana-tova-e-golyam-den-kakto-za-albaniya-i-makedoniya-taka-i-za-es.html", "text": "За официална Тирана това е голям ден както за Албания и Македония, така и за Европейския съюз, пише Македонската информационна агенция.\r\nВ първата си изява след решението за започване на преговори с Албания и Македония през юни 2019 албанският премиер Еди Рама оцени това, като голям успех на правителствата на двете страни и добави, че реформите, проведени от тях са накарали и скептиците да признаят заслугите и на двете страни.\r\nМинистърът на външните работи Дитмир Бушати поздрави решението на външните министри от страните-членки на ЕС за започване на преговори с Албания и Македония.\r\nЗаместник-председателя на третата по големина партия – Движението за социална интеграция написа в профила си в социалната мрежа „Фейсбук“ , че главен виновник за това, че Албания е останала извън Европа е Еди Рама и той трябва да си подаде оставката.  Юлиян Марков", "date": "2018.06.27", "title": "МИА: За официална Тирана това е голям ден както за Албания и Македония, така и за ЕС"}
{"url": "http://www.focus-news.net/news/2018/06/27/2538565/faktor-makedoniya-hashim-tachi-iska-formirane-na-kosovska-armiya-no-srabskite-deputati-se-protivopostavyat.html", "text": "Хашим Тачи иска формиране на косовска армия, но сръбските депутати се противопоставят, пише Фактор (Македония).\r\nКосовският президент Хашим Тачи днес осъществи телефонен разговор с Йенс Столтенберг, генерален секретар на НАТО и го е информирал за процеса на трансформация на Защитните сили (ФСК) в Косовска армия.\r\nСпоред публикацията на Тачи в социалната мрежа \"Фейсбук\", той и Столтенберг са обсъдили необходимите стъпки в посока на създаването на косовска, многоетническа и професионална армия.\r\n\"Днес имах телефонен разговор с генералния секретар на НАТО, Йенс Столтенберг. Разговаряхме за необходимостта от финализирането на процеса на трансформация на защитните сили на Косово, във въоръжена мултиетническа и професионална сила. Косовска армия ще създадем с постоянна координация с нашите съюзници \", пише Тачи.\r\nСъюзниците на Косово, сред които и НАТО, САЩ и повечето членки на Европейския съюз изискват възможната трансформация на ФСК в армията да се направи чрез конституционни промени. Но за промяна на конституцията са необходими гласовете на депутатите сърби, а те са категорично против създаването на армия, така че албанските ръководители в Косово заявяват, че ще намерят начин трансформацията да се извърши поетапно с промяната на законите. Юлиян Марков", "date": "2018.06.27", "title": "Фактор (Македония): Хашим Тачи иска формиране на косовска армия, но сръбските депутати се противопоставят"}
{"url": "http://www.focus-news.net/news/2018/06/27/2538567/vzglyad-zashto-germantsite-se-razocharovaha-ot-angela-merkel.html", "text": "Защо германците се разочароваха от Ангела Меркел, пише руският ежедневник “Взгляд“. \r\nВъпреки усилията на канцлера на Германия, извънредната среща на Европейския съюз по проблема с бежанците завърши с неуспех, а под Ангела Меркел столът се разклати. Нейната миграционна политика сега е отхвърлена не само от ЕС, но и от германското общество, което замени лозунга \"Добре дошли!\" с \"Отивайте си!\". Но какво накара германците да променят мнението си и да се разочароват от канцлера си?\r\nПрез 2015 г. Германия преживя пик на гостоприемство по отношение на нелегалните имигранти от Близкия изток и Северна Африка, които попаднаха на германска земя. Те бяха политически коректно наричани бежанци. В цялата страна бяха проведени демонстрации в подкрепа на онези, които търсеха спасение от войни и бедност чрез идването в нова родина.\r\nТри години съвместен живот с гостите, много от които още от самото начало не искат да се адаптират към условията на живот в новата си родина и да уважават , или поне неутрално да възприемат местните традиции и културна структура,направи революция в съзнанието на германците. Неотдавнашно проучване, проведено от Френския институт ИНСА  възложено от Bild, показа: вече 86% от населението са съгласни, че мигрантите \"идват в големи количества\" и трябва да бъдат депортирани, а 65% смятат, че държавната граница по принцип следва да бъдат затворени - не \"Желязната завеса\" , разбира се, но съживявайки граничния контрол с проверка на превозните средства и проверка на документите. През 2015 г. тези идеи се споделят от само 16%.\r\nВсичко вървеше, изглежда, добре, докато не дойде \"Коледата в Кьолн\". В началото на януари 2016 г. в медиите изтече информация, че гражданки на Кьолн са подложен на тормоз от страна на мигрантите. Някой се опита да потули полицейската статистика, така че да не хвърли сянка върху миграционната политика на правителството , но пресата успя да се добере до информацията, че има не по-малко от хиляда случаи на сексуален тормоз, насилие и изнасилване на жени в Кьолн за  новогодишните празници.\r\nИ тогава най-лошото се е случи. На 20 декември същата година, пакистанският бежанец Анис Амри с камион навлезе в един от коледни базари в Берлин, уби 12 души и рани други  50. Както се оказа, Амри планирал по същия начин  да атакува Александерплац и парка Лустарген - забележителности на германската столица, където винаги има много хора.\r\nПоследната капка, която търпението на германците, е \"случая на Сюзана\" - 14-годишно момиче, която е била изнасилена и удушена бежанец от Ирак, след това избягал в собствената му страна с родителите си и петима си братя и сестри.\r\nСлед това твърде много хора в германското общество разбраха  как са били подведени. Те спряха да гледат на митинги и демонстрации срещу приемането на бежанци като нежелан феномен. И дори властите трябваше да признаят: нещо се обърка.\r\nРъководителят на Министерството на вътрешните работи Хорст Щехофер представи на Ангела Меркел ултиматум, като даде 15 дни за преразглеждане на политиката за бежанците. В противен случай управляващата коалиция заплашва да се разпадне, докато новите национални избори по никакъв начин не гарантират на Меркел поста на канцлера. Поне почти половината от страната иска оставката й, а информационният фон за нови избори едва ли може да се нарече подходящ.\r\nСега на върха се поставя лозунгът \"Бежанци, отивайте си!\", а лозунгът \"Добре дошли!\" е признат за погрешен. Юлиян Марков", "date": "2018.06.27", "title": "\"Взгляд\": Защо германците се разочароваха от Ангела Меркел"}
{"url": "http://www.focus-news.net/news/2018/06/27/2538575/", "text": "Десетият юбилеен фестивал Webit превърна София в технологична столица на Европа. Над 7200 участници от 110 страни пристигнаха в българската столица, за да вземат участие във форума. В три последователни дни те обсъждат бъдещето на Европа, на технологиите, на сигурността и законодателството в дигиталната сфера в специално създадения за тях „град на Webit“, който организаторите са изградили от паркинга на зала „Арена Армеец“. \r\nWebit.Festival е домакин на над 15 паралелни събития. Форумът се провежда под мотото „Преоткриване бъдещето на Европа“ и се организира от Webit.Foundation под патронажа на министър-председателя на България Бойко Борисов, еврокомисаря по цифровите технологии и общество на Европейската комисия Мария Габриел и кмета на София Йорданка Фандъкова и с подкрепата на Министерството за председателството на Съвета на ЕС и Министерство на транспорта, съобщенията и информационните технологии. Събитието е част от Европейската седмица на цифровите технологии и иновациите - водещото събитие на Българското председателство на Съвета на ЕС в тази сфера. \r\nПо време на официалното откриване на фестивала гостите и участниците се запознаха с хуманоидния робот София, който е най-модерният и прочут робот на Hanson Robotics. Характерното за него е, че е надарен със забележителна изразителност, естетика и интерактивност. Тя може да симулира пълна гама от изражения на лицето, да проследява и разпознава лица, да гледа хората в очите и да провежда естествени разговори с тях.Министър-председателят Бойко Борисов посочи, че днес технологиите се развиват в рамките на дни. „И ние трябва да подготвим нашите деца да отговорят на тези предизвикателства. Затова решихме да инвестираме много и в учителите – в тяхната квалификация, и в образованието на децата“, коментира той. Борисов отбеляза, че по времето, когато е бил главен секретар на МВР, българите са били на второ място в света по източване на кредитни карти. „Сиреч, много преди да се заговори в света за киберзащита, българските деструктивни хакери пробиваха всички защитни системи и подложиха на риск кредитните карти. И само за няколко години България излезе от всички черни списъци и стана най-добрата в борбата срещу измамите с кредитни карти“, каза още премиерът.Кметът на София Йорданка Фандъкова обясни, че напредъкът на технологиите e ключов за развитието на умните градове. „Концепцията “умен град” развиваме в няколко насоки. Столичната община инвестира в иновации и залага на информационните технологии в проектите, които финансира и подкрепя. Примери за това са проектите за строителство на нова инфраструктура, метрото, модернизирането на транспорта, управлението на отпадъците, наблюдението на реките, сигурността, системата на електронно таксуване в градския транспорт. Нужно е да работим и за равен достъп за всички до дигиталните технологии. Образованието също е ключов фактор за развитие и реализиране на концепцията за умния град“, каза още Фандъкова и посочи, че вече в 36 столични училища има 267 паралелки за обучения в профили с IT технологии, а в 73 училища още от първи клас децата изучават информационни технологии.Министърът на Българското председателство на Съвета на ЕС Лиляна Павлова посочи, че нашето председателство е направило всичко необходимо за това дигитална Европа да не бъде догонваща, а изпреварваща. „Работихме усилено в нелеки дебати“, отбеляза тя и посочи някои от постиженията през последните шест месеца в сферата - приемането на нови правила в защита на личните данни, на свободното движение на данните, на киберсигурността, на авторското право и на аудио-визуалните платформи, за Европейския кодекс за електронни съобщения и Единния цифров портал.Министърът на младежта и спорта Красен Кралев коментира, че една от основните цели на Webit e да се върнат мечтите на младите хора. „А те винаги са били в приоритетите на българското правителство, защото вярваме в техния новаторски дух, в техния ентусиазъм и в техните идеи. Българското общество има нужда от тяхната активна позиция и смятам, че Webit.X ще допринесе до много голяма степен те да станат по-инициативни, да бъдат по-смели и да се включват по-активно в нашия обществен живот“, заяви Кралев. Той посочи, че благодарение на Webit, София вече не е само спортна, но и технологична столица на Европа.\r\nЦветилена СИМЕОНОВА", "date": "2018.06.27", "title": "Десетият юбилеен фестивал Webit превърна София в технологична столица на Европа (ОБЗОР)"}
{"url": "http://www.focus-news.net/news/2018/06/27/2538570/nezavisimaya-gazeta-donald-tramp-e-poveril-organizatsiyata-na-predstoyashtata-sreshta-s-vladimir-putin-na-tesen-krag-savetnitsi.html", "text": "Доналд Тръмп е поверил организацията на предстоящата среща с Владимир Путин на тесен кръг съветници, пише руският ежедневник “Независимая Газета“.\r\n„Планирането на  срещата на върха Тръмп-Путин е много странно – заяви за изданието  професорът в Джорджтаунския университет и водещ  сътрудник в Атлантическия съвет Андърс Аслунд, който е работил като икономически съветник на правителството на Русия в 1991-1994. \"Голяма част от информацията идва от Кремъл или от руската телевизия, а американското правителство не казва нищо. Изглежда, че само малък кръг от близки съветници на президента на Тръмп е ангажиран (в процес а). Белият дом не публикува никаква информация за предварителната подготовка. Така че, това прилича повече на  частния бизнес на Тръмп, отколкото на държавен въпрос \". Аслунд  се съмнява, че може да се попречи на главата на Белия дом да се срещне с руския лидер. \"Конгресът може изведнъж да предприеме някои законодателни мерки, но не мисля, че това може да попречи на срещата на върха\", каза Аслунд. – „Би било безпрецедентно. И е малко вероятно републиканците да одобрят това. \"\r\nДокато високопоставени служители на американската президентска администрация оценяват скептично нуждата от руско-американски преговори на високо ниво, те се опитват да не демонстрират това в своята комуникация с пресата. В неотдавнашно интервю с Wall Street Journal държавният секретар Майкъл Помпео каза, че очаква ограничено сътрудничество с Русия, дори руската външна политика се разглежда в САЩ като ревизионистка. \"Има много неща, с които не сме съгласни\", обясни шефът на американската дипломация, коментирайки контактите между Москва и Вашингтон. \"Нашите ценности са невероятно различни, но има и области, където имаме съвпадение\". Ръководителят на Държавния департамент добави: \"Държавния секретар е необходимо да идентифицира тези области, в които можете да работите заедно и в същото време да защитите Америка от отрицателните действия на тези правителства\". Помпео смята, че основният приоритет на САЩ е борбата срещу тероризма. В същото време, каза той, геополитиката сега все повече се определя от конфликти с такива глобални сили като Русия и Китай. Юлиян Марков", "date": "2018.06.27", "title": "„Независимая Газета“: Доналд Тръмп е поверил организацията на предстоящата среща с Владимир Путин на тесен кръг съветници"}
{"url": "http://www.focus-news.net/news/2018/06/27/2538574/kommersanta-nablyudava-se-eskaltsiya-v-zonata-za-deeskalatsiya.html", "text": "Наблюдава се ескалция в зоната за деескалация, пише руският вестник „Коммерсантъ“\r\nРуските Военно-космически сили  взеха  участие в офанзивната операция на проправителствените сили в югозападната част на Сирия. Това се случва за  първи  път от споразумението със Съединените щати и Йордания преди една година, за създаване на зона на деескалация в района. Това съобщава Сирийската обсерватория  за  правата на човека, базирана в Лондон. Вашингтон многократно предупреди Москва и Дамаск, че нарушаването на споразумението за югозападната зона на деескалация може да доведе до сериозни последствия. Но в края на миналата седмица сирийската въоръжена опозиция в Южна Сирия информира медиите за посланието от Вашингтон - казаха че не очакват помощ от САЩ.\r\nТова не е първият път, когато руските войски са участвали във военни действия в зоните на деескалация. Руската авиация подкрепи сирийските войски при операции както в Источна Гута, така и в Идлиб. Но югозападната зона на де-ескалация е специален проблем. Създаването му беше обявено след среща на руския и американския президенти Владимир Путин и Доналд Тръмп на срещата на върха на Г-20 в Хамбург на 7 юли миналата година. И Йордания се присъедини към споразумението. Веднага след като в края на май бе съобщено, че сирийската армия прехвърля военна техника на юг, Вашингтон предупреди, че в отговор на нарушаване на зоната ескалацията от Москва и Дамаск ще бъдат  взети  \"решителни действия\". По-късно тези думи се повтарят многократно. Последният път, когато предупреждението се чува е на 21 юни - в деня, когато сирийските войски започнаха военна операция в провинция Дераа. Въпреки това, на следващия ден представителите на сирийските въоръжени опозиционни групи заявиха пред медиите, че са получили съобщение от Вашингтон, който казва, че те не трябва да разчитат на военната интервенция от страна на САЩ и да действат въз основа на техните интереси и оценки..\r\nТова противоречие в поведението на САЩ навежда към заключението, че е възможно споразумение между САЩ и Русия, което би могло да означава запазване на властта на Башар Асад, ако иранските войски напуснат страната.. \r\nСпоред директора на йорданския Център за политически изследвания Шехаб ал Макалех САЩ изчакват резултатите от изборите в Турция и посещението на йорданския крал във Вашингтон за да оформят своята позиция и тогава може да предприемат някакви действия. Експертът не изключва дори нова провокация с химически оръжия и нов удар на американската коалиция по Сирия. Юлиян Марков", "date": "2018.06.27", "title": "„Коммерсантъ“: Наблюдава се ескалция в зоната за деескалация"}
{"url": "http://www.focus-news.net/news/2018/06/27/2538571/anadolu-agency-es-pohvali-turtsiya-za-tova-che-priyutyava-35-miliona-bezhantsi.html", "text": "ЕС похвали Турция за това, че приютява 3.5 милиона бежанци, предава Anadolu Agency.\r\nВ изявление Съветът по общи въпроси на ЕС приветства значителните усилия на Турция да посрещне и да отговори на техните потребности.\r\nТова се случи, когато съвета се събра в Люксембург и даде оценка за процеса на членство в ЕС на шест държави, включително Турция, Черна гора и Сърбия.\r\nТой определи Турция като \"ключов партньор\" и потвърди \"значението, което това придава на отношенията на ЕС с Турция\".\r\nСъветът \"остава ангажиран с поддържането на открит и честен диалог, с решаването на общите предизвикателства и със сътрудничеството в основни области от общ интерес като миграцията, борбата с тероризма, енергетиката, транспорта, икономиката и търговията\", се казва в изявлението.\r\n\"Постоянното изпълнение на споразумението ЕС-Турция, което намалява нередовните и опасни пресичания [на мигранти] и спасява животи в Егейско море, е в интерес на двете страни и остава от решаващо значение\"\r\nТурция е домакин на почти 3,5 милиона сирийски бежанци \r\nПрез март 2016 г. Турция и ЕС подписаха споразумение за спиране на незаконния миграционен поток през Егейско море, като предприеха по-строги мерки срещу трафикантите на хора. Сделката също има за цел да подобри условията за сирийските бежанци в Турция.\r\nИзявлението посочва, че \"конструктивното сътрудничество\" на Турция по миграционната криза \"даде ясни резултати\".\r\n\"Съветът отново заявява, че е необходимо да продължим да изпълняваме споразумението  ЕС-Турция и да продължаваме да подкрепяме партньорите по маршрута на Западните Балкани\", пише в съобщението. Юлиян Марков", "date": "2018.06.27", "title": "Anadolu Agency: ЕС похвали Турция за това, че приютява 3.5 милиона бежанци"}
{"url": "http://www.focus-news.net/news/2018/06/27/2538569/moskovskiy-komsomolets-kakvo-privlicha-izbiratelite-u-redzhep-tayip-erdogan.html", "text": "Какво привлича избирателите у Реджеп Тайип Ердоган, пише руският вестник \"Московский Комсомолец\"\r\nЕрдоган крачи уверено от 2002 година насам и печели победа след победа, като не избира най-лесния път. Например, за да се промени формата на управление от парламентарна към президентска република, Ердоган и неговата Партия на справедливостта и развитието след  почти десетилетие на отчаяна съпротива на опозицията, той организира и спечели на референдума през 2017 година, на базата на народната воля.\r\nПерспективата за фиаско се появява  пред Ердоган  повече от веднъж, но всеки път е успявал да обърне ситуацията в своя полза и дори да извлече дивидент.\r\nВъпреки това, преместването на изборите с повече от година напред – на 24 юни 2018, вместо на 3 ноември 2019 г. - беше прието от опозицията ясно: властта е на път да загуби контрол и затова бърза  да бъде преизбрана преди по-нататъшно влошаване на ситуацията.\r\nНаскоро стана очевидно за настоящата  власт, че не се справя особено успешно, поне  в икономическата сфера.\r\nИкономиката на мегастроежите служи като витрина на Ердоган и неговите поддръжници, но и служи като важна точка на социалния договор. Според него икономическият растеж на страната и паралелното нарастване на благосъстоянието на населението се разглежда като разумна цена за някои неудобства, включително вертикализацията на  властта, както и нарастването на ролята на религията в една светска държава досега.\r\nНеудобствата през последните месеци, от гледна точка  на извънредно положение, в сила от опита за военния преврат на лятото 2016 г., за обикновените граждани станаха повече.\r\nА удобствата, от своя страна, значително значително понамаляха: стойността на националната валута спрямо долара и еврото спадна значително, което доведе до увеличение на цените - първо на вносните стоки, а след това, заради закупуването от чужбина на енергийни ресурси - на горивата, храната и други популярни продукти. Инфлацията след период на относителна стабилност отново започна да се измерва в двойни цифри.\r\nПроактивна външна политика на страната по границите й, доведе до значителни усложнения между Турция и Запада. Криза избухна с \"образцовия стратегически партньор\"  САЩ, една от най-дълбоките в съвременната история.\r\nПред  Турция силно се затръшна вратата на стаята за преговори на ЕС, където от 2005 г. насам текат активни дискусии за пълноправното членство в Съюза.\r\nПрез декември 2015 г.  се сринаха, но до лятото на 2016 г. бяха възстановени отношенията с Русия. Въпреки това, сега бившият ентусиазъм на руското ръководство е заменен от предпазлив и прагматичен подход. И въпреки редица важни съвместни проекти, в това число газопровода \"Турски поток\" и АЕЦ \"Аккую\", всички турски усилия  да се възстанови безвизовия режим на влизане в Русия, се оказаха неуспешни\r\nСринаха се, бяха възстановени и почти пак се сринаха  отново под тежестта на \"Палестинското досие\" отношенията с държавата Израел - през последно време един от основните регионални партньори на турската република.\r\nЕгейското и Средиземно море отново се превърнаха в място за показване на мускули  в борбата за контрол над оспорваните острови и местните енергийни ресурси. Старият кипърски въпрос се раздвижи  и после замръзна на място. Но потока от бежанци тече и продължава да се стича към Турция - бежанците от региона, в това число на сирийците, които, според официални данни, \"идват в големи количества\" и са разпръснати в цялата страна, са над 3,5 милиона души.\r\nВ Турция неудовлетворените гласове започнаха да се чуват по-често за външнополитическата изолацията на страната, на която само участниците в споразумението от Астана - Русия и Иран - останаха приятели. Но в най-добрите времена Турция се идентифицираше и възприемаше отвън като неразделна част от западния свят. Идеята за евразийството се появи много по-късно и не получи много популярност.\r\nРезултатите от външните проблеми не се забавиха да се върнат в турската икономика като бумеранг. От американската страна започнаха да се появяват заплахи за налагането на санкции - първо за доставка на въоръжение. Негативната перспектива за бъдещето на Турция и падането на нейните кредитни рейтинги във водещите рейтинг агенции в света и заканите турските лидери за \"атака срещу чуждестранните  врагове\" правят значително по-труден достъпа на турските фирми до заемен капитал и имат отрицателно въздействие върху притока на преки чуждестранни инвестиции.\r\nПаричните потоци, които досега  въртяха зъбните  колела на турската икономика, се втурнаха към изхода и това създаде затруднения за формиране на бюджетния баланс и принуди правителството да мисли отново за парите на МВФ, с който преди Турция няколко години тържествено си взе сбогом.\r\nИ при тези условия, властите през април 2018 г. обявиха предсрочните президентски и парламентарни избори.\r\nКато главна обосновка президентът Ердоган посочи продължаващите регионални предизвикателства и необходимостта от преодоляване  възможно най-скоро  на политическата несигурност, завършване на прехода от парламентарна към президентска форма на управление. Това означава спешно прехвърляне на цялата изпълнителна власт на силните ръце на президента от министър-председателя, заедно с ликвидацията на пост на последния.\r\nОпозицията, която дори нямаше време да се подготви правилно за предсрочните избори, усети историческия шанс, който й се предостави.\r\nПетима опозиционни кандидати за президентския пост  се надяваха президентът  Ердоган да отиде на втория тур. И вече там може да се случи всичко. Също така самите опозиционни партии възнамеряваха да се борят за  места в парламента, прекъсвайки дългосрочната хегемония на Партията на справедливостта и развитието(ПСР).\r\nРезултатът от изборите обаче ги изненада Въпреки констатациите на многобройни проучвания на общественото мнение, които показват, че хората са уморени от 16-те  години власт на ПСР и демонстриране на трайно желание  в турското общество за промяна, особено в трудна икономическа и политическа ситуация, Ердоган и управляващата партия спечелиха отново. Победата бе спечелена в почти всеки град във всяка провинция на страната. И по такъв уверен начин, че дори опозицията, изненадана от резултатите, отказа да протестира.\r\nПринудителната коалиция на управляващата партия с националистите като цяло се превърна в единствената сянка в безусловната победа на Ердоган, което удължи правомощията му поне още 5 години. В резултат на това периодът на непрекъсната  власт през 2023 г. ще бъдат безпрецедентен в 100-годишната история на Република Турция, продължаваща 21 години. Нека размишляваме: една пета от историята на самата страна!\r\nИ това показва, че Реджеп Тайип Ердоган е намерил универсален  ключ към сърцата на съгражданите, който работи въпреки откровено негативната конюнктура и ожесточена съпротива от противниците. Ами, последните, по всякакви причини, не могат да се похвалят с такова дълбоко разбиране за характера на турските избиратели и способността да ги консолидират около себе си дори при най-благоприятните условия за това. Юлиян Марков", "date": "2018.06.27", "title": "\"Московский Комсомолец\": Какво привлича избирателите у Реджеп Тайип Ердоган"}
{"url": "http://www.focus-news.net/news/2018/06/27/2538578/the-independent-smetkata-za-brekzit-narastva-na-50-miliarda-paunda.html", "text": "Великобритания би могла да изплати до 50 млрд. британски лири за  развода си с Европейския съюз, тъй като правителството е подценило разходите за напускане, предупреди влиятелна група депутати, цитирани от британският вестник The Independent.\r\nДепутатите от различни партии също разбиха перспективата за дивидент от Брекзит, като заявиха, че всяка полза от паричните средства, върнати от Брюксел, е трудно да се изчисли и може да отнеме години да се материализира. Критиците нападнаха Тереза Май за твърдението, че обещаното увеличение на парите за Здравната каса от 20 млрд. лири би могло да бъде финансирано отчасти с пари, които Великобритания сега изпраща на Брюксел.\r\nЦената на Брекзит беше едно от ранните препятствия на преговорите за напускане, тъй като много евроскептици се съгласиха с външния министър Борис Джонсън, че Брюксел може да не получи нищо \r\nПремиерът обаче успя да постигне труден консенсус през декември, когато обяви, че Министерството на финансите и ЕС са се съгласили с цифра от около £ 39 млрд.\r\nНякои плащания могат да продължат до 2064 г., твърди комисията, което ще разгневи привържениците на твърд Брекзит, които искат да направят чисто скъсване с ЕС.\r\n\"Правителството подцени  че така наречената сметка за развода не отговаря на името си. Тя пропуска най-малко 10 милиарда паунда от очакваните разходи, свързани с изтеглянето от ЕС, и продължава да бъде предмет на много неясноти. Юлиян Марков", "date": "2018.06.27", "title": "The Independent: Сметката за Брекзит нараства на 50 милиарда паунда"}
{"url": "http://www.focus-news.net/news/2018/06/27/2538577/the-guardian-profsayuzite-i-biznes-liderite-nastoyavat-za-uskoryavane-na-razgovorite-za-brekzit.html", "text": "Профсъюзите и бизнес лидерите настояват за ускоряване на разговорите за Брекзит\r\nБританските и европейските синдикати и бизнес организации обединиха усилия, за да поискат \"бързината и спешността\" да бъдат включени в преговорите по Брекзит, тъй като оплакванията относно липсата на напредък в преговорите се засилиха преди срещата на върха на ЕС тази седмица. \r\nОрганизациите на работниците и бизнеса заявиха: \"Призоваваме правителството на Обединеното кралство и ЕС да акцентират на  бързината и спешността в преговорите, като постигнат измерим напредък, по-специално споразумение, за да се избегне „твърда“  граница в Ирландия.\r\n\"Решенията ще трябва да се вземат през юни и октомври, за да се  финализират споразумението за оттегляне и споразумение за преходния период и  да поставят на първо място  икономическите интереси и работните места, правата и средствата за препитание на хората. Цената на несъгласието между Обединеното кралство и ЕС би била тежка за фирмите, работниците и общностите, в които живеят“, се казва в изявлението.\r\nПо-рано във вторник производителите на автомобили заявиха, че няма да има ползи от Брекзит за индустрията, като инвестициите в сектора и хиляди работни места ще бъдат изложени на риск, освен ако правителството преосмисли своите червени линии в преговорите. Юлиян Марков", "date": "2018.06.27", "title": "The Guardian: Профсъюзите и бизнес лидерите настояват за ускоряване на разговорите за Брекзит"}
{"url": "http://www.focus-news.net/news/2018/06/27/2538583/pregled-na-osnovnite-temi-v-britanskiya-pechat-agentsiya-fokus.html", "text": "Министърът, отговарящ за бизнеса в кабинета на Тереза Мей Грег Кларк, настоява за „възможно най-мек“ Брекзит, пише британският вестник The Times.\r\nМинистърът изложи визията си за най-мекия възможен Брекзит вчера и обвини желаещите „по-твърдо“ напускане колеги в подкопаването на доверието в правителството.\r\nГрег Кларк заяви че ще се бори, за да избегне сценария, в който няма сделка, и ще настоява за \"трудова мобилност\" с ЕС. Той също така изясни, че иска да запази форма на достъп до единния пазар, както за услуги, така и за стоки.\r\nКоментарите му ще гневят настояващите за „твърд“ Брекзит и ще причини сблъсък в кабинета, когато министрите ще се срещнат в извънградската вила  на премиера следващата седмица.\r\nТереза Мей използва речта си на срещата, за да заздрави отношенията си с бизнеса след острите забележки от външния министър Борис Джонсън и здравният министър Джеръми Хънт.\r\nМинистър-председателят каза: \"Консервативното правителство винаги ще слуша гласа ви и ще ви подкрепя на всяка крачка, докато помагате за развитието на икономиката и създаването на по-добри работни места.\" Тереза Мей твърди, че вижданията на бизнеса са от ключово значение за преговорите за Брекзит, добавяйки: \"Правилно е да слушаме гласа на бизнеса. Правилно е, че бизнесът прави гласът му е чут. \"\r\n***Профсъюзите и бизнес лидерите настояват за ускоряване на разговорите за Брекзит\r\nБританските и европейските синдикати и бизнес организации обединиха усилия, за да поискат \"бързината и спешността\" да бъдат включени в преговорите по Брекзит, тъй като оплакванията относно липсата на напредък в преговорите се засилиха преди срещата на върха на ЕС тази седмица. \r\nОрганизациите на работниците и бизнеса заявиха: \"Призоваваме правителството на Обединеното кралство и ЕС да акцентират на  бързината и спешността в преговорите, като постигнат измерим напредък, по-специално споразумение, за да се избегне „твърда“  граница в Ирландия.\r\n\"Решенията ще трябва да се вземат през юни и октомври, за да се  финализират споразумението за оттегляне и споразумение за преходния период и  да поставят на първо място  икономическите интереси и работните места, правата и средствата за препитание на хората. Цената на несъгласието между Обединеното кралство и ЕС би била тежка за фирмите, работниците и общностите, в които живеят“, се казва в изявлението.\r\nПо-рано във вторник производителите на автомобили заявиха, че няма да има ползи от Брекзит за индустрията, като инвестициите в сектора и хиляди работни места ще бъдат изложени на риск, освен ако правителството преосмисли своите червени линии в преговорите.\r\n***Великобритания би могла да изплати до 50 млрд. британски лири за  развода си с Европейския съюз, тъй като правителството е подценило разходите за напускане, предупреди влиятелна група депутати, цитирани от британският вестник The Independent.\r\nДепутатите от различни партии също разбиха перспективата за дивидент от Брекзит, като заявиха, че всяка полза от паричните средства, върнати от Брюксел, е трудно да се изчисли и може да отнеме години да се материализира. Критиците нападнаха Тереза Май за твърдението, че обещаното увеличение на парите за Здравната каса от 20 млрд. лири би могло да бъде финансирано отчасти с пари, които Великобритания сега изпраща на Брюксел.\r\nЦената на Брекзит беше едно от ранните препятствия на преговорите за напускане, тъй като много евроскептици се съгласиха с външния министър Борис Джонсън, че Брюксел може да не получи нищо \r\nПремиерът обаче успя да постигне труден консенсус през декември, когато обяви, че Министерството на финансите и ЕС са се съгласили с цифра от около £ 39 млрд.\r\nНякои плащания могат да продължат до 2064 г., твърди комисията, което ще разгневи привържениците на твърд Брекзит, които искат да направят чисто скъсване с ЕС.\r\n\"Правителството подцени  че така наречената сметка за развода не отговаря на името си. Тя пропуска най-малко 10 милиарда паунда от очакваните разходи, свързани с изтеглянето от ЕС, и продължава да бъде предмет на много неясноти.\r\n***Прави се нов опит за спиране на Брекзит от леви политици и организации, пише британското издание Daily Express.\r\nГрупа депутати от левицата, активисти и синдикални лидери обединиха усилията си за проевропейската обиколка , наречена \"Левицата срещу Брекзит\".\r\nКампанията ще посети градове като Лондон, Манчестър, Бристол и Бирмингам в опит да промени мненията на хората по отношение на Брекзит.\r\nДепутатът – лаейбърист Катрин Уест и съпредседателката на Зелената партия Каролайн Лукас са сред политиците, които подкрепят предложението за осуетяване на Брекзит.\r\nТрима евродепутати също се включват в кампанията според нейния уебсайт. Към кампанията се присъединяват известни журналисти.\r\nСайтът на кампанията предупреждава: \"Времето изтича. Споразумението за Брекзит на Тереза Май ще бъде гласувано в парламента през есента.\r\n\"Колкото повече наближава, толкова по-ясно става, че  Брекзит е опит да дерегулираме нашата икономика, да поверим бъдещето си на  бъдещето си на досадни търговски сделки и да позволим на босовете да взимат пари.“\r\nЛевицата срещу Брекзит, която се описва като \"съюз на прогресивните\", се организира от групата \"Друга Европа е възможна\".\r\nДосега кампанията за оставане в ЕС  обяви, че ще посети пет града, а други скоро ще бъдат обявени.", "date": "2018.06.27", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/27/2538582/pregled-na-osnovnite-temi-v-ruskiya-pechat-agentsiya-fokus.html", "text": "Защо германците се разочароваха от Ангела Меркел, пише руският ежедневник “Взгляд“. \r\nВъпреки усилията на канцлера на Германия, извънредната среща на Европейския съюз по проблема с бежанците завърши с неуспех, а под Ангела Меркел столът се разклати. Нейната миграционна политика сега е отхвърлена не само от ЕС, но и от германското общество, което замени лозунга \"Добре дошли!\" с \"Отивайте си!\". Но какво накара германците да променят мнението си и да се разочароват от канцлера си?\r\nПрез 2015 г. Германия преживя пик на гостоприемство по отношение на нелегалните имигранти от Близкия изток и Северна Африка, които попаднаха на германска земя. Те бяха политически коректно наричани бежанци. В цялата страна бяха проведени демонстрации в подкрепа на онези, които търсеха спасение от войни и бедност чрез идването в нова родина.\r\nТри години съвместен живот с гостите, много от които още от самото начало не искат да се адаптират към условията на живот в новата си родина и да уважават , или поне неутрално да възприемат местните традиции и културна структура,направи революция в съзнанието на германците. Неотдавнашно проучване, проведено от Френския институт ИНСА  възложено от Bild, показа: вече 86% от населението са съгласни, че мигрантите \"идват в големи количества\" и трябва да бъдат депортирани, а 65% смятат, че държавната граница по принцип следва да бъдат затворени - не \"Желязната завеса\" , разбира се, но съживявайки граничния контрол с проверка на превозните средства и проверка на документите. През 2015 г. тези идеи се споделят от само 16%.\r\nВсичко вървеше, изглежда, добре, докато не дойде \"Коледата в Кьолн\". В началото на януари 2016 г. в медиите изтече информация, че гражданки на Кьолн са подложен на тормоз от страна на мигрантите. Някой се опита да потули полицейската статистика, така че да не хвърли сянка върху миграционната политика на правителството , но пресата успя да се добере до информацията, че има не по-малко от хиляда случаи на сексуален тормоз, насилие и изнасилване на жени в Кьолн за  новогодишните празници.\r\nИ тогава най-лошото се е случи. На 20 декември същата година, пакистанският бежанец Анис Амри с камион навлезе в един от коледни базари в Берлин, уби 12 души и рани други  50. Както се оказа, Амри планирал по същия начин  да атакува Александерплац и парка Лустарген - забележителности на германската столица, където винаги има много хора.\r\nПоследната капка, която търпението на германците, е \"случая на Сюзана\" - 14-годишно момиче, която е била изнасилена и удушена бежанец от Ирак, след това избягал в собствената му страна с родителите си и петима си братя и сестри.\r\nСлед това твърде много хора в германското общество разбраха  как са били подведени. Те спряха да гледат на митинги и демонстрации срещу приемането на бежанци като нежелан феномен. И дори властите трябваше да признаят: нещо се обърка.\r\nРъководителят на Министерството на вътрешните работи Хорст Щехофер представи на Ангела Меркел ултиматум, като даде 15 дни за преразглеждане на политиката за бежанците. В противен случай управляващата коалиция заплашва да се разпадне, докато новите национални избори по никакъв начин не гарантират на Меркел поста на канцлера. Поне почти половината от страната иска оставката й, а информационният фон за нови избори едва ли може да се нарече подходящ.\r\nСега на върха се поставя лозунгът \"Бежанци, отивайте си!\", а лозунгът \"Добре дошли!\" е признат за погрешен.\r\n***Какво привлича избирателите у Реджеп Тайип Ердоган, пише руският вестник \"Московский Комсомолец\"\r\nЕрдоган крачи уверено от 2002 година насам и печели победа след победа, като не избира най-лесния път. Например, за да се промени формата на управление от парламентарна към президентска република, Ердоган и неговата Партия на справедливостта и развитието след  почти десетилетие на отчаяна съпротива на опозицията, той организира и спечели на референдума през 2017 година, на базата на народната воля.\r\nПерспективата за фиаско се появява  пред Ердоган  повече от веднъж, но всеки път е успявал да обърне ситуацията в своя полза и дори да извлече дивидент.\r\nВъпреки това, преместването на изборите с повече от година напред – на 24 юни 2018, вместо на 3 ноември 2019 г. - беше прието от опозицията ясно: властта е на път да загуби контрол и затова бърза  да бъде преизбрана преди по-нататъшно влошаване на ситуацията.\r\nНаскоро стана очевидно за настоящата  власт, че не се справя особено успешно, поне  в икономическата сфера.\r\nИкономиката на мегастроежите служи като витрина на Ердоган и неговите поддръжници, но и служи като важна точка на социалния договор. Според него икономическият растеж на страната и паралелното нарастване на благосъстоянието на населението се разглежда като разумна цена за някои неудобства, включително вертикализацията на  властта, както и нарастването на ролята на религията в една светска държава досега.\r\nНеудобствата през последните месеци, от гледна точка  на извънредно положение, в сила от опита за военния преврат на лятото 2016 г., за обикновените граждани станаха повече.\r\nА удобствата, от своя страна, значително значително понамаляха: стойността на националната валута спрямо долара и еврото спадна значително, което доведе до увеличение на цените - първо на вносните стоки, а след това, заради закупуването от чужбина на енергийни ресурси - на горивата, храната и други популярни продукти. Инфлацията след период на относителна стабилност отново започна да се измерва в двойни цифри.\r\nПроактивна външна политика на страната по границите й, доведе до значителни усложнения между Турция и Запада. Криза избухна с \"образцовия стратегически партньор\"  САЩ, една от най-дълбоките в съвременната история.\r\nПред  Турция силно се затръшна вратата на стаята за преговори на ЕС, където от 2005 г. насам текат активни дискусии за пълноправното членство в Съюза.\r\nПрез декември 2015 г.  се сринаха, но до лятото на 2016 г. бяха възстановени отношенията с Русия. Въпреки това, сега бившият ентусиазъм на руското ръководство е заменен от предпазлив и прагматичен подход. И въпреки редица важни съвместни проекти, в това число газопровода \"Турски поток\" и АЕЦ \"Аккую\", всички турски усилия  да се възстанови безвизовия режим на влизане в Русия, се оказаха неуспешни\r\nСринаха се, бяха възстановени и почти пак се сринаха  отново под тежестта на \"Палестинското досие\" отношенията с държавата Израел - през последно време един от основните регионални партньори на турската република.\r\nЕгейското и Средиземно море отново се превърнаха в място за показване на мускули  в борбата за контрол над оспорваните острови и местните енергийни ресурси. Старият кипърски въпрос се раздвижи  и после замръзна на място. Но потока от бежанци тече и продължава да се стича към Турция - бежанците от региона, в това число на сирийците, които, според официални данни, \"идват в големи количества\" и са разпръснати в цялата страна, са над 3,5 милиона души.\r\nВ Турция неудовлетворените гласове започнаха да се чуват по-често за външнополитическата изолацията на страната, на която само участниците в споразумението от Астана - Русия и Иран - останаха приятели. Но в най-добрите времена Турция се идентифицираше и възприемаше отвън като неразделна част от западния свят. Идеята за евразийството се появи много по-късно и не получи много популярност.\r\nРезултатите от външните проблеми не се забавиха да се върнат в турската икономика като бумеранг. От американската страна започнаха да се появяват заплахи за налагането на санкции - първо за доставка на въоръжение. Негативната перспектива за бъдещето на Турция и падането на нейните кредитни рейтинги във водещите рейтинг агенции в света и заканите турските лидери за \"атака срещу чуждестранните  врагове\" правят значително по-труден достъпа на турските фирми до заемен капитал и имат отрицателно въздействие върху притока на преки чуждестранни инвестиции.\r\nПаричните потоци, които досега  въртяха зъбните  колела на турската икономика, се втурнаха към изхода и това създаде затруднения за формиране на бюджетния баланс и принуди правителството да мисли отново за парите на МВФ, с който преди Турция няколко години тържествено си взе сбогом.\r\nИ при тези условия, властите през април 2018 г. обявиха предсрочните президентски и парламентарни избори.\r\nКато главна обосновка президентът Ердоган посочи продължаващите регионални предизвикателства и необходимостта от преодоляване  възможно най-скоро  на политическата несигурност, завършване на прехода от парламентарна към президентска форма на управление. Това означава спешно прехвърляне на цялата изпълнителна власт на силните ръце на президента от министър-председателя, заедно с ликвидацията на пост на последния.\r\nОпозицията, която дори нямаше време да се подготви правилно за предсрочните избори, усети историческия шанс, който й се предостави.\r\nПетима опозиционни кандидати за президентския пост  се надяваха президентът  Ердоган да отиде на втория тур. И вече там може да се случи всичко. Също така самите опозиционни партии възнамеряваха да се борят за  места в парламента, прекъсвайки дългосрочната хегемония на Партията на справедливостта и развитието(ПСР).\r\nРезултатът от изборите обаче ги изненада Въпреки констатациите на многобройни проучвания на общественото мнение, които показват, че хората са уморени от 16-те  години власт на ПСР и демонстриране на трайно желание  в турското общество за промяна, особено в трудна икономическа и политическа ситуация, Ердоган и управляващата партия спечелиха отново. Победата бе спечелена в почти всеки град във всяка провинция на страната. И по такъв уверен начин, че дори опозицията, изненадана от резултатите, отказа да протестира.\r\nПринудителната коалиция на управляващата партия с националистите като цяло се превърна в единствената сянка в безусловната победа на Ердоган, което удължи правомощията му поне още 5 години. В резултат на това периодът на непрекъсната  власт през 2023 г. ще бъдат безпрецедентен в 100-годишната история на Република Турция, продължаваща 21 години. Нека размишляваме: една пета от историята на самата страна!\r\nИ това показва, че Реджеп Тайип Ердоган е намерил универсален  ключ към сърцата на съгражданите, който работи въпреки откровено негативната конюнктура и ожесточена съпротива от противниците. Ами, последните, по всякакви причини, не могат да се похвалят с такова дълбоко разбиране за характера на турските избиратели и способността да ги консолидират около себе си дори при най-благоприятните условия за това.\r\n***Доналд Тръмп е поверил организацията на предстоящата среща с Владимир Путин на тесен кръг съветници, пише руският ежедневник “Независимая Газета“.\r\n„Планирането на  срещата на върха Тръмп-Путин е много странно – заяви за изданието  професорът в Джорджтаунския университет и водещ  сътрудник в Атлантическия съвет Андърс Аслунд, който е работил като икономически съветник на правителството на Русия в 1991-1994. \"Голяма част от информацията идва от Кремъл или от руската телевизия, а американското правителство не казва нищо. Изглежда, че само малък кръг от близки съветници на президента на Тръмп е ангажиран (в процес а). Белият дом не публикува никаква информация за предварителната подготовка. Така че, това прилича повече на  частния бизнес на Тръмп, отколкото на държавен въпрос \". Аслунд  се съмнява, че може да се попречи на главата на Белия дом да се срещне с руския лидер. \"Конгресът може изведнъж да предприеме някои законодателни мерки, но не мисля, че това може да попречи на срещата на върха\", каза Аслунд. – „Би било безпрецедентно. И е малко вероятно републиканците да одобрят това. \"\r\nДокато високопоставени служители на американската президентска администрация оценяват скептично нуждата от руско-американски преговори на високо ниво, те се опитват да не демонстрират това в своята комуникация с пресата. В неотдавнашно интервю с Wall Street Journal държавният секретар Майкъл Помпео каза, че очаква ограничено сътрудничество с Русия, дори руската външна политика се разглежда в САЩ като ревизионистка. \"Има много неща, с които не сме съгласни\", обясни шефът на американската дипломация, коментирайки контактите между Москва и Вашингтон. \"Нашите ценности са невероятно различни, но има и области, където имаме съвпадение\". Ръководителят на Държавния департамент добави: \"Държавния секретар е необходимо да идентифицира тези области, в които можете да работите заедно и в същото време да защитите Америка от отрицателните действия на тези правителства\". Помпео смята, че основният приоритет на САЩ е борбата срещу тероризма. В същото време, каза той, геополитиката сега все повече се определя от конфликти с такива глобални сили като Русия и Китай.\r\n***Наблюдава се ескалция в зоната за деескалация, пише руският вестник „Коммерсантъ“\r\nРуските Военно-космически сили  взеха  участие в офанзивната операция на проправителствените сили в югозападната част на Сирия. Това се случва за  първи  път от споразумението със Съединените щати и Йордания преди една година, за създаване на зона на деескалация в района. Това съобщава Сирийската обсерватория  за  правата на човека, базирана в Лондон. Вашингтон многократно предупреди Москва и Дамаск, че нарушаването на споразумението за югозападната зона на деескалация може да доведе до сериозни последствия. Но в края на миналата седмица сирийската въоръжена опозиция в Южна Сирия информира медиите за посланието от Вашингтон - казаха че не очакват помощ от САЩ.\r\nТова не е първият път, когато руските войски са участвали във военни действия в зоните на деескалация. Руската авиация подкрепи сирийските войски при операции както в Источна Гута, така и в Идлиб. Но югозападната зона на де-ескалация е специален проблем. Създаването му беше обявено след среща на руския и американския президенти Владимир Путин и Доналд Тръмп на срещата на върха на Г-20 в Хамбург на 7 юли миналата година. И Йордания се присъедини към споразумението. Веднага след като в края на май бе съобщено, че сирийската армия прехвърля военна техника на юг, Вашингтон предупреди, че в отговор на нарушаване на зоната ескалацията от Москва и Дамаск ще бъдат  взети  \"решителни действия\". По-късно тези думи се повтарят многократно. Последният път, когато предупреждението се чува е на 21 юни - в деня, когато сирийските войски започнаха военна операция в провинция Дераа. Въпреки това, на следващия ден представителите на сирийските въоръжени опозиционни групи заявиха пред медиите, че са получили съобщение от Вашингтон, който казва, че те не трябва да разчитат на военната интервенция от страна на САЩ и да действат въз основа на техните интереси и оценки..\r\nТова противоречие в поведението на САЩ навежда към заключението, че е възможно споразумение между САЩ и Русия, което би могло да означава запазване на властта на Башар Асад, ако иранските войски напуснат страната.. \r\nСпоред директора на йорданския Център за политически изследвания Шехаб ал Макалех САЩ изчакват резултатите от изборите в Турция и посещението на йорданския крал във Вашингтон за да оформят своята позиция и тогава може да предприемат някакви действия. Експертът не изключва дори нова провокация с химически оръжия и нов удар на американската коалиция по Сирия.", "date": "2018.06.27", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/06/27/2538580/daily-express-pravi-se-nov-opit-za-spirane-na-brekzit.html", "text": "Прави се нов опит за спиране на Брекзит от леви политици и организации, пише британското издание Daily Express.\r\nГрупа депутати от левицата, активисти и синдикални лидери обединиха усилията си за проевропейската обиколка , наречена \"Левицата срещу Брекзит\".\r\nКампанията ще посети градове като Лондон, Манчестър, Бристол и Бирмингам в опит да промени мненията на хората по отношение на Брекзит.\r\nДепутатът – лаейбърист Катрин Уест и съпредседателката на Зелената партия Каролайн Лукас са сред политиците, които подкрепят предложението за осуетяване на Брекзит.\r\nТрима евродепутати също се включват в кампанията според нейния уебсайт. Към кампанията се присъединяват известни журналисти.\r\nСайтът на кампанията предупреждава: \"Времето изтича. Споразумението за Брекзит на Тереза Май ще бъде гласувано в парламента през есента.\r\n\"Колкото повече наближава, толкова по-ясно става, че  Брекзит е опит да дерегулираме нашата икономика, да поверим бъдещето си на  бъдещето си на досадни търговски сделки и да позволим на босовете да взимат пари.“\r\nЛевицата срещу Брекзит, която се описва като \"съюз на прогресивните\", се организира от групата \"Друга Европа е възможна\".\r\nДосега кампанията за оставане в ЕС  обяви, че ще посети пет града, а други скоро ще бъдат обявени. Юлиян Марков", "date": "2018.06.27", "title": "Daily Express: Прави се нов опит за спиране на Брекзит"}
{"url": "http://www.focus-news.net/news/2018/06/27/2538584/pregled-na-mezhdunarodnite-novini-do-6-chasa-agentsiya-fokus.html", "text": "Правителството на Македония извести, че Европейският съюз е решил страната да започне преговори за членство през 2019 година.\r\n„Съветът на външните министри на страните-членки на Европейския съюз, на днешното заседание взеха решение преговорите за членство на Република Македония да започнат през юни 2019 година“, се казва в съобщението.\r\nВ него се допълва, че Европейският съюз и лидерите на всичките страни-членки са признали Македония като страна на позитивни промени, динамичен процес на реформи и обществен диалог.\r\n***Македонският премиер Зоран Заев е написал на страницата си в социалната мрежа „Фейсбук“, че днес е още един голям ден и голямо признание за неговата  страна.\r\n„Още един голям ден за Република Македония. Още едно голямо признание за нашата страна“, написа Заев във Фейсбук.\r\n„Европейският съюз и лидерите на всички страни-членки припознаха Македония като страна на позитивни промени, на динамичен процес на реформи, на интеграция и на обществен диалог. Държава със силна, добронамерена политическа воля да решава споровете със съседните страни и държава на граждани, които показаха, че имат ясно изразена визия за европейско бъдеще.\r\nПътят на реформи и изграждането на нашата страна, като държава по европейските правила е необратим процес.\r\nЗапазваме реформаторския курс. Пред нас има конкретна цел.\r\nСега гражданите на Република Македония могат да кажат силно и свободно „Да“, за европейска Македония. Силно „Да“ за македонското бъдеще, за нашето общо бъдеще“, написа Заев в социалната мрежа.\r\n***„Споразумението с Гърция е асиметрично“,казва лидерът на ВМРО-ДПМНЕ Християн Мицковски.\r\n„Ние поемаме ангажименти докато южната ни съседка не поема никакви задължения“, каза Мицковски. \r\n„Някой предаде Македония и наруши всички правила, процедури и Конституцията. ВМРО-ДПМНЕ няма да бъде част от тази капитулация. Сериозно ще се противопоставим на всички вредни политики и ВМРО - ДПМНЕ няма да участва в парламентарните заседания за ратификацията на това капитулантско споразумение с Гърция, което Заев и Димитров подписаха от името на Македония, и няма да бъдем съучастници в това тяхно дело“,  добави Мицковски. \r\nОпозиционният лидер подчерта, че ВМРО-ДПМНЕ е била и ще остане на бронята на националните интереси и няма да приеме промяна на конституционното име. Той каза, че няма и няма да има сключване на сделки извън техните принципи. Мицковски заяви и, че подкрепят позицията на президента Иванов да не подпише указа на закона за ратифициране на споразумението с Гърция.\r\n„Отлагането на датата за преговори до юни следващата година за Мицковски означава бедствие, не само разпродадоха  държавните интереси, а Македония губи и европейската си перспектива“, добави Мицковски.\r\n***Вероятното място за срещата между Доналд Тръмп и Владимир Путин ще е Хелзинки, според неназован американски високо поставен източник.\r\nАмериканският държавен секретар Майк Помпео заяви през уикенда, че вероятно Тръмп ще се срещне с руския си колега \"в недалечното бъдеще\" след посещение в Москва тази седмица на съветника по сигурността на Белия дом Джон Болтън.\r\nВисокопоставеният американски служител, говорейки при условие на анонимност, каза, че докато Хелзинки е най-вероятният избор, окончателното решение зависи от резултата от разговорите, които Болтън има с руснаците.\r\nАвстрийската столица Виена също беше обсъдена като потенциален обект на срещата, но официални лица заявиха, че идеята е изоставена.\r\nПрезидентът на Финландия Саули Ниинисто направи кратко изявление в отговор на въпросите за срещата на върха: \"Финландия винаги е готова да предложи своите добри услуги, ако бъде помолена\".\r\n***Шест страни ще приемат мигрантите от кораба “Lifeline”, принадлежащ на германска неправителствена организация.\r\nТе са  се съгласили да вземат над 200 мигранти, намиращи се  на спасителен кораб край бреговете на Малта, съобщи във вторник френският президент Емануел Макрон след дни на спорове между държавите-членки относно съдбата им.\r\nВсяка от държавите-членки, между които Франция, Италия и Португалия, ще вземе \"няколко десетки души\" от 233-те мигранти на борда на кораба \"Lifeline\", каза Макрон в Рим след разговори с папа Франциск.\r\nМакрон също така критикува германската НПО, която управлява кораба, че се противопостави на \"всички правила\", като започва  спасяването на мигрантите,  когато либийската брегова охрана вече се намесва.\r\n\"Не можем да приемем трайно тази ситуация\", каза той. \"В крайна сметка ние ставаме играчки в ръцете на контрабандистите, като намаляваме рисковете от пътуването\".\r\nКоментарите на Макрон бяха направени, след като Малта заяви, че ще позволи на кораба да акостира само ако страните от Европейския съюз поемат квотата си.\r\nСъдбата на плавателния съд е неясна в баланса от миналата седмица, тъй като членовете на блока останаха на различни позиции за това как да се справят с притока на хора, които се опитват да стигнат до континента.\r\nКорабът е спасил имигрантите, включително деца и бременни жени, в четвъртък, но Малта и Италия първоначално отказаха  да ги вземат.\r\nВалета обаче се съгласи във вторник да приеме кораба, след като други държави от ЕС потвърдиха, че ще помогнат.\r\nНо Малта също предупреди, че ще започне разследване и евентуално ще предприеме действия срещу кораба, щом влезе в малтийските води.\r\n***Хашим Тачи иска формиране на косовска армия, но сръбските депутати се противопоставят.\r\nКосовският президент Хашим Тачи днес осъществи телефонен разговор с Йенс Столтенберг, генерален секретар на НАТО и го е информирал за процеса на трансформация на Защитните сили (ФСК) в Косовска армия.\r\nСпоред публикацията на Тачи в социалната мрежа \"Фейсбук\", той и Столтенберг са обсъдили необходимите стъпки в посока на създаването на косовска, многоетническа и професионална армия.\r\n\"Днес имах телефонен разговор с генералния секретар на НАТО, Йенс Столтенберг. Разговаряхме за необходимостта от финализирането на процеса на трансформация на защитните сили на Косово, във въоръжена мултиетническа и професионална сила. Косовска армия ще създадем с постоянна координация с нашите съюзници \", пише Тачи.\r\nСъюзниците на Косово, сред които и НАТО, САЩ и повечето членки на Европейския съюз изискват възможната трансформация на ФСК в армията да се направи чрез конституционни промени. Но за промяна на конституцията са необходими гласовете на депутатите сърби, а те са категорично против създаването на армия, така че албанските ръководители в Косово заявяват, че ще намерят начин трансформацията да се извърши поетапно с промяната на законите.\r\n***За официална Тирана това е голям ден както за Албания и Македония, така и за Европейския съюз.\r\nВ първата си изява след решението за започване на преговори с Албания и Македония през юни 2019 албанският премиер Еди Рама оцени това, като голям успех на правителствата на двете страни и добави, че реформите, проведени от тях са накарали и скептиците да признаят заслугите и на двете страни.\r\nМинистърът на външните работи Дитмир Бушати поздрави решението на външните министри от страните-членки на ЕС за започване на преговори с Албания и Македония.\r\nЗаместник-председателя на третата по големина партия – Движението за социална интеграция написа в профила си в социалната мрежа „Фейсбук“ , че главен виновник за това, че Албания е останала извън Европа е Еди Рама и той трябва да си подаде оставката.\r\n***ЕС похвали Турция за това, че приютява 3.5 милиона бежанци.\r\nВ изявление Съветът по общи въпроси на ЕС приветства значителните усилия на Турция да посрещне и да отговори на техните потребности.\r\nТова се случи, когато съвета се събра в Люксембург и даде оценка за процеса на членство в ЕС на шест държави, включително Турция, Черна гора и Сърбия.\r\nТой определи Турция като \"ключов партньор\" и потвърди \"значението, което това придава на отношенията на ЕС с Турция\".\r\nСъветът \"остава ангажиран с поддържането на открит и честен диалог, с решаването на общите предизвикателства и със сътрудничеството в основни области от общ интерес като миграцията, борбата с тероризма, енергетиката, транспорта, икономиката и търговията\", се казва в изявлението.\r\n\"Постоянното изпълнение на споразумението ЕС-Турция, което намалява нередовните и опасни пресичания [на мигранти] и спасява животи в Егейско море, е в интерес на двете страни и остава от решаващо значение\"\r\nТурция е домакин на почти 3,5 милиона сирийски бежанци \r\nПрез март 2016 г. Турция и ЕС подписаха споразумение за спиране на незаконния миграционен поток през Егейско море, като предприеха по-строги мерки срещу трафикантите на хора. Сделката също има за цел да подобри условията за сирийските бежанци в Турция.\r\nИзявлението посочва, че \"конструктивното сътрудничество\" на Турция по миграционната криза \"даде ясни резултати\".\r\n\"Съветът отново заявява, че е необходимо да продължим да изпълняваме споразумението  ЕС-Турция и да продължаваме да подкрепяме партньорите по маршрута на Западните Балкани\", пише в съобщението.\r\n***Косовското правителство планира създаването на Американска икономическа зона в Джаковица, съобщи кореспондентът на Македонската информационна агенция от Прищина \r\nПремиерът Рамуш Харадинай изрази задоволството си от формализирането на инициативата, като подчерта, че правителството е направило необходимата подготовка за началото на нейната реализация\r\n„Особено важно е да се отбележи какъв ще бъде планът за осъществяване на инициативата което предполага участие в проекта и на USAID“, каза Харадинай на правителствената сесия.\r\n***Девет ракети са изстреляни към Израел от Ивицата Газа, съобщава Израелската армия\r\n„След активирането на сирените, оповестяващи за ракетна атака в района на Хоф-Ашкелон , Шаар ха-Негев и Ешкол, съобщаваме, че девет ракети са изстреляни към израелската територия. Една от ракетите е прихваната от израелската противовъздушна отбрана.\r\nНе се съобщава за пострадали и нанесени материални щети.", "date": "2018.06.27", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/27/2538585/tass-poveche-ot-20-hilyadi-siriytsi-sa-se-varnali-v-yugozapadnata-chast-na-provintsiya-alepo.html", "text": "Повече от 20 хиляди сирийци са се върнали в югозападната част на провинция Алепо, предава TACC.\r\nПовече от 20 хиляди души - жителите на юго-западната част на провинция Алепо са се завърнали по домовете си след освобождението на тези области от бунтовниците  Това заяви местният шейх Абдула Дандал, който сътрудничи с руския Център за помирение на враждуващите страни в Сирия, към Министерство на отбраната на Русия.\r\nМестните жители са напуснали домовете си преди седем години, когато на тези места дойдоха бойци. След освобождението на територията сирийското правителство с помощта на руската армия се подготвя за възстановяване на мирния живот. По-специално, те обследват всички пътища между населените места и осигуряват редовни доставки на продукти, ремонтират електрическата мрежа. В момента се правят подготовки за възстановяване на къщите. Юлиян Марков", "date": "2018.06.27", "title": "ТАСС: Повече от 20 хиляди сирийци са се върнали в югозападната част на провинция Алепо"}
{"url": "http://www.focus-news.net/news/2018/06/27/2538586/burgas-32-godishen-mazh-e-prostrelyan-v-oblastta-na-krakata-v-zhk-izgrev.html", "text": "На 26 юни около 22.10 в района на бл. 41 ж.к. „Изгрев“ възниква инцидент, при който по първоначални данни в областта на краката е прострелян 32-годишен мъж с инициали П.Н. от Бургас. Това съобщи за Радио „Фокус“ – Бургас Цветелина Рандева, говорител на ОДМВР - Бургас. Мъжът е откаран в УМБАЛ - Бургас, където му е извършена спешна хирургична интервенция. Констатирани са две прострелни рани, но опасност за живота на потърпевшия по данни на медиците няма. Извършва се оглед на местопроизшествието от служители на ОДМВР – Бургас. Издирват свидетели на инцидента, като предстои изземването на записи от камери, разположени в района.\r\nДеница ДИМИТРОВА", "date": "2018.06.27", "title": "Бургас: 32-годишен мъж е прострелян в областта на краката в ж.к. „Изгрев“"}
{"url": "http://www.focus-news.net/news/2018/06/27/2538588/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес облачността над страната ще е предимно значителна. Отначало в югоизточните райони, а по-късно през деня и в останалата част от страната ще има валежи и гръмотевици. Значителни ще са количествата в следобедните часове в Югоизточна, а през нощта срещу сряда – в Централна България. Има условия и за градушки. Ще духа до умерен вятър от изток-североизток. Максималните температури ще са предимно между 22 и 27°, в София - около 22°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- до 20.12.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- по направление София – Костенец през пътен възел „Ихтиман“ при км 34+000.\r\n- по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\n- Движението в района на Ихтиман от км 35+700 до км 37+200 да се осъществява с повишено внимание поради чести случаи на падаща мъгла или задимяване по пътя до 30.06.2019 г.\r\nОбласт Пловдив:\r\nДо 11:00 часа на 28.06.2018 г. движението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. \r\nАМ „Хемус“: \r\nОбласт София: \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“. \r\nДо 20.12.2018 г. движението от км 36+170 до км 36+710 се извършва двупосочно в платното посока Варна поради ремонтни дейности по виадукт „Коренишки дол“ при км 36+450. \r\nДо 20.12.2018 г. движението от км 36+770 до км 38+150 се осъществява двупосочно в платното посока София поради аварийно-възстановителни дейности на виадукт при км 37+920. \r\nДвижението се извършва в изпреварващата лента при Ботевград от км 44 до км 47 в посока София поради преасфалтиране в активната лента до 29.06.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград до 20.12.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в платното в посока София поради ремонтни дейности. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня до 30.06.2018 г.;\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности до 11 часа на 28.06.2018 г. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. \r\nАМ „Черно море“: \r\nШофьорите да карат внимателно по АМ „Черно море“ поради ремонт на 6 км и на виадукт „Звездица“ в платното в посока Бургас. Движението на всички автомобили се осъществява двупосочно в платното за Варна.\r\nАМ „Люлин“: \r\nОбласт София: \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ \"Люлин\" е затруднено за МПС над 12 тона от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона до 30.06.2018 г.\r\nОбласт Перник: \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета - целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nБелотинци - Краводер от км 73+542 до км 125+450 се осъществява с повишено внимание, поради извършване на прекилометриране. Водачите на МПС да се движат с повишено внимание и съобразена скорост, спазвайки пътната маркировка до 10.07.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОПУ-Ловеч: \r\nВодачите да се движат с повишено внимание и съобразена скорост в участъка от пътен възел „Коритна” до село Сопот поради косене на банкети до 07.07.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г.\r\nДвижението в участъка Русе – Бяла от км 6+630 до км 52+240 се осъществя в една лента на участъци поради ремонтни дейности до 30.06.2018 г. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. \r\nЗатворен за движение участъкът от път І-5 Русе – Бяла – Велико Търново от км 4+758 до км 6+799. \r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г.\r\nОбласт Хасково:\r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г.\r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно ремонтни дейности. Въведено е ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка от с.Мокрен  до п.кр. Петолъчката от км 232+550 до км 233+550 се осъществява в едната лента поради извършване ремонтни дейности до 31.08.2018 г. Движението се регулира с пътни знаци. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срок до 01.07.2018 г.;\r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-108: Движението по път IІІ-108 АМ Струма – Петрич от км 0+000 до км 13+900, се осъществява с повишено внимание поради монтиране на пътни знаци. Срок до 30.06.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут:\r\n общинския път Черноморец – Созопол. Срок до 31.12.2018 г.\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок  до 29.06.2018 г.\r\nПът II-99: Движението по път II-99 от км 49 до км 58 в участъка ,,Караагач –Царево”ще се осъществява в една лента на определени участъци поради частични ремонтни дейности на асфалтовата настилка.Срок до 27.06.2018г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.;\r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.;\r\n Път III-7306: Движение с повишено внимание по път III-7306 от км 0+000 до км 15+000 в участъка Лозарево-Черница-Сунгурларе поставя се напречна маркировка. Организацията на движение е сигнализирана с пътни знаци. Срок до 29.06.2018 г.\r\n Път III-7306: Движението по път III-7306 от км 15+000 до км 19+100 в участъка ,,Сунгурларе-Пъдарево” се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г.\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: \r\nПът III-1301: Стесняване на една от лентите за движение по път III-1301 Криводол-Галатин от км 1+000 до км 3+500, поради частични ремонти на асфалтовата настилка и почистване на окопи. Срок до 29.06.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 29.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nПът III-7105: Движението по път III-7105 Добрич-Козлодуйци в участъка от км 25+000 до км 34+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 29.06.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 02.07.2018 г.;\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г.\r\nОбходен маршрут: по път III-358  от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът II-35: Движението по път II-35 Плевен – Кърнаре в град Троян от км 71+038 до км 71+394 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 71+038 се осъществява в една лента поради ремонт на пътно съоръжение. Водачите да се движат със съобразена скорост. Срок 30.06.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 02.07.2018 г.;\r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г.\r\nРемонтни дейности:няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-137: Движението по път III-137, Кнежа- Крушовене от км 10+000 до км 19+000 между Гостиля-Ставерци  се осъществява с повишено внимание  поради частично  асфалтиране. Срок до 24.06.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград се извършва двупосочно в едното платно в посока Асеновград поради ремонтни дейности до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.07.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 29.06.2018 г.\r\nПът III-205: Движение по път III-205 гр. Разград – с. Ясеновец от км 21+938  до км 31+281 и в отсечката от гр. Исперих до с. Свещари от км 39+250 до км 54+500 се осъществява в една лента поради частични ремонтни дейности до 29.06.2018 г. Движението в района се регулира от сигналисти. \r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение до 31.10.2018 г. Участъкът е сигнализиран с пътни знаци.  Въведено е ограничение на скоростта до 40 км/ч. \r\nПът III-2003: Временно движението по път III-2003 Осенец – Дряновец – Сеново – Глоджево от км 17+000 до км 20+350 е ограничено, поради ремонт на ж.п. прелез на км 17+049 до 27.06.2018 г. Участъкът  е сигнализиран е сигнализиран с пътни знаци. Обходен маршрут: кръстовище на км 17+010 с републикански път III-2302 Сеново – Просторно – Път II-49  през с. Топчии – с. Каменово – общински път през с. Равно към републикански път III-2003 кръстовище на км 20+345 и обратно.  \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г.\r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 29.06.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Софийски околовръстен път в участъка от пътен възел с АМ „Тракия“ до Казичене от км 34+500 до км 35+500 в платното в посока АМ „Хемус“ е ограничено поради ремонтни дейности. Движението се осъществява двупосочно в платното в посока АМ „Тракия“ до 03.08.2018 г.;\r\nПът II-18: Движението по пътната връзка от АМ „Тракия“ към път II-18 Южна дъга на Софийски околовръстен път и Перник е ограничено поради ремонтни дейности до 28.07.2018 г.\r\nОбходен маршрут: бул. „Цариградско шосе“ – ул. „Патриарх Герман“ – Софийски околовръстен път.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради ремонт на пътната настилка. Срок до 30.09.2018 г.\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента, поради ремонтни дейности до 29.06.2018 г. Водачите да се движат с повишено внимание и съобразена скорост в свободната лента, съобразно създадената организация на движение. \r\nПът III-707: Движението по път III-707 в участъка Стралджа - Палаузово от км 7+000 до км 16+200 се осъществява двупосочно в една лента, поради ремонтни дейности до 29.06.2018 г. Водачите да се движат с повишено внимание и съобразена скорост в свободната лента, съобразно създадената организация на движение. \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента, поради ремонтни дейности до 29.06.2018 г. Водачите да се движат с повишено внимание и съобразена скорост в свободната лента, съобразно създадената организация на движение. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.06.27", "title": "Актуална пътна обстановка"}
{"url": "http://www.focus-news.net/news/2018/06/27/2538591/predstoyashti-sabitiya-v-stranata-za-27-yuni-agentsiya-fokus.html", "text": "***\r\nОт 14.00 часа на „Дондуков“ 2 президентът Румен Радев ще назначи полковник Радостин Илиев на длъжността директор на Щаба на отбраната и ще го удостои с висше офицерско звание „бригаден генерал“.\r\n***\r\nОт 18.00 часа в резиденция „Лозенец“ държавният глава Румен Радев ще участва в церемонията по отбелязването на 20-годишнината от създаването на Военно-апелативния съд и Военно-апелативната прокуратура.\r\n***\r\nОт 14.00 часа министърът на Българското председателство на Съвета на ЕС 2018 Лиляна Павлова ще открие изложба с посланията на лидерите на Европейския съюз и на държавите членки, написани след неформалната вечеря в София на 16 май 2018 г. Изложбата е подредена в Национална галерия – Двореца, на пл. „Княз Алекснадър I“.\r\n***\r\nОт 18.30 часа вицепремиерът Томислав Дончев, евродепутатът от ГЕРБ/ЕНП Андрей Новако, директорът на „Алфа Рисърч“ Боряна Димитрова и  др. ще участват в дискусия на тема „Могат ли европейските ценности да се купуват с еврофондове?“, която ще се проведе в Центъра за култура и дебат „Червената къща“.\r\n***\r\nОт 09.00 часа ще започне редовното заседание на Народното събрание.\r\n***\r\nОт 10.00 часа ще започне седмичното заседания на Министерския съвет.\r\n***\r\nОт 07.30 часа в парка пред блок №105 в „Дружба“ 1 ще се проведе протест на жителите на столичния квартал срещу застрояване на зелена площ.\r\n***\r\nОт 09.00 часа 9-и състав на Специализирания наказателен съд ще заседава по делото срещу Галина Ц., Красимир Н. и др., на които са повдигнати обвинения за организиране и ръководене на организирана престъпна група.\r\n***\r\nОт 09.00 часа 13-и състав на Специализирания наказателен съд ще заседава по делото срещу Цветан В. Александър П. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа в зала 3 на НДК ще се проведе европейска конференция на високо равнище на тема „Европейският стълб на социалните права: Да работим заедно за постигането на резултати“.\r\n***\r\nОт 09.30 часа в София Тех парк, зала Експериментариум, ще се проведе Балкански хакатон под надслов „Премахваме дигиталните граници“. Събитието ще бъде открито от кмета на Столична община Йорданка Фандъкова и комисаря по цифровата икономика и цифровото общество Мария Габриел.\r\n***\r\nОт 09.30 часа 4-ти състав на Специализирания наказателен съд ще заседава по делото срещу Бехчет А, Амил А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Абдула И., Мустафа Н. и Исмаил М., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в бизнесцентъра на Резиденция „Анастасия“ ще се проведе заключителна конференция по проекта „Бъди Зелен=Бъди Модерен=Бъди Европа“, който се изпълнява с финансовата подкрепа на Столична Община, Програма Европа 2018 от фондация „Българе“. \r\n***\r\nОт 11.00 часа 10-и състав на Специализирания наказателен съд ще заседава по делото срещу Пламен М., Атанас О. и Милко М., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в пресклуб „България“ ще се състои пресконференция във връзка с първото провеждане на Балканска купа по джет ски в рамките на воден фест Кърджали 2018 (29 юни-1 юли). На пресконференцията ще присъстват инж. Хасан Азис - кмет на град Кърджали, Александър Кожухаров - председател на Федерацията по водомоторен спорт и Тодор Христов - организатор и главен секретар на федерацията.\r\n***\r\nОт 11.00 часа в Американска зала на Столична библиотека на пл. „Славейков“ проф. Любомир Халачев, председател на Гражданския съвет на ПП АБВ, ще направи дарение на Столична библиотека - 4 документални филма, включени в албум, които разказват за бита и душевността на българите в периода 1850-1950 г. \r\n***\r\nОт 13.00 часа 9-и състав на Специализирания наказателен съд ще заседава по делото срещу Вихър М., Минчо М и Иво И., на които са повдигнати обвинения за организиране и ръководене на организирана престъпна група.\r\n***\r\nОт 13.00 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Атанас С. Стефан Г. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 13-и състав на Специализирания наказателен съд ще заседава по делото срещу Бисер П., Николай С. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в националния пресклуб на БТА ще се проведе пресконференция по повод срещата на високо равнище на Групата на европейските консерватори и реформисти в София и членството на ПП „Презареди България“ в АКРЕ. \r\n***\r\nОт 15.00 часа Специализираният наказателен съд ще заседава по делото срещу отстранения кмет на столичния район „Младост“ Десислава Иванчева и заместничката ѝ Биляна Петрова.\r\n***\r\nОт 15.00 часа в зала 6 на НДК ще се проведе дискусия на тема „Българското председателство на Съвета на Европейския съюз 2018 – резултатите“. \r\n***\r\nОт 16.00 часа в Големия салон на Българска академия на науките (БАН), издателство „Наука и изкуство“ и Секцията за етнолингвистика при Института за български език ще представят „РЕЧНИК на народната и духовна култура на българите“.\r\n***\r\nОт 18.00 часа в галерия „Структура” на ул. „Кузман Шапкарев“ ще се проведе първата дискусия от серията „Диалози за София”, организирани в рамките на инициативата за създаване на дългосрочна стратегия за развитиe на София и крайградските територии - Визия за София. \r\n***\r\nОт 18.30 часа в Камерна зала на Младежки театър „Николай Бинев” журналистът Борислав Радославов ще представи книгата си „Дядо Добри – светецът от Байлово”.  20% от всяка закупена книга ще бъдат дарени за поставянето на паметник на дядо Добри пред храм-паметника „Св. Александър Невски”. \r\n***\r\nОт 19.00 часа в зала 1 на НДК, Симфония №8 на Густав Малер, изпълнена от над 400 музиканти, ще закрие първото Българско председателство на Съвета на ЕС. По време на официалната церемония ще бъде предадена щафетата на следващото Австрийско председателство. \r\n***\r\nОт 19.30 часа в комплекс  Зала Арена Армеец ще се проведе работен коктейл на Националния Регистър за Ново Строителство и Реконструкции, по време на който ще бъде представена класацията за най-големи инвеститори, проектанти и строители в България за 2017 и ще бъдат представени доклади за актуалното състояние на пазара в България за периода 2017-2018.\r\n***\r\nОт 19.30 часа в Сити Марк Арт Център ще се състои концерт-бенефис на Мими Николова „60 години на сцената“.\r\n***\r\nОт 11.30 часа в зала 210 на Община Благоевград общественият посредник доц. д-р Валентин Василев ще даде пресконференция. \r\n***\r\nОт 11.00 часа в Заседателната зала на Община Бургас ще се проведе пресконференция по повод предстоящото първо издание на “Международен фестивал на документалния исторически филм“ - DOCK.\r\n***\r\nОт 19.30 часа легендарният ансамбъл на Руската армия „Александров“ ще изнесе концерт на сцената на Летния театър.\r\n***\r\nОт 10.00 часа в к.к-с „Св.Св. Константин и Елена“, в дома на учените „Ф.Ж. Кюри“ ще се състои Енергиен форум с международно участие.\r\n***\r\nОт 14.00 часа на ул. „Георги Бенковски” №1 Общинските съветници от ПП ГЕРБ-Варна Николай Георгиев, Пейчо Бюлбюлев, Борислав Нанков и Славчо Славов ще имат приемен ден и се срещнат с граждани.\r\n***\r\nОт 14.00 в Спортния диспансер \"МЦРСМ\", PTPI \"Делфините\" даряват бягаща пътека за деца с двигателни проблеми от Спортен диспансер \"МЦРСМ\".\r\n***\r\nОт 19.00 часа в Зала 1 на Фестивален и конгресен център - Варна ще се състои концерт на Биг бенда на Българското национално радио „Скици от Испания. Концертът е част от програмата на Международния музикален фестивал „Варненско лято“.\r\n*** \r\nОт 11.30 часа в зала № 314 на Областна администрация – Велико Търново ще се проведе пресконференция за стартиране на проекта на Държавна агенция „Архиви“ „Европейци и великотърновци учили в Европа с принос за обществено-икономическия и културен живот в Търново“.  \r\n*** \r\nОт 17.30 часа РБ „П. Р. Славейков“  ще се състои премиера на новата книга на Веселин Комитов – „Сувенири от света на футбола“, представянето ще води Анатоли Петров. \r\n***\r\nОт 17.30 часа в Лапидариума на Археологическия музей във Велико Търново ще бъде представена монографията на д-р Иван Църов „Акведуктите по българските земи II-IV век“.\r\n*** \r\nОт 20.30 часа на Сцена „Арт лято“ до ХГ „Борис Денев“ ще се проведе„Живей с немечтани мечти“ - рецитал на Горица Радева по стихове за Дон Кихот . \r\n*** \r\nОт 21.00 часа в НЧ „Братя Грънчарови -2002“ /Летен театър/ започва София Филм фест  Горна Оряховица 2018. \r\n***\r\nОт 18.00 часа Дните на славянската култура в Община Каварна продължават с концерт на Фолклорен ансамбъл ,,Кирилица\"- гр. Подолск с ръководител Алина Тихонова, танцов ансамбъл „Фантазия\" - гр. Москва с ръководител Ирина Гусева и певицата Лидия Музалева - заслужил артист на Русия. Събитията от програмата ще се състоят на площад ,,Защитата на Каварна\".\r\n***\r\nОт 13.00 часа в сградата на читалище „Братство” ще се проведе заседание на Областен съвет по животновъдство.  \r\n***\r\nОт 18.00 часа в общинската сладкарница „Шампиони” ще бъде представена фюжън изложба на изобразително и приложно изкуство на художничките Галина Трайкова и Любляна Начева.\r\n***\r\nОт 19.00 часа в зала № 1 на Родопския драматичен театър – Смолян ще бъде представено последното представление за сезона на „Палежи и грабежи“ е по разкази и пиеси на Николай Хайтов.\r\n***\r\nОт 17.00 часа, в залата на Община Павликени, писателят Димитър Томов ще представи сборника си с разкази „Зазоряване“ .\r\n*** \r\nОт 9.40 ч. в Пресклуба на БТА председателят на ДПС  Мустафа Карадайъ ще направи дарение  в подкрепа на  кампанията на десетокласника  от МГ „Константин Величков”  Кирил Балдев за събиране на книги за читалища в малки населени места и ще му връчи личен подарък.  На събитието Кирил  ще бъде придружен от кмета на Пазарджик Тодор Попов. \r\n***\r\nОт 10.30 часа в регионалния пресклуб на БТА ще се проведе пресконференция във връзка с предстоящия Международния фестивал на маримбата и ударните инструменти, който ще се проведе в града между 2 и 6 юли.\r\n***\r\nОт 11.30 часа в регионалния пресклуб на БТА ще се проведе пресконференция на фолклорен танцов клуб „Българско хоро“ – Плевен във връзка с предстоящия 10-годишен юбилей на клуба.\r\n***\r\nОт 12.30 часа в регионалния пресклуб на БТА ще се проведе пресконференция на регионалните представители на „Да, България“ в Плевен по темата АЕЦ-Белене и други актуални проблеми в държавата.\r\n***\r\nОбщинските съветници от ГЕРБ ще проведат срещи с граждани. Ани Лафчиева и Емил Русинов.Началото на срещите им са съответно в 17.00 и в 17.30 часа в офиса на ГЕРБ в район „Източен” на ул. „Коста Паница” №5. От 16.00 часа Георги Василев ще проведе приемна в партийния офис в район „Южен” на ул.„Академик Петър Динеков” №1А. \r\n***\r\nОт 09.00 часа в зала 2 на Окръжен съд ще се гледа делото срещу подсъдимия Тони С. е повдигнато обвинение в това, че е избегнал установяването и плащането на данъчни задължения в особено големи размери \r\n***\r\nОт 10.30 часа в зала 10 на Окръжен съд ще се гледа делото срещу подсъдимите Костадин И., Иван С., Тихомир М., Борислав Т. и Сергей Д. \r\n***\r\nОт 10.00 часа в детския отдел на библиотека „Родина“ ще се проведе лятна детска академия и творческо ателие.\r\n***\r\nОт 21.00 часа в Лапидариума на Регионалния исторически музей ще се проведе инициативататТеатър под звездите. Ще бъде представена постановката „Паника в хотела“ от Рей Куни с режисьор проф. Андрей Аврамов.\r\n***\r\n От 9.00 часа във Второ Основно училище „Д-р Петър Берон“ директорът организира „вот на доверие“ към управлението си.\r\n***\r\nОт 10.00 часа в зала 203 на общината ще се проведе редовен брифинг.", "date": "2018.06.27", "title": "Предстоящи събития в страната за 27 юни (Агенция „Фокус“)"}
{"url": "http://www.focus-news.net/news/2018/06/27/2538593/predstoyashti-mezhdunarodni-sabitiya-za-27-yuni-agentsiya-fokus.html", "text": "Втори ден от визитата на министъра на отбраната на САЩ Джеймс Матис в Китай.\r\n*** Външният министър на Русия Сергей Лавров ще се срещне със съветника по национална сигурност на САЩ Джон Болтън. Очаква се преговорите за организиране на среща между Доналд Тръмп и Владимир Путин да бъде една от основните теми.\r\n*** Антиправителствени протести в румънската столица.\r\n*** Гръцкият премиер Алексис Ципрас ще изнесе реч в Лондонското бизнес училище след „историческата“ сделка за приключване на осемгодишната кризисна програма.\r\n*** Президентските кандидати в Мексико ще проведат последните си предизборни митинги пред изборите на 1 юли.\r\n***", "date": "2018.06.27", "title": "Предстоящи международни събития за 27 юни (Агенция \"Фокус\")"}
{"url": "http://www.focus-news.net/news/2018/06/27/2538594/nimh-dnes-valezhite-shte-prodalzhat-v-yugoiztochnata-polovina-ot-stranata-te-shte-sa-intenzivni.html", "text": "Днес валежите ще продължат и ще са на много места. Сутринта в Западна и Централна България, а по-късно през деня и на места в югоизточната половина от страната явленията ще са временно интензивни и значителни по количество. Вятърът ще се ориентира от север-североизток и ще отслабне, но ще има и временни усилвания с развитието на купесто-дъждовната облачност. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН). Привечер и през нощта валежите в много райони временно ще отслабнат, на места и ще спрат. Температурите ще бъдат по-ниски от обичайните - максималните ще са предимно между 20° и 25°. Атмосферното налягане е по-ниско от средното за месеца, но с преминаването на средиземноморския циклон ще се понижи още.\r\nПо Черноморието облачността ще е предимно значителна и ще има валежи и гръмотевици. Значителни ще са количествата главно през предстоящата нощ. През деня валежите за кратко ще отслабнат и спрат, ще има и временни намаления на облачността. Ще духа слаб до умерен югоизточен вятър. Максималните температури ще са 22°-24°, близки до температурата на морската вода. Вълнението на морето ще е 2-3 бала.  \r\nНад планините облачността ще остане значителна. Валежите и гръмотевичните бури ще продължат, на места явленията ще са интензивни. Ще духа умерен до силен вятър от юг-югоизток. Максималната температура на височина 1200 метра ще е около 15°, на 2000 метра – около 9°.", "date": "2018.06.27", "title": "НИМХ: Днес валежите ще продължат, в югоизточната половина от страната те ще са интензивни"}
{"url": "http://www.focus-news.net/news/2018/06/27/2538595/prezidentat-rumen-radev-shte-udostoi-s-visshe-ofitsersko-zvanie-brigaden-general-polkovnik-radostin-iliev.html", "text": "От 14.00 часа днес на „Дондуков“ 2 президентът Румен Радев ще назначи полковник Радостин Илиев на длъжността директор на Щаба на отбраната и ще го удостои с висше офицерско звание „бригаден генерал“. Това съобщиха от прессекретариата на държавния глава.\r\nВ 18.00 часа в Резиденция „Лозенец“ държавният глава Румен Радев ще участва в церемонията по отбелязването на 20-годишнината от създаването на Военно-апелативния съд и Военно-апелативната прокуратура.", "date": "2018.06.27", "title": "Президентът Румен Радев ще удостои с висше офицерско звание „бригаден генерал“ полковник Радостин Илиев"}
{"url": "http://www.focus-news.net/news/2018/06/27/2538589/upravlyavashti-i-opozitsiya-opredeliha-kato-istoricheski-provedeniya-debat-po-vtoriya-vot-na-nedoverie-kam-kabineta-borisov-3-obzor.html", "text": "Час и половина продължиха дебатите по втория вот на недоверие към кабинета „Борисов“ 3 в пленарна зала, тъй като поради липса на желаещи за изказване, председателят на парламента Цвета Караянчева ги прекрати и насрочи гласуването по вота в петък от 9.00 часа. Съгласно правилника за организацията и дейността на Народното събрание, за да е успешен, е нужно той да бъде подкрепен от поне 121 народни представители. Макар и приключил в зала, дебатът се пренесе в кулоарите на парламента. На брифинг председателят на ПГ на ГЕРБ Цветан Цветанов обвини БСП, че са избягали от дебата. Той разкритикува БСП, че при създаването на мутрите са участвали във властта и обърна внимание, че ГЕРБ е преструктирала системата на МВР, за да може да ги хваща. Председателят на ПГ на ГЕРБ заяви, че с мотивите си за вота на недоверие БСП са показали, че никога не могат да бъдат алтернатива на днешното управление. Цветан Цветанов посочи, че според него ще влезем в историята с вот на недоверие, в който няма никакви аргументи. От БСП също казаха, че вотът ще влезе в историята. Според тях обаче с факта, че депутатите от управляващата партия не са защитили своето правителство. БСП посочи, че вотът на недоверие е минал, тъй като от ГЕРБ са мълчали. Лидерът на опозицията Корнелия Нинова заяви, че това, че ГЕРБ не искат или не могат да си защитят правителството, си е тяхна работа. В зала Корнелия Нинова представи мотивите по вота в рамките на 20 минути. Нинова посочи, че пропускането на 60 хил. мигранти през българската граница е достатъчно основание премиерът Бойко Борисов да си подаде оставката и народът да получи възмездие по единствения законен начин - с волята и гласа си на предсрочни избори. Тя разкритикува управляващите, че на масата в Министерски съвет стоят нестабилността, несигурността и престъпността и че искат да приватизират сектор „Сигурност“. Нинова обърна внимание, че дебатът започва с избягал арестант в Пловдив. Председателят на ДПС Мустафа Карадайъ заяви в зала, че Движението подкрепя вота на недоверие, защото управленският модел генерира напрежение и е източник на нестабилност и несигурност. ПГ на „Воля“ не присъства на дебата по вота на недоверие в пленарна зала. \r\nНа дебата не присъства и министър-председателят Бойко Борисов, който коментира вота пред журналисти с думите: „БСП от първия ден искаха да саботират европредседателството. За тях това беше жизнено важно. Затова и не участваха, не дадоха хора за него“. Според него хубавото на вота на недоверие е, че се е очертала алтернативата – отново БСП с ДПС. Мотивите по вота на недоверие разкритикуваха и министрите от кабинета „Борисов“ 3. Министър Валентин Радев заяви, че те са пълни с популизъм и няма нищо навременно и състоятелно в тях. Вицепремиерът и министър на отбраната Красимир Каракачанов коментира, че толкова смешен, жалък и безсмислен вот досега не е виждал.\r\nДеница КИТАНОВА", "date": "2018.06.27", "title": "Управляващи и опозиция определиха като исторически проведения дебат по втория вот на недоверие към кабинета \"Борисов\" 3 (ОБЗОР)"}
{"url": "http://www.focus-news.net/news/2018/06/27/2538581/tass-devet-raketi-sa-izstrelyani-kam-izrael-ot-ivitsata-gaza.html", "text": "Девет ракети са изстреляни към Израел от Ивицата Газа, предава TACC, основавайки се на съобщение на Израелската армия\r\n„След активирането на сирените, оповестяващи за ракетна атака в района на Хоф-Ашкелон , Шаар ха-Негев и Ешкол, съобщаваме, че девет ракети са изстреляни към израелската територия. Една от ракетите е прихваната от израелската противовъздушна отбрана.\r\nНе се съобщава за пострадали и нанесени материални щети. Юлиян Марков", "date": "2018.06.27", "title": "ТАСС: Девет ракети са изстреляни към Израел от Ивицата Газа"}
{"url": "http://www.focus-news.net/news/2018/06/27/2538596/ochakva-se-pravitelstvoto-da-prieme-plana-za-izpalnenieto-na-natsionalnata-strategiya-v-oblastta-na-migratsiyata-ubezhishteto-i-integratsiyata-za-2018g.html", "text": "Очаква се кабинетът да приеме план за действие за 2018 г. за изпълнението на Националната стратегия в областта на миграцията, убежището и интеграцията 2015-2020 г. Това е заложена като първа точка в дневния ред на министрите за седмичното им правителствено заседание. Програмата предвижда също и обсъждане на промени в Наредбата за условията и реда за осъществяване на закрила на деца с изявени дарби, както и решение за предоставяне на безвъзмездна финансова помощ на Болградска гимназия „Г. С. Раковски“ - Болград, Одеска област, Украйна, по повод нейната 160 годишнина. Правителството ще разгледа и проект на споразумение между България и Китайската Народна Република за сътрудничество в областта на науката и технологиите. Ще бъдат обсъдени и резултатите от участието на страната ни в заседанията на съветите на ЕС по външни работи, образование, младеж, култура и спорт, конкурентоспособност, транспорт, телекомуникации и енергетика.", "date": "2018.06.27", "title": "Очаква се правителството да приеме плана за изпълнението на Националната стратегия в областта на миграцията, убежището и интеграцията за 2018г."}
{"url": "http://www.focus-news.net/news/2018/06/27/2538579/fokus-makedoniya-kosovskoto-pravitelstvo-planira-sazdavaneto-na-amerikanska-ikonomicheska-zona-v-dzhakovitsa.html", "text": "Косовското правителство планира създаването на Американска икономическа зона в Джаковица,, съобщи кореспондентът на Македонската информационна агенция от Прищина , цитиран от Фокус Македония\r\nПремиерът Рамуш Харадинай изрази задоволството си от формализирането на инициативата, като подчерта, че правителството е направило необходимата подготовка за началото на нейната реализация\r\n„Особено важно е да се отбележи какъв ще бъде планът за осъществяване на инициативата което предполага участие в проекта и на USAID“, каза Харадинай на правителствената сесия. Юлиян Марков", "date": "2018.06.27", "title": "Фокус (Македония): Косовското правителство планира създаването на Американска икономическа зона в Джаковица"}
{"url": "http://www.focus-news.net/news/2018/06/27/2538590/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-gkpp-dunav-most-2-i-gkpp-kulata.html", "text": "На ГКПП „Капитан Андреево“ и ГКПП „Дунав мост 2“ трафикът е интензивен за товарни автомобили на изход. На ГКПП „Кулата“ трафикът е интензивен за товарни автомобили на вход. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.27", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“, ГКПП „Дунав мост 2“ и ГКПП „Кулата“"}
{"url": "http://www.focus-news.net/news/2018/06/27/2538576/the-times-ministar-ot-kabineta-na-tereza-mey-nastoyava-za-vazmozhno-nay-mek-brekzit.html", "text": "Министърът, отговарящ за бизнеса в кабинета на Тереза Мей Грег Кларк, настоява за „възможно най-мек“ Брекзит, пише британският вестник The Times.\r\nМинистърът изложи визията си за най-мекия възможен Брекзит вчера и обвини желаещите „по-твърдо“ напускане колеги в подкопаването на доверието в правителството.\r\nГрег Кларк заяви че ще се бори, за да избегне сценария, в който няма сделка, и ще настоява за \"трудова мобилност\" с ЕС. Той също така изясни, че иска да запази форма на достъп до единния пазар, както за услуги, така и за стоки.\r\nКоментарите му ще гневят настояващите за „твърд“ Брекзит и ще причини сблъсък в кабинета, когато министрите ще се срещнат в извънградската вила  на премиера следващата седмица.\r\nТереза Мей използва речта си на срещата, за да заздрави отношенията си с бизнеса след острите забележки от външния министър Борис Джонсън и здравният министър Джеръми Хънт.\r\nМинистър-председателят каза: \"Консервативното правителство винаги ще слуша гласа ви и ще ви подкрепя на всяка крачка, докато помагате за развитието на икономиката и създаването на по-добри работни места.\" Тереза Мей твърди, че вижданията на бизнеса са от ключово значение за преговорите за Брекзит, добавяйки: \"Правилно е да слушаме гласа на бизнеса. Правилно е, че бизнесът прави гласът му е чут. \" Юлиян Марков", "date": "2018.06.27", "title": "The Times: Министър от кабинета на Тереза Мей настоява за „възможно най-мек“ Брекзит"}
{"url": "http://www.focus-news.net/news/2018/06/27/2538600/ombudsmanat-maya-manolova-svikva-publichno-obsazhdane-na-proektozakona-za-lichnata-pomosht.html", "text": "Омбудсманът Мая Манолова организира обществено обсъждане на проектозакона за личната помощ, което ще се състои от 12.00 часа в институцията на обществения защитник - гр. София, ул. „Георг Вашингтон“ № 22, съобщават от пресофиса на омбудсмана. \r\nНа събитието са поканени всички заинтересовани страни -  министърът на труда и социалната политика Бисер Петков, министърът на финансите Владислав Горанов, синдикалните лидери Димитър Манолов и Пламен Димитров, председателите и членовете на парламентарните комисии по труда, социалната и демографската политика, по взаимодействието с неправителствените организации и жалбите на гражданите, по въпросите на децата, младежка и спорта, участниците в работната група, изготвила проекта, представителите на Националния съвет за интеграция на хората с увреждания и др. \r\nДискусията е отворена за всички, желаещи да вземат отношение по темата. Идеята е да се чуят всички гледни точки и конструктивни аргументи, а направените предложения ще бъдат обобщени към текстовете в проекта на Закона за личната помощ.  \r\nЦелият пакет към проектозакона за личната помощ, изготвен от екипа на омбудсмана, съвместно с майките на деца с увреждания: http://www.ombudsman.bg/public-positions/", "date": "2018.06.27", "title": "Омбудсманът Мая Манолова свиква публично обсъждане на проектозакона за личната помощ"}
{"url": "http://www.focus-news.net/news/2018/06/27/2538603/programisti-ot-10-strani-na-balkanite-shte-vzemat-uchastie-v-balkanskiya-hakaton-v-sofiya.html", "text": "От 9.30 часа днес в София Тех парк, зала \"Експериментариум\", започва Балканският хакатон под патронажа на комисаря по цифровата икономика и цифровото общество Мария Габриел. Това съобщиха от пресцентъра на Представителството на ЕК в България. Технологичното състезание се организира от Представителството на Европейската комисия в България, Столична община (Асоциация за развитие на София), Държавна агенция “Електронно управление”, Фондация Webit и София Тех Парк.   \r\nОсновно предизвикателство на 24-часовия хакатон е цифровото разделение: как да осигурим бъдеще на Европа, в което нито един гражданин няма да се чувства дигитално изключен. Само един месец след срещата на върха ЕС – Западни Балкани в София балканските кодери ще предложат своите решения за европейска свързаност.   \r\nЗа участие в балканския хакатон са регистрирани 30 отбора от различни фирми, университети, технологични паркове и иновационни компании от Албания, Босна и Херцеговина, България, Гърция, Косово, Македония, Румъния, Словения, Сърбия, Турция.    \r\nВсички участници ще се състезават за награден фонд в размер на 10 000 евро и множество специални награди. Победителят печели и посещение в Брюксел по време на Седмицата на кодирането 2018. \r\nСъбитието ще бъде открито от комисаря Мария Габриел, кметa на Столична община Йорданка Фандъкова и зам.-председателя на Държавната агенция „Електронно управление“ Александър Йоловски.", "date": "2018.06.27", "title": "Програмисти от 10 страни на Балканите ще вземат участие в Балканския хакатон в София"}
{"url": "http://www.focus-news.net/news/2018/06/27/2538598/ministar-lilyana-pavlova-shte-otkrie-izlozhba-s-poslaniyata-ot-vecheryata-na-liderite-ot-es-v-sofiya.html", "text": "Министерството за Българското председателство на Съвета на ЕС представя изложба с посланията на лидерите от ЕС от неформалната им вечеря в София в навечерието на Срещата на върха ЕС – Западни Балкани на 17 май. Това съобщиха от пресцентъра на Министерство за Българското председателство на Съвета на ЕС 2018.\r\nИзложбата ще бъде подредена в Националната галерия – Двореца и ще бъде официално открита от министъра за Българското председателство Лиляна Павлова в 14.00 часа. \r\nПо време на вечерята в София тех парк на 16 май по покана на председателя на Европейския съвет Доналд Туск с домакин Бойко Борисов, министър-председател на България, държавните и правителствените ръководители от ЕС обсъждаха възможностите пред иновациите и цифровизацията, сделката за ядрената програма на Иран и търговските отношения със Съединените щати. В духа на модерната и технологична атмосфера на зала „Джон Атанасов“, те се храниха върху специална маса, направена от реборд – едновременно лек и много здрав иновативен материал. Малко преди края на събитието участниците написаха своите послания направо върху масата. \r\nЕкспозицията представя собственоръчно написаните пожелания на европейските лидери, които заедно създадоха едно платно, заредено с уважение, добронамереност и приятелство. „За успеха ни“ - написа премиерът Бойко Борисов. Френският президент Еманюел Макрон допълни: „И продължаваме! Благодаря на България!“. Много от лидерите изразиха надеждите си за по-сигурна, по-обединена и по-солидарна Европа. „Чрез интеграцията на Европа създаваме по-добро бъдеще за следващите поколения – споделени ценности, общи цели, обединена Европа!“ - написа министър-председателят на Полша Матеуш Моравецки. В този дух е и пожеланието на премиера на Литва Далия Грибаускайте: „Единството има значение. Благодаря много, България!“. Най-дълго е посланието на премиера на Великобритания Тереза Мей: „От изобретяването на компютъра от Джон Атанасов до разработването на World Wide Web от Тим Бърнърс-Лий, Великобритания и България са изиграли централна роля в постигането на цифровата мечта. Нека съвместната ни работа продължи още дълго!“\r\nОсвен посланията на лидерите, в изложбата са включени снимки от неформалната вечеря от официалните фотографи на Българското председателство. \r\nИзложбата ще продължи до 8 юли в Националната галерия - Двореца.", "date": "2018.06.27", "title": "Министър Лиляна Павлова ще открие изложба с посланията от вечерята на лидерите от ЕС в София"}
{"url": "http://www.focus-news.net/news/2018/06/27/2538604/komisar-marian-teysen-shte-se-vklyuchi-v-evropeyska-konferentsiya-na-visoko-ravnishte-posvetena-na-kohezionnata-politika-i-evropeyskiya-sotsialen-fond.html", "text": "Днес комисарят по заетостта, социалните въпроси, уменията и трудовата мобилност Мариан Тейсен ще се включи в европейска конференция на високо равнище на тема „Европейският стълб на социалните права: Да работим заедно за постигането на резултати“ в София. Това съобщиха от пресцентъра на Представителството на ЕК в България. \r\nОсновната тема на конференцията ще бъде и бъдещето на кохезионната политика и Европейския социален фонд, като ще бъде направен преглед на изпълнението на политиките на Европейския стълб на социалните права една година след лансирането му от Европейската комисия. \r\nОт 10.45 часа в НДК е предвидена пресконференция с участието на комисар Мариан Тейсен и министъра на труда и социалната политика Бисер Петков.", "date": "2018.06.27", "title": "Комисар Мариан Тейсен ще се включи в европейска конференция на високо равнище, посветена на кохезионната политика и Европейския социален фонд"}
{"url": "http://www.focus-news.net/news/2018/06/27/2538601/parlamentat-shte-razgleda-na-parvo-chetene-proekt-za-iztsyalo-nov-zakon-za-kibersigurnostta.html", "text": "Парламентът ще разгледа на първо четене проект за изцяло нов Закон за киберсигурността. Това предвижда седмичната проектопрограма за работа на Народното събрание.Законопроектът е внесен от Министерски съвет. Законът за киберсигурността урежда дейностите по организацията, управлението и контрола на киберсигурността и  всички дейности и проекти по киберотбрана и по противодействие на киберпрестъпността. С проекта се регламентира управлението и организацията на Националната система за киберсигурност, националния координатор по киберсигурност, секторни екипи за реакция при инциденти в  областта на киберсигурността. Законопроектът е изготвен в изпълнение на ангажиментите на страната като държава – членка на Европейския съюз, която до 9 май 2018 г. следва да въведе в националното си законодателство разпоредби и да създаде организация за изпълнението на европейска директива. \r\nДепутатите ще продължат работа и по второто четене на промените в Административно-процесуалния кодекс. Законопроектът цели да въведе електронното правосъдие, да създаде гаранции за изпълнение на основната функция на Върховния административен съд и да доведе до бърз, ефективен и прозрачен процес на правораздаване.", "date": "2018.06.27", "title": "Парламентът ще разгледа на първо четене проект за изцяло нов Закон за киберсигурността"}
{"url": "http://www.focus-news.net/news/2018/06/27/2538607/predsedatelyat-na-grazhdanskiya-savet-na-pp-abv-prof-lyubomir-halachev-shte-napravi-darenie-na-stolichnata-biblioteka.html", "text": "От 11.00 часа днес в Американска зала на Столична библиотека на пл. „Славейков“ проф. Любомир Халачев, председател на Гражданския съвет на ПП АБВ, ще направи дарение на Столична библиотека. Това съобщиха от пресцентъра на ПП АБВ. Албумът „Духът и битът на българина 1850 - 1950 г.“ е издание на български и на английски език и съдържа 4 броя DVD.\r\nАвторът – проф. Любомир Халачев, както и творческият екип са работили повече от 10 години, за да създадат това уникално произведение, което разказва за развитието на бита и психологията на нашия народ в продължение на 100 години. \r\nДарението е отправено към софийските гимназии, чрез Столична община, за да могат нашите ученици да получат съвременен „учебник“, който да им помогне да се научат да мислят. Българската история е прекрасно поле, на което младите хора, с помощта на своите учители, трябва да се научат да разсъждават и да градят собствено мнение, като използват знанията и информацията.\r\nИзданието е реализирано с помощта на фирма „Хювефарма“ и ПП АБВ", "date": "2018.06.27", "title": "Председателят на Гражданския съвет на ПП АБВ проф. Любомир Халачев ще направи дарение на Столичната библиотека"}
{"url": "http://www.focus-news.net/news/2018/06/27/2538605/v-rezidentsiya-lozenets-shte-se-provede-tarzhestveno-chestvane-na-20-godini-ot-sazdavaneto-na-voenno-apelativna-prokuratura-i-voenno-apelativniya-sad.html", "text": "От 18.00 часа днес в Резиденция „Лозенец“ ще се проведе тържествено честване на 20 години от създаването на Военно-апелативна прокуратура и Военно-апелативния съд. Това съобщиха от пресцентъра на Прокуратура на Република България.", "date": "2018.06.27", "title": "В Резиденция „Лозенец“ ще се проведе тържествено честване на 20 години от създаването на Военно-апелативна прокуратура и Военно-апелативния съд"}
{"url": "http://www.focus-news.net/news/2018/06/27/2538602/v-ndk-shte-se-provede-diskusiya-za-rezultatite-ot-balgarskoto-predsedatelstvo-na-saveta-na-es.html", "text": "В НДК ще се проведе дискусия на тема „Българското председателство на Съвета на Европейския съюз 2018 – резултатите“. Това съобщиха от пресцентъра на Министерство за Българското председателство на Съвета на ЕС 2018. Събитието ще се състои в зала 6 на НДК от 15.00 до 17.00 часа днес. Дискусията има за цел да представи постиженията на Българското председателство, което в продължение на шест месеца ръководи работата на Съвета на ЕС и което предава щафетата на Австрия на 30 юни 2018 г. В срещата ще вземат участие социолози, политолози, икономисти, представители на академичните среди, неправителствени организации, които ще имат възможност да споделят мнения, коментари и да задават въпроси, свързани с дейността и резултатите от председателството. \r\nПо време на форума ще бъдат представени най-новите данни от социологическо проучване на агенция „Алфа Рисърч“ за нагласите и оценките на българите. Презентациите в обособените панели ще представят информация в цифри за проведените събитията и срещи от календара.\r\nВодещи лектори на дебата ще бъдат г-жа Лиляна Павлова, министър за Българското председателство на Съвета на ЕС, и г-жа Боряна Димитрова, управляващ партньор в социологическа агенция „Алфа Рисърч“. \r\nОткриващи изказвания ще направят вицепремиерът по европейските фондове и икономическата политика Томислав Дончев и вицепремиерът и министър на външните работи г-жа Екатерина Захариева.\r\nУчастие в дебата ще вземат още: г-жа Румяна Бъчварова, началник на кабинета на министър-председателя на Република България, доц. Татяна Буруджиева, доц. Даниел Смилов, гл. ас. Първан Симеонов, Димитър Ганев, доц. Антоний Гълъбов и др. Модератор на събитието ще е г-жа Гергана Паси, президент на „ПанЕвропа“ България.", "date": "2018.06.27", "title": "В НДК ще се проведе дискусия за резултатите от Българското председателство на Съвета на ЕС"}
{"url": "http://www.focus-news.net/news/2018/06/27/2538608/sofiya-zhena-e-postradala-pri-katastrofa-mezhdu-troley-i-avtobus-na-ul-g-s-rakovski-i-bul-slivnitsa.html", "text": "Жена е пострадала при катастрофа между тролей и автобус на ул. „Г. С. Раковски“ и бул. „Сливница“. Това съобщиха за Агенция „Фокус“ от пресцентъра на МВР. Жената е откарана за преглед в болнично заведение. Инцидентът е станал към 06.28 часа. На място е извършен оглед. Работата по установяване на причините за инцидента продължават.", "date": "2018.06.27", "title": "София: Жена е пострадала при катастрофа между тролей и автобус на ул. „Г. С. Раковски“ и бул. „Сливница“"}
{"url": "http://www.focus-news.net/news/2018/06/27/2538592/sdsm-hristiyan-mitskovski-da-zameni-svoeto-obarkvane-s-istinata.html", "text": "Християн Мицковски да замени своето объркване с истината, призоваха от СДСМ, пише Фокус (Македония).\r\nХристиян Мицковски днес непряко потвърди, че македонската идентичност е била обезпечена, реагираха от СДСМ на интервюто на Мицковски във вторник вечерта.\r\n„В предаването \"Само истината\" на Канал 5 Мицковски призна, че съгласно Договора \"ние ще бъдем македонци\" с което губят смисъл всички неаргументирани твърдения и пресконференции на ВМРО-ДПМНЕ. Насърчаваме  Мицкосвки, да замени своята обърканост с истината, деструктивността  с подкрепата на интересите на държавата, на гражданите и да каже ДА на македонската бъдеще, се казва в изявление на СДСМ. Юлиян Марков", "date": "2018.06.27", "title": "СДСМ: Християн Мицковски да замени своето объркване с истината"}
{"url": "http://www.focus-news.net/news/2018/06/27/2538610/dobrich-remontni-deynosti-na-asfaltovata-nastilka-se-izvarshvat-v-uchastak-ot-patya-dobrich-kozloduytsi.html", "text": "Ремонтни дейности на асфалтовата настилка се извършват в участък от пътя Добрич – Козлодуйци до 29 юни. Движението се регулира с пътни знаци, предаде кореспондент на Радио „Фокус” – Варна. От началото на седмицата до края на месеца по лот 3 на „Интегриран проект за подобряване на водния сектор в град Добрич“ се работи по ул. „Никола Петков“ от ул. „Ст. Стамболов“ до ул. „Росица“, в кв. „Строител“ в няколко зони, ул. „Липите“, ул. „Дуранкулак“, ул. „Емона“ от ул. „Теменуга“ до ул. „Цар Освободител“, ул. „Калина“, ул. „Роза“, ул. „Ружа“, ул. „Ропотамо“ към ул. „Синчец“, ул. „Балкан“, ул. „Средна гора“ и ул. „Ком“. \r\nНяма допълнително въведени ограничения на движението на автомобили в областта. Движението по път II-71 Силистра – Добрич трябва да се осъществява с повишено внимание поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. До 30 юни продължават частичните ремонтни дейности на асфалтовата настилка по пътя Добрич - Варна. Движението на автомобили се осъществява с повишено внимание. Продължават ремонтните дейности и по Околовръстния път на Добрич. Срокът за приключване е до 30 септември. Навсякъде движението е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по лот 3 и лот 2, които се изпълняват в различни зони в града. Ежедневно на сайта на Община град Добрич се публикува актуална информация за местата на строителни дейности. Въведена е временната организация на движение по много улици в града заради дейности по обновяване на водния сектор. Община град Добрич призовава шофьорите да спазват временната организация на движение по ул. „Панайот Хитов“ и уличките в близост до входа на Многопрофилната болница за активно лечение (МБАЛ) -  Добрич, въведена във връзка с реализиране на дейности - част от Интегрирания проект за подобряване на водния сектор в града. Водачите са призовани да не паркират на забранени участъци, за да се осигури нормалното обезпечаване на работата на Центъра за спешна помощ. В Добрич времето е облачно, възможни са превалявания от дъжд, духа съвсем слаб вятър, температурата на въздуха е около 14 градуса. Пътните настилки са мокри заради превалявания от дъжд през нощта. \r\nЖулиета НИКОЛОВА", "date": "2018.06.27", "title": "Добрич: Ремонтни дейности на асфалтовата настилка се извършват в участък от пътя Добрич - Козлодуйци"}
{"url": "http://www.focus-news.net/news/2018/06/27/2538611/denyat-27-yuni-v-balgarskata-istoriya.html", "text": "2013 г. \r\nПрезидентът на Република България Росен Плевнелиев присъжда орден „Стара планина“ първа степен на Трасивулос Стаматопулос, извънреден и пълномощен посланик на Република Гърция в Република България „за цялостния му принос за развитието и задълбочаването на приятелските отношения, политическото, икономическото и културното сътрудничество между Република България и Република Гърция“.2008 г. \r\nПрезидентът на Република България Георги Пъравнов присъжда орден „Стара планина“ първа степен на Норайр Нурикян „за изключителния му принос за развитието на физическото възпитание и спорта.“1996 г. \r\nПрезидентът Желю Желев назначава Румен Янков за председател на Върховния касационен съд и Владислав Славов - за председател на Върховния административен съд.1974 г. \r\nВъв Варна е открита сесия на Изпълнителния съвет на ЮНЕСКО.\r\nИзпълнителният съвет на ЮНЕСКО носи отговорност за осъществяването на решенията, приети от Генералната конференция. Изпълнителният съвет се състои от представители на 58 страни, избрани от 5 географски избирателни групи. България досега е била 3 пъти член на Изпълнителния съвет: 1972 - 1976 г., 1985 - 1989 г. и 1993 - 1997 г. На 27 - та сесия на Генералната конференция (1993 г.) изборът на България за член на Изпълнителния съвет потвърждава традиционно високия авторитет на нашата страна в ЮНЕСКО. След изменения в Устава на ЮНЕСКО от 1993 г., в Изпълнителния съвет са представени вече страни, а не отделни личности, представящи съответните страни. На 28 - та сесия на Генералната конференция на ЮНЕСКО (1995 г.) България е избрана за заместник - председател на Изпълнителния съвет на ЮНЕСКО.\r\nОрганизацията на Обединените нации за образование, наука и култура /ЮНЕСКО/ е създадена през месец ноември 1945 г. в Лондон като една от четирите “големи” специализирани организации на ООН. Уставът й влиза в сила през 1946 г. България е член на ЮНЕСКО от 17 май 1956 г. През 1984 г. от ЮНЕСКО излизат САЩ, Великобритания и Сингапур. Лейбъристкото правителство взима решение за връщането на Великобритания в ЮНЕСКО от 1 август 1997 г. След заявлението на президента на САЩ Джордж Буш на 57 - та сесия на ООН, на 32 - а сесия на Генералната конференция на ЮНЕСКО на 1 октомври 2003 г. и САЩ официално се завръщат в Организацията.\r\nОсновен тезис, залегнал в Устава на ЮНЕСКО, е “че мирът се изгражда в умовете на хората ”. Това предопределя основните насоки на дейност на тази организация. Ролята на ЮНЕСКО в съвременния свят се определя като интелектуална и етическа. ЮНЕСКО съдейства за разширяването на международното сътрудничество в областта на образованието, естествените науки, екологията, културата, социалните науки, комуникациите и информатиката, правата на човека.1971 г. \r\nПровеждат се избори за Шесто Народно събрание. Това са избори за първия парламент след влизането в сила на Конституцията от 1971 г. За кандидатите на ОФ са подадени 99,90 % от общия брой на гласовете. От 400 - те депутати 268 са от БКП, 100 - от БЗНС и 32 безпартийни (от тях 19 са членове на ДКМС). В парламента заседават 385 българи, 11 турци, 3-ма евреи, 1 арменец. Председател е Георги Трайков, сменен през април 1972 г. от Владимир Бонев. На 9 март 1976 г. това Народно събрание се саморазпуска предсрочно заради предстоящия 11 - ти конгрес на БКП.1947 г. \r\nС постановление на Министерския съвет се отнемат близо 2/3 от земите на манастирите в страната.1946 г. \r\nКръстю Пастухов от БРСДП (о) е осъден на 5 години строг тъмничен затвор. Съдебният процес срещу него започва на 6 юни 1946 г. Той е обвинен, че с две свои статии във в. \"Свободен народ\" е \"накърнил достойнството и боевата сила на българската армия\".1946 г. \r\nПриет е Законът за национализация на застрахователните дружества и за държавния монопол в застраховането. Съгласно този закон всички активи и пасиви на съществуващите акционерни и кооперативни застрахователни дружества, ведомствени каси, фондове, застрахователни отдели на банките и други, се поемат от Държавния застрахователен институт. Всички действащи застраховки и портфейли, задължения, както и презастрахователните договори запазват своето действие и преминават по право върху ДЗИ. С този акт по същество се извършва сливане на действащите застрахователни предприятия в една голяма компания. Държавният застрахователен надзор също преустановява дейността си, тъй като функциите по контрола на застраховането също преминават в ДЗИ.\r\nДържавният застрахователен институт (ДЗИ) е създаден с този закон като автономно предприятие, юридическо лице със седалище гр. София и със сложна структура, като в този си вид е работил до 1952 г., когато започва изграждането на клоновете и постепенната децентрализация на дейността на Института. ДЗИ е единственото застрахователно предприятие в България до 1961 г., когато с постановление на правителството е създадено Българско външно застрахователно и презастрахователно дружество \"Булстрад\" на базата на съществуващия дотогава отдел на ДЗИ. Основният акционер на \"Булстрад\" е Министерство на финансите, а един от главните акционери е и самият ДЗИ. \"Булстрад\" провежда всички застраховки, които са свързани със задължения извън територията на страната - морски, авиационни, туристически и други, докато ДЗИ запазва монопол върху застраховането вътре в страната.\r\nОсвен монопола в застраховането, след 1946 г. държавата постепенно въвежда голям относителен дял на задължителното (законово) застраховане. Законът за застраховане на имущества е приет през 1958 г., като измененията в него от 1969 г. разширяват значително обхвата на задължителното имуществено застраховане.\r\nЮридическият монопол в застраховането се спазва стриктно до 1989 г., до появата на конкуренция в областта на застраховането. През октомври 1998 г. ДЗИ е преобразуван в еднолично акционерно дружество със 100% участие на държавата. На 7 декември 1999 г. в \"Държавен вестник\", бр. 107 е обнародвано решението на Агенцията за приватизация за откриване на процедура по приватизация на \"Държавен застрахователен институт - ДЗИ\" ЕАД, която приключва с продажбата на дружеството на 27 август 2002 г.1945 г. \r\nВ дните между 24 и 27 юни се провежда първия конгрес на Българския народен женски съюз.\r\nБългарски Народен Женски съюз (БНЖС) е единна масова организация на българските жени. Неговото изграждане започва през октомври 1944 г. по решение на Националния комитет на ОФ. С тази задача се заема Централната женска комисия към Националния комитет на ОФ, начело с Р. Тодорова. Пристъпва се към реорганизация на съществуващите женски дружества, създадени от Българския женски съюз. През юли 1945 г. се провежда учредителният конгрес на БНЖС, на който се избира и ръководният му орган – Управителен съвет. Дългогодишен негов председател е Ц. Драгойчева. Печатен орган на съюза е в. \"Народен женски глас\" (1945 г.–1950 г.). От 1945 г. започва да издава и сп. \"Жената днес\".1913 г. \r\nПо време на Междусъюзническата война Румъния обявява война на България. Близо половин милионна румънска армия прекосява р. Дунав, и възползвайки се от оголения български тил, достига на 30 км от София. Дни по-рано война на България са обявили Гърция и Сърбия. Междусъюзническата война приключва с подписания на 28 юли 1913 г. Букурещки мирен договор, според който България е лишена в значителна степен от освободените от нея по време на Балканската война (1912 - 1913) земи и понася тежки финансови и други загуби.\r\nМеждусъюзническата война (Втора балканска война – 1913 г.) е война между България и бившите й съюзници от Балканския съюз 1912 - 1913 г. - Сърбия, Гърция и Черна гора, и присъединилата се към тях Румъния. След победата над Турция в Балканската война (1912 - 1913 г.), между балканските съюзници избухват остри разногласия за владеенето на освободените територии. Сърбия предявява искане за земите, намиращи се на запад от р. Вардар, и повдига въпроса за ревизиране на българо - сръбския договор от 1912 г. Гърция предявява искане към териториите на Южна Македония и част от Западна Тракия. Претенциите на двете държави са неоснователни, тъй като се отнасят до земи, населени предимно с българско население. Отчитайки своята решаваща заслуга за разгрома на Турция в Балканската война, България настоява да получи цяла Македония, изтъквайки и факта, че преобладаващият етнически елемент в нея е българският. На 19 май 1913 г. Сърбия и Гърция подписват таен военно - политически договор, който е насочен изцяло против България. По силата на този акт на Сърбия се предоставят всички земи на запад и изток от р. Вардар до планината Осогово. На Гърция се признават земите, намиращи се на юг от планината Беласица до залива Елефтера (разположен източно от устието на р. Струма). Двете държави се задължават да си оказват пълна подкрепа, в случай че някоя от тях влезе във война с България. Скоро след подписването на този договор от Букурещ са направени изявления, че Румъния търси приятелството на Сърбия и Гърция. Под предлог да не се допусне нарушаване на \"балканското равновесие\" от страна на България, румънските управляващи среди предявяват претенции към Южна Добруджа. Турция също не прикрива своя стремеж да си възвърне земите, намиращи се на запад от линията Мидия - Енос. Всяка една от балканските държави започва да се готви за война. В България са мобилизирани 600 000 души, но практически от нея могли да бъдат използвани 500 000 души. Веднага след сключването на Лондонския мирен договор 1913 г. по заповед на българското военно командване всички български войски, разположени в района на Източна Тракия, са прехвърлени на запад за действия против сръбската и гръцката армия. След изготвения набързо план се проектирали военни действия само против тези две държави, поради това на турската и румънската граница не са оставени почти никакви войскови сили. Сърбия и Гърция, които също така не демобилизират своите армии, разполагат общо с 550 000 души, към които се присъединява и една черногорска дивизия от 12 000 души. След намесата на Румъния и Турция против българската армия се изправя и още една допълнителна военна сила от близо 700 000 души. Въпреки крайно неизгодното положение на България цар Фердинанд I и стоящата зад него царедворска клика не скриват своите намерения за война против бившите съюзници на България. \r\nОще преди 16 юни 1913 г. сръбският крал подписва манифест за обявяване на война на България с непопълнена дата. Цар Фердинанд I се оказва по - невъздържан и на 16 юни чрез своя помощник - главнокомандващ ген. М. Савов дава заповед за действия на българската армия срещу армиите на Сърбия и Гърция, които от своя страна предприемат офанзива против България. Веднага на тяхна страна се присъединява и Черна гора. На 27 юни в конфликта се включва и Румъния, а 3 дни по - късно - и Турция. Изправена сама срещу всички свои съседи, въпреки някои успехи срещу сръбската и гръцката армия, България е принудена да капитулира. Особено са облекчени в своите действия против нея Румъния и Турция. Без да срещнат каквато и да било съпротива, румънските войски прекосяват за няколко дни Северна България и се озовават до София. Турската армия успява, също без никакво противодействие от българска страна, да заграби Източна Тракия. \r\nАвстро-Унгария и Германия, които най - много насърчават цар Фердинанд I за войната, след нейното избухване не предприемат никакви стъпки за възпиране действията на останалите балкански държави против България. Тяхното желание е колкото се може повече да задълбочат противоречията на Балканите и да ликвидират Балканския съюз. На 28 юли 1913 г. е подписан Букурещкият мирен договор, според който България не само е лишена в значителна степен от освободените от нея по време на Балканската война 1912 г. - 1913 г. земи, но понася и тежки финансови и други загуби. Поражението на България в Междусъюзническата война сериозно разклаща положението на монархическия институт, но при все това цар Фердинанд I успява да се задържи на престола.1910 г. \r\nВ София е закрит Славянски събор (Втори подготвителен). Той се провежда в дните между 24 - 27 юни в Народния театър. Организиран е конгрес на политически и научни дейци от славянските страни. Съборът се организира по предложение на С. С. Бобчев, който е председател на Славянското дружество в България, с подкрепата на Народната и Прогресивнолибералната партия. Присъстват руски, сърбохърватски, словенски, чешки и полски представители. Делегатите издигат идеята за политическо единство между славяните, изградено върху културно - икономическото сближаване. Стремежът към солидарност не се прилага на практика поради изострените междудържавни отношения след Балканската война 1912 г.–1913 г.1898 г. \r\nВ Пловдив е учреден Семинарски съюз (на завършилите духовните семинарии) с председател Христо Въргов.1884 г. \r\nСъстои се откриване на IV ОНС. Председател: Петко Каравелов (до 30 юни), Ст. Стамболов (30 юни - 1 септември) и Георги Живков (от 1 септември 1886 г.) - всичките крайни либерали.1877 г. \r\nВ хода на Руско-турската война под командването на ген. Михаил Драгомиров Четиринадесета пехотна дивизия осъществява успешен десант в района на Свищов.\r\nМихаил Иванович Драгомиров е роден на 8 ноември 1830 г. Той е руски военен деец, генерал от пехотата. По време на Руско - турската освободителна война 1877 г. - 1878 г. командваната от него Четиринадесета пехотна дивизия първа форсира р. Дунав между Зимнич и Свищов и осигурява плацдарма за дебаркирането на останалите части от руската армия на българския бряг. По - късно участва в отбраната на Шипченския проход, където е ранен. След войната се занимава с преподавателска дейност, командва войските на Киевския военен окръг .Умира на 15 октомври 1905 г.На тази дата са родени:1929 г. \r\nРоден е Доньо Петров Донев - български художник и режисьор. Той завършва Художествената академия в София. Режисьорският му дебют, съвместно с Тодор Динов, е \"Дует\" (1961 г.), а първият му самостоятелен филм е \"Приказка\" (1962 г.). Доньо Донев създава много филми и като художник. Той е автор на първия български пълнометражен анимационен филм \"И ги нарекоха Монтеки и Каполети\" (1985 г.). Заснел е също \"Цирк\" (1962 г.), \"Кравата, която …” (1967 г.) (съвместно с Христо Топузанов), \"Тримата глупаци\" (1971 г.), \"Умно село\" (1972 г.), \"Тримата глупаци ловци\" (1972 г.), \"Дефакто\" (1973 г.), \"Тримата глупаци и кравата\" (1973 г.), \"Лъвът\" (1975 г.), \"Мнима работа\" (1977 г.), \"Тримата глупаци и глупачката\" (1977 г.), \"Тримата глупаци педагози\" (1980 г.), \"Тримата глупаци рибари\" (1983 г.), \"Пардон\" (1984 г.), \"Вълча сюита\" (1987 г.), \"Тримата глупаци в ресторанта\" (1988 г.), \"Бон апетит\" (1990 г.), \"Хамлет\" (1994 г.), \"Вагнер\" (1998 г.; като актьор).1929 г. \r\nРоден е Александър Джеров – български политик. Завършва Втора мъжка гимназия в София и право в Софийския университет \"Свети Климент Охридски\". Доктор по международно частно право. Професор по вещно право. Адвокат в продължение на повече от 30 години. Юрисконсулт на Министерство на благоустройството от 1966 до 1973 г. Декан на Департамента по право в Нов български университет от 1993 г. Професор в Специализирания научен съвет по правни науки от 1994 г. Има множество публикации и издадени книги на юридическа тематика. Член на Радикалдемократическата партия в България (РДП) от 1989 г. Заместник-председател на РДП от 1993 г. до 1995 г. Депутат в VІІ Велико народно събрание и председател на Парламентарната законодателна комисия. Депутат в ХХХVІ Обикновено народно събрание и председател на Парламентарната законодателна комисия в ХХХVІ ОНС. От ноември 1996 г. става член на Демократическата партия. Депутат в ХХХVІІ ОНС (Парламентарна група на Народен съюз - БЗНС, ДП). Заместник-председател на Парламентарната правна комисия в ХХХVІІ ОНС. Заместник- председател на Демократическата партия. Представител на България в \"Комисията за демокрация чрез право\" към Съвета на Европа. Депутат от Благоевград в ХХХVІІІ ОНС (Парламентарна група на Народен съюз - БЗНС, ДП). Заместник-председател на ротационен принцип на ХХХVІІІ ОНС и заместник-председател на Парламентарната комисия по правни въпроси и законодателство срещу корупцията. Заместник-ръководител на Делегацията в Парламентарната асамблея на Организацията за сигурност и сътрудничество в Европа.1879 г. \r\nРоден е Атанас Илиев Кирчев - български драматичен артист. Учи драматическо изкуство в Петербург и Берлин. Атанас Кирчев е един от първите артисти на “Сълза и смях”. Изгражда запомнящи се образи - Тетерев (“Еснафи” от Горки), лорд Горинг (“Идеалният мъж” от О. Уайлд), Дяволът (в едноименната драма на Молнар), Свещеникът (“Младост” от Халбе), Борислав (в едноименната драма от Ив. Вазов), Драгой (“Искам да живея” от Н. Г. Данчов) и др. Умира на 5 ноември 1912 г., в гр. София.1850 г. \r\nВ Сопот е роден \"Патриархът на българската литература\" Иван Вазов (1850 - 1920). Вазов е писател, поет, драматург, публицист, почетен член на БАН (1921), почетен доктор на филологическите науки. Брат на офицерите от Българската армия Георги Вазов и Владимир Вазов. Учи при Партений Белчев и Ботьо Петков, а след това в Пловдивската гимназия. През 1870 г. е изпратен в Румъния да практикува търговия при чичо си, но бяга в Браила, където попада в средите на българските хъшове. В периода 1872 - 1873 г. учителства в България. През 1875 г.става член на революционния комитет в Сопот. След избухването на Априлското въстание 1876 г. емигрира през Цариград в Румъния. Първата му стихосбирка е \"Пряпорец и гусла\" (1871), последвана от \"Тъгите на България\" (1877). През Руско-турската война (1877 - 1878) пише трета стихосбирка \"Избавление\". След Освобождението се премества в Пловдив, където развива активна обществено-политическа и публицистична дейност. Заедно с Константин Величков описва в продължение на 5 год. в-к \"Народний глас\", главен редактор е на сп. \"Наука\", съставител на литературното сп. \"Зора\" (1885). Отново с К. Величков участва в съставителството на двутомната \"Българска христоматия\" (1884). От това време са поетичният цикъл \"Епопея на забравените\", повестта \"Чичовци\" и др. През есента на 1886 г. напуска България и се установява в Одеса. През 1894 г. излиза романът \"Под игото\", последван от драмата \"Хъшове\" (1894) и романа \"Нова земя\" (1896). От 1889 г. живее в София. Издава сп. \"Денница\". От 1897 до 1899 г. е министър на народната просвета в кабинета на Константин Стоилов. По време на войните създава високопатриотични песни, с които възпява героизма на българския войник. Автор е на многобройни пътеписи, есета, статии и исторически повести. Носител на ордена \"Св. равноапостоли Кирил и Методий\" (1920). Произведенията му са преведени на ок. 50 езика.\r\nИван Вазов умира на 22 септември 1921 г. в София.На тази дата умират:1997 г. \r\nУмира литературоведът Боян Димитров Ничев (1930 - 1997). Доктор на филологическите науки (1980). Роден е на 6 януари 1930 г. в гр. Берковица. Завършва българска филология в СУ “Св. Климент Охридски” през 1952 г. Защитава кандидатска дисертация на тема \"Реализмът на Бранислав Нушич\". От 1957 г. работи в Института за литература при БАН. Става професор през 1981 г. Завежда отдел \"Теория, критика и изкуство\" в сп. \"Септември\" от 1967 до 1980 г. Изследователските му интереси са в областта на българското и славянското литературознание. Автор на литературни портрети на български писатели. Съчинения: \"Димитър Талев. Литературен - критически очерк\" (1961), \"Бранислав Нушич\" (1962), \"Национална съдба и литература\" (1968), \"Увод в южнославянския реализъм. От фолклор към литература в естетическия развой на южните славяни през ХVIII и ХIХ в.\" (1971), \"Литературни портрети и проблеми\" (1972), \"Пътят на българската проза към крупни епични форми\" (1974), \"Съвременният български роман\" (1978), \"Критика и литературна история\" (1980), \"Вапцаров, или Нашият поетичен диалог със света\" (1989) и др.1975 г. \r\nУмира Георги Енев Боршуков - български журналист, автор на многобройни проучвания из историята на българската журналистика. Геoрги Боршуков е роден на 16 март 1903 г. в Казанлък. Следва инженерство във Виена (1923 - 1925 г.). Завършва Юридическия факултет на СУ “Св. Климент Охридски през 1926 г. Специализира в Париж (1936 г.). Главен редактор е на в.\"Дъга\" (1934 - 1944 г.). Доцент по журналистика в СУ “Св. Климент Охридски” (1954 г.), професор - 1959 г. Ръководител на катедрата по журналистика в СУ “Св. Климент Охридски” 1965 - 1970 г. Негови съчинения са: \"Новата организация на света\" (1945 г.), \"Социалистическият печат в България. Том I\" (1946 г.), \"Оформяне и производство на вестник\" (1957 г.), \"История на българската журналистика\" (1965 г.).1967 г. \r\nУмира Георги Петров Генов - български политически деец, юрист и общественик. Той е роден на 15 март 1883 г. в гр. Котел. Завършва право в СУ “Св. Климент Охридски” през 1912 г. Специализира Международно право в Париж и Рим (1913 - 1915 г.). Професор по Междудържавно и международно право в СУ “Св. Климент Охридски” (1925 - 1944 г.). В периода 1937 - 1938 г. е ректор. Привърженик е на Радикалната партия. Георги Генов е един от редакторите на в. \"Радикал\" (1934 г.), главен редактор на \"Междудържавно право\" (1940 г.). Негови съчинения са: \"Вмесването в междудържавното право\", \"Обществото на народите\" (1920 г.), \"Положението на християните в Турция според мохамеданското право\" (1922 г.), \"Източният въпрос. Политическа и дипломатическа история\", в 2 ч. (1924 - 1926 г.), \"Ньойският договор и България\" (1935 г.), \"Дипломатическо и консулско право\" (1937 г.), \"Организация на мира. Универсалност, регионални съобщения и двустранни договори\" (1937 г.), \"България и Обществото на народите\" (1938 г.), \"България и Европа. Сан Стефано и Берлин - 1878\" (1940 г.), \"Правното естество на междудържавните договори и тяхната мирна ревизия\" (1940 г.) и др.1870 г. \r\nУмира Добри Войвода - български хайдутин. Той е роден през 1825 г. в гр. Копривщица. Действа заедно с Ангел Войвода. От 1860 г. е байрактар при Лефтер Войвода. След 1868 г. предвожда своя дружина в Карловско и Казанлъшко.", "date": "2018.06.27", "title": "Денят 27 юни в българската история"}
{"url": "http://www.focus-news.net/news/2018/06/27/2538587/ivitsa-dachich-reshenieto-za-kosovo-ne-mozhe-da-bade-priznavane-na-nezavisimostta.html", "text": "Ако искаме трайно решение за Косово и Метохия, то не може да се основава на признаването на независимост от страна на  Сърбия и може да се отбележи, че Прищина няма воля да постигне компромис, заяви днес сръбският външен министър Ивица Дачич, съобщава МКД\r\nДачич смята, че окончателното решение все още е далеч, както и свикването на  референдум в Сърбия и трябва да се търсят решения.\r\nСлед срещата в Брюксел на сръбската и косовската делегации  с Федерика Могерини, всички са съгласни, че по въпроса за Косово съществуват възможности за окончателно решение, каза Дачич и добави, че е установено, че и едната, и другата страна би трябвало да положат допълнителни усилия, за да стигнем към решението.\r\nДачич отбеляза също така, че на срещата е постигнато съгласие, че преговорите трябва да бъдат засилени и че проблемите трябва да бъдат разрешени в мир.\r\n\"Имаше напрежение, най-голямата опасност беше по време на инцидента с Марко Джурич. Сега той е с нас на срещи и помните как се отнасяха към него. Те искаха да покажат, че те са главните, \"каза ръководителят на сръбската дипломация.\r\nТой оцени, че опасните моменти и заплахите за мира са предизвикани от косовското настояване Белград да признае независимостта на Косово.\r\n\"Тази заплаха говори за това, че те не искат компромис, но че искат Белград да признае независимостта на Косово, или те с военни действия ще заемат северната част на Косово\", подчерта Дачич.\r\nТой заяви, че албанските политици в Прищина трябва да разберат, че е променена действителността и че новата реалност означава променена международна позиция, както и тенденция, защото сега има много повече оттегляне  на признаването на независимостта, отколкото нови признавания.\r\n\"Администрацията на САЩ вече не желае да подкрепя на всяка цена това, което искат в Косово, ЕС също се променя. Ситуацията за тях ще бъде много по-трудна \", каза сръбският министър. Юлиян Марков", "date": "2018.06.27", "title": "Ивица Дачич: Решението за Косово не може да бъде признаване на независимостта"}
{"url": "http://www.focus-news.net/news/2018/06/27/2538613/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ в Пловдив организират срещи с граждани. Това съобщиха от пресцентъра на ПП ГЕРБ. \r\nДнес приемни с граждани ще проведат Ани Лафчиева и Емил Русинов. Началото на срещите им са в 17.00 и в 17.30 часа в офиса на ГЕРБ в район „Източен” на ул. „Коста Паница” №5. От 16.00 часа Георги Василев ще проведе приемна в партийния офис в район „Южен” на ул. „Академик Петър Динеков” №1А. \r\nНа 28 юни от 17.30 часа в офиса на ГЕРБ в район „Западен” на ул. „Царевец” №9 граждани ще могат да се срещнат с общинските съветници Петър Попов, Ясен Михайлов и Дамян Петров. По същото време в офиса на ГЕРБ в район „Северен” на бул. „Марица” №91 ще се проведе приемната на Гошо Къчков;\r\nПенчо Малинов, ще се срещне с граждани от 17.00 до 18.30 часа в офиса на ГЕРБ в район „Източен” на ул. „Коста Паница” №5, а приемната на Веселин Маневски е с начален час 16.00 часа и ще се проведе в партийния офиса в район „Южен” на ул. „Академик Петър Динеков” №1А.", "date": "2018.06.27", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/06/27/2538609/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-shte-uchastva-v-kragla-masa-za-sigurnostta-na-zapadnite-balkani-v-london.html", "text": "Председателят на Комисията по вътрешна сигурност и обществен ред Цветан Цветанов ще участва в кръгла маса на Европейската лидерска мрежа, посветена на сигурността на Западните Балкани в Лондон. Това съобщиха от пресцентъра на ПП ГЕРБ. Участниците във форума ще дискутират какво е състоянието на сигурността и икономиката в региона след срещата на върха между ЕС и Западните Балкани в София. Събитието ще се проведе в сградата на парламента на Обединеното Кралство, като негов домакин е Камарата на лордовете.\r\nВ рамките на форума Цветан Цветанов ще говори за бъдещето на сигурността в региона на Западните Балкани. Ключови изказвания по време на събитието ще имат бившият министър на отбраната на Албания Фатмир Медиу, директорът на Европейската лидерска мрежа сър Адам Томсън и министърът по европейските въпроси на Великобритания сър Алан Дънкан.\r\nПо време на работното си посещение в Лондон, Цветан Цветанов ще проведе и серия от срещи с представители на правоохранителни институции.", "date": "2018.06.27", "title": "Председателят на Комисията по вътрешна сигурност и обществен ред Цветан Цветанов ще участва в кръгла маса за сигурността на Западните Балкани в Лондон"}
{"url": "http://www.focus-news.net/news/2018/06/27/2538606/ekathimerini-dogovorat-za-imeto-na-makedoniya-vodi-do-zasilvane-na-natiska-varhu-gratskoto-pravitelstvo.html", "text": "Договорът за  името на Македония води до засилване на натиска върху гръцкото правителство, пише гръцкото електронно издание Ekathimerini.\r\nОще пукнатини заплашват да дестабилизират коалиционното правителство, след като депутат от младшия партньор Независими гърци (ANEL) напусна парламентарната си група в знак на протест срещу договора за името, сключен между Гърция и Македония.\r\nРешението на Георгиос Лазаридис, който заяви, че каквото ида е псоразумение трябва да бъде ратифицирано с 180 гласа в парламента, вместос просто мнозинство, допълнително намали мнозинството на коалицията до 152 от 300 места.\r\nОсвен това парламентарната група на ANEL се е сви до седем депутати.\r\nТова беше вторият удар на управляващата коалиция в продължение на толкова седмици, след като АНЕЛ изгони Димитрис Каменмос от парламентарната си група, който  отказа да подкрепи правителството  във вота на недоверие.\r\nОсвен това, говорейки  пред Skai TV във вторник, Панос Каменнос заяви, че коалицията обмисля да свика  предсрочни избори, преди Договорът  за името да се влезе в Парламента.\r\nСИРИЗА обсъжда възможността да привлече независими депутати или законодатели от партии като То Потами и други да подкрепят кабинета , като предпазна мярка срещу още сътресения. Юлиян Марков", "date": "2018.06.27", "title": "Ekathimerini: Договорът за  името на Македония води до засилване на натиска върху гръцкото правителство"}
{"url": "http://www.focus-news.net/news/2018/06/27/2538599/sputnik-sasht-shte-nalozhat-sanktsii-na-turtsiya-ako-zakupi-ruskite-raketni-kompleksi-s-400.html", "text": "САЩ ще наложат санкции на Турция, ако закупи руските ракетни комплекси С-400, предава руската агенция Sputnik.\r\nПомощник държавният секрета по европейските и евразийските въпроси Уес Мичел е заявил във вторник, че ще бъде трудно да се възстановят отношенията между Турция и САЩ, ако Истанбул  закупи руските ракетни системи С-400.\r\n„Ние заявихме ясно, че ако Турция закупи С-400... ще има последствия. Ние ще въведем санкции срещу Турция , съобразно Закона за противодействие чрез санкции на противниците на САЩ“, заяви Мичел пред сенатската комисия по външни отношения. Също така той отбеляза, че САЩ може да задържат доставката на самолети F-35, ако Турция закупи руските ракети.\r\nСпоред Мичел перспективите за сътрудничество в сферата на отбранителната промишленост с Турция ще бъдат застрашени в този случай.\r\nПрез април директорът на руското предприятие за износна отбранителна техника заяви, че те вече са започнали производството на ракетните комплекси за Турция Юлиян Марков", "date": "2018.06.27", "title": "Sputnik: САЩ ще наложат санкции на Турция, ако закупи руските ракетни комплекси С-400"}
{"url": "http://www.focus-news.net/news/2018/06/27/2538615/blagoevgrad-shofyorite-da-se-dvizhat-s-povisheno-vnimanie-na-vtoroklasen-pat-ii-19-simitli-razlog-v-uchastaka-ot-simitli-do-prohoda-predel-poradi-remontni-deynosti.html", "text": "Шофьорите да се движат с повишено внимание на второкласен път II-19 Симитли-Разлог в участъка от Симитли до прохода Предел поради ремонтни дейности. Това каза за Радио „Фокус“ – Пирин дежурният служител в Областно пътно управление - Благоевград. Нормално се осъществява движението по главен път Е-79 и автомагистрала „Струма“. Повишена е опасността от падащи камъни в района на Кресненското дефиле и прохода Предел. Водачите да се движат със съобразена скорост на третокласен път 108 от автомагистрала „Струма“ до Петрич от км 0+000 до км 13+900 поради монтиране на пътни знаци.\r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия.\r\nНатали СТЕФАНОВА", "date": "2018.06.27", "title": "Благоевград: Шофьорите да се движат с повишено внимание на второкласен път II-19 Симитли - Разлог в участъка от Симитли до прохода Предел поради ремонтни дейности"}
{"url": "http://www.focus-news.net/news/2018/06/27/2538618/plovdiv-intenziven-e-trafikat-po-uchastaka-na-avtomagistrala-trakiya-i-po-patishtata-plovdiv-karlovo-i-plovdiv-asenovgrad-smolyan.html", "text": "Интензивен е трафикът по участъка на АМ „Тракия“ в Пловдивска област, също по пътищата Пловдив - Карлово и Пловдив - Асеновград - Смолян. Това съобщиха за Радио „Фокус“ – Пловдив от Областното пътно управление. Засилен автомобилен трафик се отчита и по направлението Пловдив - Пещера. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. Пътните настилки на територията на областта са предимно мокри, в планинските райони – мокри и хлъзгави. От Областното пътно управление съобщиха още, че след 11.00 часа на 28 юни се възстановява движението на товарни автомобили над 12 тона в участъка Пловдив - Чирпан, между 134-ти и 156-ти километър на АМ „Тракия“, както и в отсечката в посока София от 0 до 2-ри километър на АМ „Марица“. Досега тежкотоварният трафик се пренасочваше по обходен маршрут поради довършителни дейности, извън платното за движение, в ремонтирания 22-километров участък от АМ „Тракия“, между Пловдив и Стара Загора. Движението на превозните средства до 12 тона по обновената отсечка бе възстановено на 15 юни. До 15 юли движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е преминаването на тежкотоварни моторни превозни средства над 12 тона по пътя Поповица - Болярци, като причината е намален габарит на пътното платно на мост. Забранено е движението на камиони над 5 тона по пътя Плодовитово - Първомай - Асеновград, в района на моста над река Марица, поради намален габарит на пътното платно на мост. Обходният маршрут за водачите е по път ІІ-66 Стара Загора - Поповица и път І-8 София - Пловдив - Свиленград. От Областното пътно управление предупредиха, че заради валежите от дъжд е повишена опасността от образуването на свлачища и срутища по пътищата Асеновград - Смолян, Кричим - Девин и Югово - Лъки.\r\nТрафикът на територията на град Пловдив също е интензивен към този час на деня. По-засилено автомобилно движение се отчита в централната градска част, както и по входно-изходните артерии. Колони от автомобили са се образували по булевардите „Христо Ботев“, „Найчо Цанов“, „Цар Борис III Обединител“, „Източен“, „Санкт Петербург“, „Освобождение“, „Шести септември“, „Руски“, „Васил Априлов“ и „Пещерско шосе“. Пътните настилки на територията на града са предимно мокри, но нормално проходими.\r\nТони МИХАЙЛОВ", "date": "2018.06.27", "title": "Пловдив: Интензивен е трафикът по участъка на автомагистрала „Тракия“ и по пътищата Пловдив - Карлово и Пловдив - Асеновград - Смолян"}
{"url": "http://www.focus-news.net/news/2018/06/27/2538616/pregled-na-osnovnite-temi-v-dobrudzhanskiya-pechat.html", "text": "„Събарят още една емблематична сграда в Добрич, ще строят жилищен блок“, съобщава на първа страница вестник „Нова добруджанска трибуна“. Бившето кино Добрич ще бъде разрушено и на негово място ще бъде построен няколкоетажен жилищен блок. Сградата, която е уникален архитектурен обект, е частна собственост и се руши. Нейният собственик многократно е водил преговор с ръководството на Общината за промяна на Общия устройствен план. Кино „Добрич“ е открито на 23 февруари 1962 година. Община град Добрич стартира петиция за обявяването на Добрич за „Град на бойната слава“, съобщава всекидневникът. Петицията е част от инициативите, посветени на каузата на признателните поколения. В боевете за Добрич през 1916 година загиват над 3000 войни от шест националности. От спортната страница – „В Добрич започва държавното по волейбол за момчета“. Финалният турнир ще се състои от днес (27 юни) до 1 юли. Участват състезатели на възраст на до 17 години. Входът е свободен. Първата среща е от 11.00 часа, последната – от 17.00 часа. „Читалище „Добрич 2017 г.“ не получи сградата на бившето училище „Дора Габе“, съобщава на първа страница другият регионален вестник „Добруджанска трибуна“. Общинският съвет за втори път разгледа предложението безвъзмездно да бъде предоставена сградата на Народното читалище. Предложението не събра достатъчно гласове. В препъни камък за позитивното решение се е превърнал фактът, че в две от залите на бившето училище се помещават спортни клубове. 17 общински съветници са подкрепили предложението, 14 са се въздържали, а 3-ма са били против. Темата Добрич да е бъде обявен за „Град на бойната слава“ присъства и в този всекидневник. Предложението е свързано с едно от най-значимите сражения в историята на страната и на добруджанския регион – Добричката епопея. По думите на кмета Йордан Йорданов инициативата е подета още миналата година през месец август. Подобно искане има и Общинския съвет на Тутракан. В рубриката „Новини“ – „Добрич се побратими с полския Бялисток“. Договор за побратимяване е подписан по време на визитата на българска делегация миналата седмица. Подписите са положили зам.-кметът на Добрич арх. Боян Коларов и кметът на полския град Тадеуш Трускалски.", "date": "2018.06.27", "title": "Преглед на основните теми в добруджанския печат"}
{"url": "http://www.focus-news.net/news/2018/06/27/2538612/nimh-za-11-oblasti-e-v-sila-oranzhev-kod-za-dazhd-i-gramotevitsi.html", "text": "За 11 области е в сила оранжев код за дъжд и гръмотевици. Във всички останали области на страната кодът е жълт. Това сочи справка на сайта на Националния институт по метеорология и хидрология (НИМХ) при БАН. Оранжев код е обявен в областите Ловеч, Пловдив, Смолян, Габрово, Стара Загора, Кърджали, Велико Търново, Сливен, Ямбол, Хасково и Бургас. В тези райони се очакват значителни и интензивни валежи, придружени с гръмотевични бури. Очакваните сумарни количества са между 45 и 65 л/кв.м. През деня след временно спиране около и след обяд отново ще има краткотрайни превалявания. \r\nВ останалите части на страната е в сила жълт код за интензивни валежи с гръмотевици и количества между 20 и 35 л/кв.м, а на места и до 40 л/кв.м.", "date": "2018.06.27", "title": "НИМХ: За 11 области е в сила оранжев код за дъжд и гръмотевици"}
{"url": "http://www.focus-news.net/news/2018/06/27/2538620/shumen-intenziven-e-trafikat-po-glaven-pat-sofiya-varna-v-rayona-na-km-5.html", "text": "Мокри са пътните настилки в Шумен и областта, предаде репортер на Радио „Фокус“ - Шумен. Времето е облачно, а видимостта е нормална. Интензивен е трафикът по главен път София - Варна в района на 5-и километър край Шумен. Камера за постоянно видеонаблюдение има в района на бензиностанцията в близост до 7-и километър. Сред рисковите участъци по трасето са кръговото кръстовище на 7-и километър, както и кръстовището за кв. \"Макак\". Върбишки проход остава затворен за всички превозни средства. Ришки проход е отворен без ограничения.\r\nИвелина ИВАНОВА", "date": "2018.06.27", "title": "Шумен: Интензивен е трафикът по главен път София - Варна в района на км 5"}
{"url": "http://www.focus-news.net/news/2018/06/27/2538619/denyat-27-yuni-v-svetovnata-istoriya.html", "text": "2017 г.\r\nМасивна кибератака засяга компютри в над 64 държави.2017 г.\r\nЕвропейската комисия налага рекордна глоба от 2.42 млрд. евро за антитръстовата политика на интернет гиганта Google, за която се твърди, че манипулира резултатите от търсенето.2017 г.\r\nFacebook съобщава, че социалните й медийни услуги вече имат 2 милиарда редовни потребители, повече от една четвърт от населението на света.2014 г. \r\nСветовната здравна организация предупреждава за увеличен риск от Ебола в Западна Африка.2013 г. \r\nМинистър-председателят на Либия Али Зейдан уволнява министъра на отбраната заради нестихващите военни стълкновения в страната.2012 г. \r\nРадикалните ислямисти в Мали завземат Гао, изтласкайки туарегите от „Националното движение за освобождение на Азавад“.2011 г. \r\nВ Пном Пен започва съдебен процес срещу лидерите на „Червените кхмери“.2006 г. \r\nИталианското правителство в качеството си на депозитар на основните договори на Европейския съюз приема ратифицирания от Литва на 30 март Договор за присъединяване на България и Румъния към ЕС.2006 г. \r\nБелгийският парламент на френската общност ратифицира единодушно Договора за присъединяване на България и Румъния към Европейския съюз. 2006 г. \r\nФренското Народно събрание ратифицира единодушно Договора за присъединяване на България и Румъния към Европейския съюз..1997 г. \r\nВ САЩ първият музикален автомат (jukebox) е продаден за 45 903 долара.1996 г. \r\nВ Исландия са разрешени хомосексуалните бракове.1994 г. \r\nГлин Велф от Калифорния се жени за 28-ми път и влиза в книгата „Гинес” като рекордьор.1991 г. \r\nЮгославски войски - танкове и авиация - преминават в Република Словения. 48 часа по-рано (на 25 юни 1991 г. ) Словения обявява независимостта си от СФР Югославия. Словения е съюзна република в състава на СФР Югославия от 1945 г.\r\nРепублика Словения е държава в Югозападна Европа, обхващаща Юлиевите Алпи и басейните на реките Драва и Сава. Столица и е Любляна. На 1 декември 1918 г. след разпадането на Австро-Унгария част от Словения влиза в състава на Кралството на сърби, хървати и словенци (от 1929 г. Югославия), като част от словенските територии остават в Италия и Австрия. След Втората световна война (1945 г.) Словения е една от републиките на Федеративна народна република Югославия (от 1963 г. Социална федеративна република Югославия). Според Лондонското споразумение от 1954 г., което Югославия сключва с Великобритания, САЩ, Франция и Италия, територията на Триест е разделена, като градът с пристанището е даден на Италия, а по-голямата част с прилежащата му област - на Словения. През 1990 г. на власт идва опозиционната коалиция ДЕМОС и за президент е избран М. Кучан (преизбран 1992 и 1997 г. ). На 25 юни 1991 г. след референдум е обявена независимостта на Словения (призната от международната общност от 1992 г.). На 27 февруари 1997 г. е сформирано правителство с министър -председател Янез Дърновшек. През 1992 г. Словения става член на ООН.1985 г. \r\nЗа първи път е отбелязан Световният ден на риболовците. Чества се от 1985 г. по решение на Международната конференция по регулиране и развитие на риболова, проведена през юли 1984 г.1978 г. \r\nСАЩ изстрелват първия в света океанографски спътник.1978 г. \r\nВ дните между 27 - 29 юни в Букурещ се провежда Тридесет и втора сесия на Съвет за икономическа взаимопомощ (СИВ). Одобрени са дългосрочните целеви програми за сътрудничество между страните - членки.\r\nСъветът за икономическа взаимопомощ е междуправителствена организация за икономическо и научно - техническо сътрудничество. Основан е през 1949 г. от България, Полша, Румъния, СССР, Унгария и Чехословакия. По - късно се присъединяват Албания (до 1961 г.), ГДР, Монголската народна република, Куба, Виетнам. Съществува до 1991 г. На проведената през 1991 г. на 27 юни 46. сесия в Будапеща СИВ взема решение да се саморазтури.1967 г. \r\nВ Барклейс банк се появява първият банкомат, въпреки че това не е съвсем вярно – първият банкомат е измислен през 1939 и е инсталиран в Градската банка на Ню Йорк. 6 месеца по късно обаче е махнат поради ниския интерес.\r\nБанкоматът от 1967 г. отначало приемал само еднократни жетони или ваучери. Банкоматите не получили широко разпространение чак до средата на 80-те години.1950 г. \r\nСАЩ изпраща войски в Корея. Корейската война е конфликт между Северна Корея и Южна Корея, продължил от 25 юни 1950 до 27 юли 1953 (това е датата на прекратяване на огъня; войната официално не е прекратена). Това е първият горещ конфликт в рамките на Студената война, като сблъсък между САЩ и техните съюзници от ООН и комунистическите сили Китай и СССР. Основните съюзници на Южна Корея са САЩ, Канада, Австралия и Великобритания, въпреки че много други държави изпращат свои войски. Съюзници на Северна Корея са Китай, който предоставя военни сили, и Съветския съюз, който изпраща военни съветници и военни пилоти, както и оръжие за китайските и севернокорейски войски.\r\nОще в края на Втората световна война съветската армия освобождава от японците целия Корейски полуостров. Съветската армия заема северната част (Северна Корея), а САЩ – южната част (Южна Корея).\r\nВойната започва с нападение на севернокорейската армия, защото Ким Ир Сен смята, че само с война двете Кореи могат да се обединят. Съветът за сигурност на ООН взема решение да подпомогне Юга, в момент, когато СССР бойкотира работата му и не може да наложи вето. ООН, с решаващото участие на САЩ, оказва помощ на Южна Корея, като отблъсква Северна Корея до границите на Китай. За първи път в историята севернокорейците прилагат масово промиване на мозъците на американски военнопленници, метод, невиждан до тогава.\r\nКорейската война се характеризира с нечуваните жестокости, както между военни, така и между цивилни. Десетки хиляди са убити по политически причини. От страх от укрити комунистически шпиони Американската армия убива хиляди бежанци. Южнокорейската полиция без съд екзекутира десетки хиляди по подозрение че са “симпатизанти на комунизма”. Конфликтът е вдъхновил много произведения на изкуството, най-известното от които е картината “Корейското клане” на Пикасо (1951 г.), която обрисува жестокостите на военните над цивилните. Филмът “Манджурският кандидат” от 1962 г. разказва как СССР използва методи за промиване на мозъка и хипноза над пленени американски войни. Преработката от 2004 г. описва подобен сюжет, но действието се развива по време на Войната в Персийският залив.1954 г. \r\nСССР пуска в експлоатация първата в света промишлена атомна електроцентрала, разположена край град Обнинск, недалеч от Москва.\r\nАтомната електроцентрала (АЕЦ) произвежда електричество с енергията от разпада на атомното ядро, в условията на контролирана верижна реакция. Мощностите им са от 40 Мегавата (МВт) до над 1000 МВт.\r\nПървият в света ядрен реактор е пуснат в Чикаго в края на 1942 г. година. Съветският Съюз започва проектирането на първата атомна електростанция едва след 1949 г. На 27 юни 1954 г. са направени първите обороти на турбината на първата АЕЦ в гр. Обнинск. Днес за най-развита се смята ядрената енергетика във Франция, където АЕЦ произвеждат над 70% от цялата електроенергия. Въпреки очевидните недостатъци и възможности за аварии, АЕЦ има много положително качества, най-важното от което е практически нулевите емисии - АЕЦ не замърсява въздуха. Друго преимущество на АЕЦ е относително ниската цена и големите резерви на горивото (понеже използва малко гориво).1945 г. \r\nСъветското правителство взема решение да изтегли войските си от Чехословакия.\r\n1944 г.\r\nЗапочва масово депортиране на българи, арменци и гърци от Крим в източните райони на СССР.\r\nНа 2 юни 1944 г. Сталин подписва постановление № 5984 на Държавния комитет за отбрана за “допълнително изселване от територията на Крим на 37 000 души, сътрудници на немците, от българите, гърците и арменците”\r\nЗа два дни в края на юни са изселени 12 422 българи, 15 040 гърци и 9 919 арменци. В операцията участват 23 000 военни от войските на НКВД и около 9000 души от оперативния състав на органите на НКВД-НКГБ.\r\nНа 5 юли 1944 г. Берия докладва, че изселването на кримските народи е успешно завършено.\r\nСпецпреселниците нямали право да напускат мястото на принудителното си заселване без разрешение на местния комендант на НКВД, което се третирало като бягство и за него се носела криминална отговорност.\r\nОт ноември 1948 г. българите, както и повечето от другите депортирани народи и етнически групи получават статут на “выселенцы” - заселени за вечни времена в новите места.\r\nПрез лятото на 1954 г. са премахнати някои от ограниченията на “спецзаселниците”. Те вече можели да се придвижват в пределите на съответните републики или области и трябвало да се отчитат в комендатурите само веднъж годишно, а не на всеки три дни.\r\nНа 27 март 1956 г. президиумът на Върховния съвет на СССР възстановява гражданските права на кримските българи, арменци и гърци. Освобождаването от принудителното заселване обаче не им давало право да се завърнат в Крим. Отнетата при депортацията собственост също не е възстановена. Ограниченията за местожителство на кримските немци, гърци и българи са премахнати на 3 ноември 1972 г. В действителност кримските народи започват да се завръщат легално в Крим едва след 1990 г.1941 г. \r\nПо време на Втората световна война (1939-1945 г.) Унгария обявява война на СССР.1936 г. \r\nВ СССР са забранени абортите.1929 г. \r\nВ Ню Йорк за пръв път в света е излъчена цветна телевизия.1905 г. \r\nНа борда на руския броненосец \"Потьомкин\" избухва бунт на моряците от Черноморския флот. На това събитие режисьорът Сергей Айзенщайн посвещава своя филм.1898 г. \r\nПриключва първото самостоятелно околосветско пътешествие на канадския мореплавател и пътешественик Джошуа Слокъм. Слокъм е роден на 20 февруари 1844 г. На 12 години бяга от семейството си и започва да си вади прехрана като моряк по риболовни кораби. През 1865 г. приема американско гражданство. На 24 април 1895 г., от Бостън започва околосветското му пътешествие. След повече от три години, на тази дата Слокъм пристига в Нюпорт, след като е пропътувал повече от 74 000 км. На следващата година издава книгата си “Да пътуваш сам около света”, което се счита за класически пътепис. През 1909 г. изчезва безследно около река Ориноко. През 1924 г. официално е обявен за мъртъв.\r\nСлокъм има много последователи. През `60-те години на ХХ век френският моряк Бернард Моьтисьо кръщава 12-метровата си лодка Джошуа. Животът му е описан в книгата “Пътуване на душата” от Камерън Ройс Джес. На негово име е кръстена и реката Слокъм в Дартмаут, Масачузетс.1893 г. \r\nСрив на Нюйоркската стокова борса в резултат от сериозния упадък на Американската икономика през същата година. Това е най-лошата икономическа криза дотогава. Икономистите не са единодушни по въпроса каква е причината. Периода е белязан от огромна безработица (между 12% и 18%) и масови фалити – затворени са над 15 000 предприятия и 5000 банки. Трудните времена, депресията и утопичните настроения са обезсмъртени в книгата на Франк Бауъм “Магьосникът от Оз”, който е пълен с политически алегории и метафори от това време.1806 г. \r\nБритански армии превземат Буенос Айрес.\r\nБитката е част от Британската инвазия на Рио де ла Плата – неуспешен опит на Британия да превземе Испанските колонии около реката Рио де ла Плата в Южна Америка. Британските армии срещнат силна съпротива от страна на местното население, което е не по-малко доволно от тяхното присъствие, от колкото от испанското. Това е една от първите крачки към независимост.\r\nНа 12 август 1806 г. Буенос Айрес е отвоюван обратно. Междувременно британците превземат Монтевидео, на 3 февруари.\r\nНа 5 юни следващата година пристигат подкрепления от Британия, и британците отново опитват да превземат Буенос Айрес. След яростната съпротива от страна на местното население британската армия претърпява огромни загуби, и на 7 юли 1807 г. е подписано примирие, според което Англия оттегля всички свои войски от района на Рио де ла Плата, и освобождава Монтевидео.\r\nСлед серията битки без никаква помощ от страна на Испания (испанският крал бил заловен от Наполеон), идеята за независимост на колониите изглеждала все по реална. 3 години по-късно избухва Майската революция, първият реален опит за независимост, прелюдия към Декларацията за независимост на Аржентина през 1816 г.1787 г. \r\nЕдуард Гибън завършва класическия си труд “Залез и упадък на Римската империя”.\r\nРоденият на 27 април 1737 г. историк, завършва през 1787 г. една от най - влиятелните книги от епохата на Просвещението – “Залез и упадък на Римската империя”. Книгата се занимава с причините за завладяването на Константинопол от рицарите на ІV Кръстоносен поход (1202 - 1204 г.). Няколко поколения образовани европейци от ХVІІІ в. насетне са формирали своята представа за случилото се въз основа на прочутото описание, което Едуард Гибън прави в своята книга. Именно Гибън обявява присъдата, която дълго време пречи на обективната интерпретация на събитията: Римският папа и Католическата църква целенасочено били замислили и реализирали свой план, в центъра на който е унищожаването на Константинопол, за да си осигурят световно господство. Тази умишленост в действията на Католическата църква срещу Римската (Ромейската) империя, симптоматичен епизод от която се явява разграбването на Константинопол, е ключова теза на Гибън: “залезът и упадъкът на Римската империя” се дължали според Гибън на покварата и корупцията на Църквата, която целенасочено присвоява или за себе си, или за своите прелати, символическите и материалните ресурси на империята. Подобни обвинения в корупция срещу Църквата са отправени систематично и през Средновековието и през Новото време. Никога преди Гибън обаче те не са били олицетворявани, нито са оказвали толкова сериозно и дългосрочно влияние върху ценностите и манталитета на цяла и относително млада обществена група - тази на светското общество.1693 г. \r\nВ Лондон излиза първото в света женско списание \"Ladies Mercury\".1615 г. \r\nЧаят за първи път е доставен в Европа.678 г. \r\nСв. Папа Агатон се възкачва на папския трон.\r\nАгатон (вероятно 577 – 10 януари 681) е грък, роден в Сицилия в богато набожно семейство. След смъртта на родителите си се отказва от наследство и става монах в манастир близо до Палермо. Въпреки, че не е ясна точната година на раждането му, се говори, че по време на избирането му за папа е бил на 100 години. Агатон е първият папа, който полага клетва при избирането си.На тази дата са родени:1983 г. \r\nРодена е Алсу (псевдоним на Алсу Сафина) - руска поппевица от татарски (волжко - български) произход. Тя живее и работи в Лондон, където бързо печели популярност - нейни клипове се излъчват по МТV. Има дует с Енрике Иглесиас. Алсу пее на руски, английски и татарски език.1955 г. \r\nРодена е френската актриса Изабел Аджани. През 1969 г. още докато е в гимназията Корбевоа, Бернар Тублан-Мишел я открива и й предлага главната роля в своя филм “Малкия Буня”.\r\nАнджани играе в телевизионния спектакъл “Училище за жени” по Молиер, а след това работи в театъра на Робърт Осейн (1972 – 1974) в Реймс. Поканена е в трупата на “Комеди Франсез”, където й предлагат да сключи 20-годишен договор.\r\nВ историята на френското кино Аджани стои редом до Катрин Деньов и Бриджит Бардо. Има три награди “Сезар”, като последната е за филма “Камий Клодел” (1988), който получава и награда “Оскар”. След това актрисата получава предложение да снима в Холивуд.\r\nОт 1996 г. Аджани практически престава да се появява на екрана.1935 г. \r\nРоден е Лоран Терзиев (Лоран Чемерзин) – френски актьор. От 1952 г. той работи в театъра, а шест години по - късно и в киното. Снима се във филмите: “Мошениците” (1958 г.), “Бурна нощ” (1959 г.), “Капо” (1959 г.), “Регата в Сан Франциско” (1960 г.), “Не убивай!” (1960 г.), “Ванина Ванини” (1961 г.), “Млечният път” (1969 г.), “Медея” (1969 г.), “Татарската пустиня” (1976 г.), “Кървава сватба” (1980 г.).1869 г. \r\nРоден е Ханс Шпеман - германски ембриолог, лауреат на Нобелова награда за физиология и медицина за 1935 г. Учи физика, медицина, ботаника в университетите в Хайделберг, Мюнхен, Вюрцбург. Преподава в университетите в Рощок (1908 - 1914 г.) и Фрайбург (1919 - 1937 г.). В периода 1914 - 1919 г. е директор на Института по биология в Берлин. Изследванията му са съсредоточени в областта на експерименталната ембриология на земноводните. Разработва методи за микрохирургични операции на зародиши на земноводни и създава редица микроинструменти. Установява зависимостта на развитието на една част на зародиша от друга, в частност на централната нервна система от хордата и мезодермата и др. Изследванията му са в основата на формулираната от него теория за “организаторите” на развитието, т. е. части от зародиша, които, диференцирайки се по - рано от другите, въздействат върху тяхното развитие и определят развитието им. Изследванията на Шпеман представляват съществен принос в изучаването на взаимовръзката между частите на развиващия се ембрион, процесите на детерминация и др. Шпеман умира на 12 септември 1941 г. във Фрайбург, Баден.1859 г. \r\nРодена е американската учителка Милдред Хил (1859 - 1916). Заедно със сестра си двете са автори на една от най-популярните мелодии в света \"Happy birthday to you\". Тя е замислена като детска песен, по която двете искали да предадат нотите на своите ученици.1350 г. \r\nРоден е Мануил II Палеолог - византийски император в периода 1391 - 1425 г. По време на управлението му значителна част от територията на Византийската империя е завзета от османските турци и Мануил Палеолог става васал на Баязид I. През 1399 - 1403 г. Мануил Палеолог обикаля Италия, Франция и Англия, за да търси помощ срещу османското нашествие, но получава символична военна подкрепа. След разгрома на турските войски в битката за Анкара (1402 г.) от татаро - монголите на Тамерлан (Тимур) Мануил Палеолог сключва изгоден мир със султан Сюлейман (най - големият син на Баязид I) и укрепява византийските позиции в Пелопонес. Османците му връщат Солун, към империята са присъединени и българските земи около Месемврия (дн. Несебър). Мирните отношения се запазват при управлението на Мехмед I (1413 - 1421 г.), но рязко се изострят с идването на власт на Мурад II, който обсажда Константинопол (1422 г.). Мануил Палеолог моли за мир. През 1424 г. отново се задължава да плаща данък на турците. Отрича се от престола през 1425 г. в полза на своя син Йоан VIII Палеолог. Мануил II Палеолог умира на 21 август 1425 г.На тази дата умират:2016 г. \r\nУмира Карло Педерсоли, познат в киното с псевдонима Бъд Спенсър. Той стана известен от филмите, в които си партнира с колегата си Терънс Хил. Той е първият италианец, който е успял да преплува 100 м. свободен стил за време под 1 минута.1963 г. \r\nУмира Джон Морис Кларк - американски икономист, доктор по философия (1910 г.). Той е роден на 30 ноември 1884 г., в Хортхемптън, Масачусетс. От 1908 г. е преподавател в редица колежи, през 1915 - 1926 г. - в Чикагския университет, от 1926 г. е професор по икономика в Колумбийския университет в Ню Йорк. В периода 1934 - 1954 г. сътрудничи в редица правителствени учреждения на САЩ. Активен защитник на държавното регулиране на икономиката, особено в областта на антикризисните мероприятия. Взема участие в разработката на теорията за дифузията на изгодата, според която резултатите от икономическия прогрес трябва да се разпределят равномерно между всички класи на обществото.1959 г. \r\nУмира Джовани Пастроне - италиански режисьор, един от основоположниците на италианското кино. Той работи под псевдонима Пиеро Фоско. Роден е на 11 септември 1883 г. Участва в създаването на кинофабрика в Торонто; ръководител на кинофирмата \"Итала\". Немите му суперпродукции са принос в изразно - техническите възможности на киното като използване на фарт, разсеяна светлина, грандиозни декори (\"Кабирия\", 1914 г.). Филмография: \"Падането на Троя\" (1910 г.), \"Огънят\" (1915 г.), \"Кралска тигрица\" (1916 г.), \"Хеда Габлер\" (1919 г.), \"Сираците\" (1923 г.).1912 г. \r\nУмира Николай Григорович Столетов - руски генерал от пехотата (1898 г.). Той е роден на 1 ноември 1834 г. във Владимир, Русия. Завършва Физико - математическия факултет в Москва и Военната академия в Санкт Петербург. Участник е в Кримската война (1853 - 1856 г.) .Основал е гр. Кисловодс. Ръководи Амударянската научна експедиция. През Руско - турската война (1877 - 1878 г.) е командир на Българското опълчение. През юли - август 1877 г. ръководи отбраната на Стара Загора и Шипка, участва в боевете край Шейново (декември 1877 г.). По - късно служи в Русия като командир на бригада, дивизия и армейски корпус. От 1899 г. е член на Държавния съвет.1794 г. \r\nУмира княз Венцел Антон Кауниц - австрийски дипломат и държавник. Той е роден на 2 февруари 1711 г. Княз Венцел Кауниц сключва Аахенския мир през 1748 г. През 1753 г. е имперски канцлер и в продължение на 30 години ръководи външната политика на Австрия. Привърженик е на съюза с Франция. Присъединява към австрийската корона Галиция и Буковина.1574 г. \r\nУмира Джорджо Вазари - италиански художник, архитект, историк на изкуството, представител на маниеризма. Джорджо Вазари е роден на 30 юли 1511 г. в Арецо. Оформя се като архитект и художник под влиянието на Микеланджело. Неговото най-известно произведение е архитектурният ансамбъл Уфици във Флоренция.", "date": "2018.06.27", "title": "Денят 27 юни в световната история"}
{"url": "http://www.focus-news.net/news/2018/06/27/2538622/romania-insider-pred-parlamenta-na-rumaniya-po-vreme-na-vota-za-nedoverie-se-ochakvat-pro-i-antipravitelstveni-protesti.html", "text": "Последователи и на управляващите, и на опозиционните партии се очаква да демонстрират пред сградата на парламента на Румъния днес, 27 юни, когато се очаква обсъждането и гласуването на вот на недоверие срещу коалиционното правителство на социалдемократи и либерали, пише  Romania Insider.\r\nОпозиционната партия „Съюз „Спасете Румъния“ призова хората да си вземат отпуск и да се присъединят към „мирния протест“ пред сградата на парламента, започващ в 12 часа местно време (съвпада с българското), когато ще се гласува вотът на недоверие. \r\nПредседателят на опозиционната Национално-либерална партия Людовик Орбан призова последователите на партията си да присъстват на организираните митинги в деня на вота – както в Букурещ, така и в останалите градове на страната.\r\nМеждувременно сенаторът Клаудио Манда от управляващата Социалдемократическа партия заяви, че и тези, които подкрепят правителствената коалиция трябва да се явят пред парламента. На въпрос какво може да се случи, ако последователите и на правителството, и на опозицията се съберат едновременно на едно място, народният избраник заяви, че има две възможности: „или ще се сравни числеността, или ще има конфликт“. Той също така изрази убеденост, че вотът на недоверие, повдигнат от опозиционните партии срещу правителството, няма да премине. \r\nНай-малко 233 депутати трябва да гласуват в 465-местния парламент за падането на правителството. Виктор Турмаков", "date": "2018.06.27", "title": "Romania-Insider: Пред парламента на Румъния по време на вота за недоверие се очакват про- и антиправителствени протести"}
{"url": "http://www.focus-news.net/news/2018/06/27/2538621/burgas-v-obshtinata-shte-se-provede-preskonferentsiya-po-povod-parvoto-izdanie-na-mezhdunarodniya-festival-na-dokumentalniya-istoricheski-film.html", "text": "От 11.00 часа днес в Заседателната зала на Община Бургас ще се проведе пресконференция по повод предстоящото първо издание на “Международен фестивал на документалния исторически филм“ - DOCK. Това съобщиха от пресцентъра на Община Бургас. Подробности за събитието ще дадат зам.-кметът Йорданка Ананиева, Петър Стоянович – основател и селекционер на филмите, Димитър Стоянович – съосновател, Лъчезар Аврамов – художествен директор на фестивала, Петър Тодоров – кино и комуникация, и Андриана Кръстанова – главен организатор на кинофестивала.", "date": "2018.06.27", "title": "Бургас: В Общината ще се проведе пресконференция по повод първото издание на Международния фестивал на документалния исторически филм"}
{"url": "http://www.focus-news.net/news/2018/06/27/2538624/varna-do-40-50-lkv-m-e-nay-golyamoto-kolichestvo-valezhi-registrirani-v-oblastta-prez-izminaloto-denonoshtie.html", "text": "До 40 – 50 л/кв. м е най-голямото количество валежи, регистрирани в областта при бурята, която се разрази след 22.00 часа снощи. Това съобщиха за Радио „Фокус“ – Варна от Филиала на Националния институт по метеорология и хидрология. По данни на метеоролозите в някои от селищата в областта количеството на падналия дъжд е било доста голямо. Същевременно валежите на територията на Варна са били значително по-малки. Отчетени са стойности около 14 л/кв. м. Прогнозата на НИМХ за тази вечер отново е за валежи от дъжд, по-значителни по Черноморието и в областите Добрич и Силистра.\r\nДиана СТОЕВА", "date": "2018.06.27", "title": "Варна: До 40 – 50 л/кв. м е най-голямото количество валежи, регистрирани в областта през изминалото денонощие"}
{"url": "http://www.focus-news.net/news/2018/06/27/2538625/pazardzhik-mokri-sa-patnite-nastilki-na-teritoriyata-na-oblastta-ima-usloviya-za-akvaplaning.html", "text": "Мокри са пътните настилки на територията на областта, има условия за аквапланинг. Това съобщи за Радио „Фокус“ – Пазарджик дежурният в Областно пътно управление – Пазарджик. Натоварено е движението по главните пътища на областта. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.06.27", "title": "Пазарджик: Мокри са пътните настилки на територията на областта, има условия за аквапланинг"}
{"url": "http://www.focus-news.net/news/2018/06/27/2538626/pregled-na-osnovnite-temi-v-balkanskiya-pechat-agentsiya-fokus.html", "text": "Последователи и на управляващите, и на опозиционните партии се очаква да демонстрират пред сградата на парламента на Румъния днес, 27 юни, когато се очаква обсъждането и гласуването на вот на недоверие срещу коалиционното правителство на социалдемократи и либерали, пише  Romania Insider.\r\nОпозиционната партия „Съюз „Спасете Румъния“ призова хората да си вземат отпуск и да се присъединят към „мирния протест“ пред сградата на парламента, започващ в 12 часа местно време (съвпада с българското), когато ще се гласува вотът на недоверие. \r\nПредседателят на опозиционната Национално-либерална партия Людовик Орбан призова последователите на партията си да присъстват на организираните митинги в деня на вота – както в Букурещ, така и в останалите градове на страната.\r\nМеждувременно сенаторът Клаудио Манда от управляващата Социалдемократическа партия заяви, че и тези, които подкрепят правителствената коалиция трябва да се явят пред парламента. На въпрос какво може да се случи, ако последователите и на правителството, и на опозицията се съберат едновременно на едно място, народният избраник заяви, че има две възможности: „или ще се сравни числеността, или ще има конфликт“. Той също така изрази убеденост, че вотът на недоверие, повдигнат от опозиционните партии срещу правителството, няма да премине. \r\nНай-малко 233 депутати трябва да гласуват в 465-местния парламент за падането на правителството.\r\n***\r\n Малка група граждани тази вечер е провела мирен протест пред парламента на Македония срещу договора за името, пише „Нова Македония“.\r\nУчастниците на протеста повториха мнението си, че споразумението вреди на македонските държавни интереси и е в разрез с конституцията на страната.\r\nСпоред протестиращите договорът трябва да се отхвърли и че обявеният референдум за промяната на името трябва да се бойкотира. \r\n***\r\nТурското президентство съобщава, че президентът на САЩ Доналд Тръмп е поздравил турския си колега Реджеп Тайип Ердоган по случай победата му на изборите и двамата са се разбрали да подобрят двустранното сътрудничество в отбраната и сигурността ,пише  Yeni Safak.\r\nПо време на телефонния разговор Тръмп и Ердоган са подчертали, че трябва да се приложи настоящия план по северния сирийски град Манбидж. Двамата президенти ще проведат среща в Брюксел на 11 и 12 юли по време на срещата на високо равнище на НАТО.\r\nПо последни данни, при обработени 99,9% от бюлетините Реджеп Тайип Ердоган печели на първи тур на президентските избори с 52,5% от вота.\r\n***\r\nДоговорът за  името на Македония води до засилване на натиска върху гръцкото правителство, пише гръцкото електронно издание Ekathimerini.\r\nОще пукнатини заплашват да дестабилизират коалиционното правителство, след като депутат от младшия партньор Независими гърци (ANEL) напусна парламентарната си група в знак на протест срещу договора за името, сключен между Гърция и Македония.\r\nРешението на Георгиос Лазаридис, който заяви, че каквото ида е псоразумение трябва да бъде ратифицирано с 180 гласа в парламента, вместо с просто мнозинство, допълнително намали мнозинството на коалицията до 152 от 300 места.\r\nОсвен това парламентарната група на ANEL се е сви до седем депутати.\r\nТова беше вторият удар на управляващата коалиция в продължение на толкова седмици, след като АНЕЛ изгони Димитрис Каменмос от парламентарната си група, който  отказа да подкрепи правителството  във вота на недоверие.\r\nОсвен това, говорейки  пред Skai TV във вторник, Панос Каменнос заяви, че коалицията обмисля да свика  предсрочни избори, преди Договорът  за името да се влезе в Парламента.\r\nСИРИЗА обсъжда възможността да привлече независими депутати или законодатели от партии като То Потами и други да подкрепят кабинета , като предпазна мярка срещу още сътресения.\r\n***", "date": "2018.06.27", "title": "Преглед на основните теми в балканския печат (Агенция \"Фокус)"}
{"url": "http://www.focus-news.net/news/2018/06/27/2538627/pregled-na-osnovnite-temi-v-shumenskiya-pechat.html", "text": "„В Лувъра откриват изложбата „Преславското съкровище и Преслав – средновековна столица на България“ е водещото заглавие във вестник „Шуменска заря“. България гостува на Лувъра с изложбата „Преславското съкровище и Преслав – средновековна столица на България“, която ще бъде открита официално в Париж на 30 юни 2018 г., в зала 6 на крило „Ришельо“. Експозицията е посветена на Първото българско царство и в нея участват 45 паметника от Археологическия музей „Велики Преслав”, Националния исторически музей (НИМ) и от Националния археологически институт с музей при БАН (НАИМ). Най-голям интерес сред посетителите безспорно ще предизвика Преславското златно съкровище, изработено в Константинопол в периода от края на ІХ век до 971 г., съобщи вчера директорът на НИМ доц. д-р Бони Петрунова „Професор, доцент, общински служители, журналисти и педагози кандидатстват за съдебни заседатели“ е друго заглавие от първа страница. Пъстра картина от професионални направления представят кандидатите за съдебни заседатели. Те са в сравнително по-млада възраст. Най-младият кандидат е жена и е на 21 години, най-възрастният е на 66 години – офицер от запаса. „Европейският парламент отличи ПЕГ „Никола Вапцаров“ като свое училище-посланик“, съобщава ежедневникът. За втора поредна година с огромен успех приключи Програмата за училища посланици на Европейския парламент. В проекта участваха 30 училища от територията на Република България, които се включиха в Програмата в рамките на учебната 2017/2018 година. Сред тях беше Профилираната езикова гимназия „Никола Вапцаров“ в Шумен, която беше отличена за участие в учителски семинар на 20-21 ноември миналата година „Общината показва всички идеи за благоустройство на Тежкия полк“, пише изданието. Икономическата комисия натовари с ангажимент общинската администрация до следваща сесия да представи всички налични проекти, обемно-пространствени решения и обществени обсъждания за терена на Тежкия полк, който беше предоставен от държавата на града Полицията с филм срещу употребата на наркотици Шуменската полиция направи филм, с който да се предотвратява употребата на наркотици. Той е посветен на 26 юни – Международен ден за борба със злоупотребата и с нелегалния трафик на наркотици. Главен герой на лентата е 30-годишният Петър, който половината от живота си е бил в различна реалност. Като повечето хора искал да бъде различен и да бъде популярен. Първата крачка направил от любопитство.", "date": "2018.06.27", "title": "Преглед на основните теми в шуменския печат"}
{"url": "http://www.focus-news.net/news/2018/06/27/2538628/sofiya-vavezhda-se-vremenna-organizatsiya-na-dvizhenieto-za-provezhdane-na-protest.html", "text": "Въвежда се временна организация на движението за провеждане на протест днес. Това съобщиха от пресцентъра на Столична община. От 7.00 часа до приключване на мероприятието се забранява престоят и паркирането на пътни превозни средства, с изключение на автобусите, превозващи участниците в протеста и извън местата за паркиране в режим „служебен абонамент“ на пл. „Княз Александър Първи“.", "date": "2018.06.27", "title": "София: Въвежда се временна организация на движението за провеждане на протест"}
{"url": "http://www.focus-news.net/news/2018/06/27/2538630/blagoevgrad-obshtestveniyat-posrednik-dots-d-r-valentin-vasilev-shte-dade-preskonferentsiya-v-sgradata-na-obshtinata.html", "text": "Днес общественият посредник на Благоевград доц. д-р Валентин Василев ще даде пресконференция. Това съобщиха от пресцентъра на Община Благоевград. Срещата ще бъде от 11.30 часа в зала 5 на Община Благоевград.", "date": "2018.06.27", "title": "Благоевград: Общественият посредник доц. д-р Валентин Василев ще даде пресконференция в сградата на Общината"}
{"url": "http://www.focus-news.net/news/2018/06/27/2538631/sport-maruan-felayni-shte-prodalzhi-dogovora-si-s-manchestar-yunayted.html", "text": "Полузащитникът на Манчестър Юнайтед Маруан Фелайни в близките дни ще преподпише договора си. 30-годишният спортист ще продължи да играе с отбора до 2020 г.\r\nФелайни играе за  Манчестър Юнайтед от 2013 г. насам, изиграл е 156 мача, отбелязал е 20 гола и 10 асистенции в състава на отбора.  Виктор Турмаков", "date": "2018.06.27", "title": "Спорт: Маруан Фелайни ще продължи договора си с Манчестър Юнайтед"}
{"url": "http://www.focus-news.net/news/2018/06/27/2538623/veliko-tarnovo-obshtina-svishtov-organizira-bezplaten-transport-do-mestnost-pametnitsite.html", "text": "По повод празника на града – 27 юни, Община Свищов организира безплатен транспорт да местността Паметниците и обратно. Това съобщиха от пресцентъра на Общината.\r\nАвтобусите ще се движат по два маршрута, които ще имат еднакво часово разписание:\r\n- Маршрут I – пл. „Велешана” – МБАЛ „Д-р Димитър Павлович“ – пл. „Хан Бъчва” – стадион „Академик” – местност Паметниците;\r\n- Маршрут II – пл. „Велешана” – пл. „Алеко” – пл. „Свобода” – ул. „33-ти Свищовски полк” – местност Паметниците.\r\nРазписание за двата маршрута:\r\n- Начални часове на тръгване от пл. „Велешана”: 10.00; 10.30 часа;\r\n- Начални часове на тръгване от местност Паметниците: 12.00 часа. При необходимост ще бъде направен и втори курс.", "date": "2018.06.27", "title": "Велико Търново: Община Свищов организира безплатен транспорт до местност Паметниците"}
{"url": "http://www.focus-news.net/news/2018/06/27/2538629/tsentralniyat-kooperativen-sayuz-i-evropeyskata-asotsiatsiya-na-potrebitelnite-kooperatsii-obsazhdat-v-sofiya-kooperativnata-viziya-i-misiya-2030.html", "text": "В рамките на българското председателство на Съвета на Европа Централният кооперативен съюз е домакин на Европейска конференция и Генерална асамблея на Европейската асоциация на потребителните кооперации (ЕВРО КООП). Това съобщиха от пресцентъра на Централния кооперативен съюз. Представители на 19 национални организации на потребителните кооперации се събират в София на 27 и 28 юни 2018 г., за да обсъдят визията, мисията и социално-икономическата роля на кооперациите за бъдещето на Европа. \r\nЕвропейската конференция се председателства от проф. Петър Стефанов – президент на Световната организация на потребителните кооперации и председател на Централния кооперативен съюз, България.\r\nКлючови докладчици ще представят приоритетите и иновативните практики за развитие до 2030 година. \r\nСподеляйки опита на българските си колеги, представителите на кооперативни организации от Европа ще дискутират своя стратегически план 2030, начините за преодоляване на бариерите в сферата на регулирането, законодателството и политиката, възможностите на новите информационни и комуникационни технологии за осъществяване на търговия по модела кооперация до кооперация (С2С).\r\nТемата е важен акцент в работата на ЕВРО КООП по няколко причини.\r\nНеоспорим факт е, че потребителните кооперации в България, Европа и света са ключов социално-икономически фактор и ще продължат и в бъдеще да осигуряват на обществото повече и по-добри работни места, етичен бизнес, стабилност и устойчиво развитие. \r\nСъздадената през 1957 г. Европейска Асоциация представлява и защитава интересите на 5 000 местни и регионални потребителни кооперации с над 32 милиона индивидуални членове, които осигуряват близо 500 000 работни места. Чрез своите 36 000 търговски обекти те реализират над 79 милиарда евро годишен стокооборот, предимно с хранителни продукти, като предлагат на своите членове и клиенти качествени продукти на справедливи цени. \r\nГостите на Централния кооперативен съюз са настанени в Хотел КООП и ще имат възможност в рамките на двата работни дни да посетят новооткрития магазин БИОКООП в центъра на град София, кооперативното предприятие „Булминвекс“ Горна баня, Търговски и логистичен център КООП и Специализираната болница на рехабилитация „Здраве“, Банкя.", "date": "2018.06.27", "title": "Централният кооперативен съюз и Европейската асоциация на потребителните кооперации обсъждат в София кооперативната визия и мисия 2030"}
{"url": "http://www.focus-news.net/news/2018/06/27/2538633/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с подмяна на спирателни кранове на ПСПС Бистрица, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: Южна част на бул. „Околовръстен път“ между пътя за лифт „Симеоново“ до бул. „Симеоновско шосе“; Южна част на бул. „Околовръстен път“ между бул. „Черни връх“ до бул. „България“ - бензиностанция „Шел“, база на „Волф“, Езиково училище и частна детска градина „ЕСПА“ – жк. „Малинова долина“; кв. „Витоша“ – карето между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“, в което влизат комплекси: „Макси“, „Преслав“ и „Градина“; кв. „Мирчо Драганов“ - карето между: бул. „Черни връх“ от №91 до №151, ул. „Димитър Манев“, ул. „ген. Иван Колев“ и бул. „Околовръстен път“; кв. „Манастирски ливади изток“ – карето между ул. „Луи Айер“, ул. „Шарл Шампо“,  бул. „Околовръстен път“ и ул. „Йордан Бакалов Стубел“. Алтернативно водоснабдяване с водоноска ще бъде осигурено на адрес: вилна зона „Киноцентъра“ III част на ул. „Градина“ №23  Частно езиково училище „ЕСПА“ - от 10:00 ч. до 19:00 ч. на 27 юни 2018 г. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк „Малинова долина“ - пред бл.29 от 22:00 ч. на 27 юни 2018 г. кв. „Манастирски ливади-изток“ - ул. „Луи Айер“ колелото на автобуса от 22:00 ч. на 27 юни 2018г.\r\nВъв връзка с подмяна на спирателен кран на ул. „Княз Борис I“ Център, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: по ул. \"Струга\" от бул. \"Княгиня Мария Луиза\" до бул. \"Христо Ботев\"; по бул. \"Христо Ботев\" от ул. \"Струга\" до бул. \"Княгиня Мария Луиза\" - четни номера; по ул. \"Княз Борис I\" от ул. \"Клокотница\" до ул. \"Струга\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Струга“ ъгъла с ул. „Братя Миладинови“  .\r\nВъв връзка с подмяна на пожарен хидрант на ул. „Българска морава“ Център район „Възраждане“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Българска морава“  от ул. „Св. св. Кирил и Методий“ до ул. „Цар Симеон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Българска морава“.\r\nВъв връзка с изместване на водомерен възел на ул. „Върбица“ Център район „Оборище“, се налага спиране на водоподаването от 15:00 до 18:00 часа на клиентите на „Софийска вода”, живеещи в района на: ул. „Върбица“  от бул. „Евлоги и Христо Георгиеви“ до ул. „Проф. Асен Златарев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Върбица“ №8.\r\nВъв връзка с монтаж на спирателен кран на ул. „Промишлена“ жк. „Овча купел“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. \"Промишлена\" от бул. \"Президент Линкълн\" до ул. \"Иван Хаджийски\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Промишлена“ ъгъла с ул. „Братя Бартел“.\r\nВъв връзка с изграждане на сградно водопроводно отклонение на ул. „Любляна“ кв. „Овча купел“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Любляна“ от ул. „Букет“ до ул. „Нов век“; по ул.“ Полски венец“ от ул. „Любляна“ до ул. „Букет“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ ъгъла с ул. „Нов век“.\r\nВъв връзка с подмяна на сградно водопроводно отклонение на ул. „Летец“ кв. „Кумарица“, се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. „Боровец“, каре от бивши военни блокове от №1 до №15 на ул. „Летец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боровец“ ъгъла с ул. „Летец“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/27/2538632/zapochva-finalniyat-etap-na-10-oto-izdanie-na-klasatsiyata-lyubimite-marki.html", "text": "От днес до 5 юли потребителите могат да посочат своята любима марка в третия, последен етап от единствената потребителска класация у нас „Любимите марки”. Това съобщиха организаторите от Списание  \"Business Lady\". Общо 105 марки в 35 категории продължават във финалния кръг на конкурса. По 3 бранда във всяка категория се борят за титлата \"Любима марка\". До момента в десетото, юбилейно  издание на конкурса са взели участие близо 30 000 потребители. \r\nГласуването се извършва след предварителна регистрация на интернет адрес www.mylovemarks.eu. Потребителите номинират или гласуват в поне половината от категориите, след което потвърждават избора си през линк, изпратен автоматично на електронната им поща, посочена за контакт. Непотвърдените гласове не се отчитат! \r\nПодбрани са 35 категории, а именно: \r\n- ВИСОКОАЛКОХОЛНИ НАПИТКИ;\r\n- БУТИЛИРАНИ ВОДИ;\r\n- КАФЕ И ТОПЛИ НАПИТКИ;\r\n- ЯДКИ, ЧИПС, СОЛЕТИ;\r\n- ЗАХАРНИ ИЗДЕЛИЯ;\r\n- МЕСНИ ПРОДУКТИ;\r\n- МЛЕЧНИ ПРОДУКТИ;\r\n- МАЙОНЕЗИ, ЛЮТЕНИЦИ И СОСОВЕ;\r\n- БИО ПРОДУКТИ И СУПЕР ХРАНИ;\r\n- КОЗМЕТИКА;\r\n- БИО И НАТУРАЛНА КОЗМЕТИКА;\r\n- ДЕРМО И МЕДИЦИНСКА КОЗМЕТИКА;\r\n- БЕБЕШКА КОЗМЕТИКА;\r\n- БЕБЕШКИ И ДЕТСКИ ПРОДУКТИ;\r\n- АВТОМОБИЛИ;\r\n- БЯЛА И ЧЕРНА ТЕХНИКА;\r\n- ЗАВЕДЕНИЯ;\r\n- УЕБ МЕДИИ И САЙТОВЕ;\r\n- РАДИО;\r\n- ТЕЛЕВИЗИЯ;\r\n- ЗАСТРАХОВАТЕЛНИ КОМПАНИИ И БРОКЕРИ;\r\n- БЪЛГАРСКА МАРКА;\r\n- БЪЛГАРСКА МАРКА – ХРАНИ И НАПИТКИ;\r\n- ФАРМАЦЕВТИЧНИ ПРОДУКТИ;\r\n- ВИТАМИНИ И ХРАНИТЕЛНИ И ДОБАВКИ;\r\n- БАНКИ;\r\n- ФИНТЕХ КОМПАНИИ;\r\n- ТУРИСТИЧЕСКИ ХОТЕЛИ И КОМПЛЕКСИ;\r\n- ТЪРГОВСКИ ЦЕНТРОВЕ – МОЛ;\r\n- ТЪРГОВСКИ ВЕРИГИ;\r\n- ЕЛЕКТРОННА ТЪРГОВИЯ;\r\n- ИТ И СОФТУЕРНИ ПРОДУКТИ;\r\n- ЛЮБИМ РАБОТОДАТЕЛ;\r\n- ИНОВАТИВНИ МАРКИ;\r\n- ПОЧИСТВАЩИ ПРЕПАРАТИ. \r\nКритерият, по който ще се излъчат марките в отделните категории, ще бъде броят на подадените гласове.\r\nПо повод 10 години класация „ЛЮБИМИТЕ МАРКИ” организаторите подготвят книга „Мисия: Любима Марка”. В нея ще бъдат събрани историите на успеха на онези марки, които печелят любовта и сърцата на потребителите, историите на успешните брандове.\r\nЗа разлика от други класации, „ЛЮБИМИТЕ МАРКИ” не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин „ЛЮБИМИТЕ МАРКИ” представя не експертното, а потребителското мнение за брандинга. Инициативата се реализира за десета поредна година и е единствената класация, основана само върху мнението и нагласите на потребителите. \r\nЦеремонията по награждаването и връчването на сертификатите на марките – финалисти за 1-во, 2-ро и 3-то място в отделните категории ще се състои на 13 юли 2018 г. \r\nМедийни партньори на инициативата са: Радио \"Фокус\", Радио \"Витоша\", Информационна агенция \"Фокус\", Информационна агенция Кросс, Сп. Business Lady, интернет порталите Mail.BG, Radar.BG, b2bmedia, Manifesto.BG, Flashnews.bg..", "date": "2018.06.27", "title": "Започва финалният етап на 10-ото издание на класацията „Любимите марки”"}
{"url": "http://www.focus-news.net/news/2018/06/27/2538617/nova-makedoniya-v-tsentara-na-skopie-se-provede-protest-sreshtu-dogovora-za-imeto.html", "text": "Малка група граждани миналата вечер е провела мирен протест пред парламента на Македония срещу договора за името, пише „Нова Македония“.\r\nУчастниците на протеста заявиха, че споразумението вреди на македонските държавни интереси и е в разрез с конституцията на страната.\r\nСпоред протестиращите договорът трябва да се отхвърли и обявеният референдум за промяната на името трябва да се бойкотира.  Виктор Турмаков", "date": "2018.06.27", "title": "„Нова Македония“ : В центъра на Скопие се проведе протест срещу договора за името"}
{"url": "http://www.focus-news.net/news/2018/06/27/2538635/burgas-legendarniyat-ansambal-na-ruskata-armiya-aleksandrov-shte-iznese-kontsert-v-grada.html", "text": "Легендарният ансамбъл на Руската армия  ще изнесе концерт в Летния театър днес. Това съобщиха от пресцентъра на Община Бургас. Концертът е част от европейското турне на хора, с което той отбелязва 90 години от създаването си.\r\nВ края на 2016 г. при самолетна катастрофа край Сочи загива елитът на ансамбъла – 64 души музиканти, солисти, хореографи, сред тях и главният художествен ръководител. Трупата, обаче, бързо се съвзема от огромната трагедията, която потриса целия свят. След кастинги за по-кратко от месец съставът му е възроден, новите хористи обучени в традициите на „Александров“ и започват отново концертна дейност. Всеки концерт от турнето започва с минута мълчание в памет на загиналите в самолетната катастрофа музиканти.\r\nПрез юни в България пристига именно обновеният състав на Александровци – 120 певци, танцьори и музиканти. Те ще представят най-популярния репертоар от руски народни и военни песни и ефектни народни танци – от „Катюша“ и „Смуглянка“ до „Очи черние“ и „Вдоль по Питерской“. Включени са и български песни, споделят от екипа.\r\nСъздаден през 1928 година досега ансамбъл „Александров“ се превръща в една от „марките“ на Русия. Емблематичен е колкото Кремъл, Ермитажа или Третяковската галерия. Приеман е от крале, президенти, министър-председатели. През 2004 г. дори изнася концерт във Ватикана по случай рождения ден на папа Йоан Павел II.\r\nХорът на Ансамбъл „Александров“ е признат за един от най-добрите мъжки хорове в света. Репертоарът му става огромен и включва повече от 2 000 произведения – народни песни и танци, духова музика, класически произведения, шедьоври на световната рок и поп музика. Солистите в униформи много често провокират сълзи в очите на зрителите. Красивите девойки от балета и танцьорите играят танц със саби или увличат зрителите в ритъма на казачока.\r\nУспехът на хора зависи и от уникалния по своето естество оркестър. Той изкусно съчетава руски народни инструменти – балалайки, байяни, хармоники с дървени и месингови инструменти.", "date": "2018.06.27", "title": "Бургас: Легендарният ансамбъл на Руската армия „Александров“ ще изнесе концерт в града"}
{"url": "http://www.focus-news.net/news/2018/06/27/2538636/gabrovo-mokri-sa-patnite-nastilki-na-teritoriyata-na-oblastta.html", "text": "окри са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 16°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация.\r\nНадежда КРЪСТЕВА", "date": "2018.06.27", "title": "Габрово: Мокри са пътните настилки на територията на областта"}
{"url": "http://www.focus-news.net/news/2018/06/27/2538614/yeni-safak-donald-tramp-i-redzhep-tayip-erdogan-sa-se-razbrali-da-podobryat-dvustrannite-otnosheniya-sled-izborite-v-turtsiya.html", "text": "Турското президентство съобщава, че президентът на САЩ Доналд Тръмп е поздравил турския си колега Реджеп Тайип Ердоган по случай победата му на изборите и двамата са се разбрали да подобрят двустранното сътрудничество в отбраната и сигурността ,пише  Yeni Safak.\r\nПо време на телефонния разговор Тръмп и Ердоган са подчертали, че трябва да се приложи настоящия план по северния сирийски град Манбидж. Двамата президенти ще проведат среща в Брюксел на 11 и 12 юли по време на срещата на високо равнище на НАТО.\r\nПо последни данни, при обработени 99,9% от бюлетините Реджеп Тайип Ердоган печели на първи тур на президентските избори с 52,5% от вота. Виктор Турмаков", "date": "2018.06.27", "title": "Yeni Safak: Доналд Тръмп и Реджеп Тайип Ердоган са се разбрали да подобрят двустранните отношения след изборите в Турция"}
{"url": "http://www.focus-news.net/news/2018/06/27/2538637/api-poradi-neblagopriyatnite-meteorologichni-usloviya-dnes-nyama-da-se-ogranichava-dvizhenieto-po-avtomagistrala-lyulin-pri-km-9700.html", "text": "Поради неблагоприятните метеорологични условия днес няма да се ограничава движението по автомагистрала „Люлин“ при км 9+700. Това съобщиха от пресцентъра на Агенция \"Пътна инфраструктура\".", "date": "2018.06.27", "title": "АПИ: Поради неблагоприятните метеорологични условия днес няма да се ограничава движението по автомагистрала „Люлин“ при км 9+700"}
{"url": "http://www.focus-news.net/news/2018/06/27/2538639/dobrich-prodalzhavat-dnite-na-slavyanskata-kultura-v-kavarna.html", "text": "От 18.00 часа днес Дните на славянската култура в Община Каварна продължават с концерт на Фолклорен ансамбъл „Кирилица“ - гр. Подолск с ръководител Алина Тихонова, танцов ансамбъл „Фантазия“ - гр. Москва с ръководител Ирина Гусева и певицата Лидия Музалева - заслужил артист на Русия. Това съобщиха от пресцентъра на Община Каварна.\r\nСъбитията от програмата ще се състоят на площад „Защитата на Каварна“.", "date": "2018.06.27", "title": "Добрич: Продължават Дните на славянската култура в Каварна"}
{"url": "http://www.focus-news.net/news/2018/06/27/2538638/pregled-na-osnovnite-temi-v-starozagorskiya-pechat.html", "text": "„Слънчев бряг е залесен по метода на старозагорски митрополит“ е челото на вестник „Старозагорски новини”. Любопитен метод за бързо и качествено залесяване, открит и използван първо от Старозагорския митрополит Методий Кусев, разкри пред наш репортер старозагорецът от кв. \"Железник\" Валери Попов. Той твърди, че пособите, които е използвал митрополитът, са оценени и използвани по-късно и при залесяването на известния черноморски курорт \"Слънчев бряг\". \"Садил е бързорастящи видове, за да \"хване\" влагата, която естествено се задържа под короната и отдолу е засаждал други. От бързорастящите видове е използвал пауловнии и тополи, а под тях е садил борове. Направил е нещо като естествен разсадник\", обяснява старозагорецът. Според него именно този метод е в основата на успеха при залесяването на парк \"Аязмото\" в Стара Загора през 1895 г., а по-късно с неговата технология залесяват и курорта \"Слънчев бряг\", който до тогава е бил сух и горещ като змиярник. Някои от използваните бързорастящи видове и днес се намират на входа на парк \"Аязмото\" от към ул. \"Августа Траяна\". Това е видът Пауловния (Paulownia Imperialis). \"Митрополит Методи Кусев лично засажда първите пауловнии, след като Фердинанд му разрешава да ги докара чак от Аржентина и надолу\", уточнява Попов. Те се намират под шадравана \"Жабките\", от двете страни на входа за Аязмото. Пауловния има и от южната страна на централния пазар, както и в кв. \"Железник\". Широко разпространен дървесен вид е от десетилетия и основен при производството на дървесни пелети. Освен за промишлено отглеждане с цел добив на дървесина, паyловния се отглежда и като медоносно растение. Подходящ помощник е и за изграждането на ветрозащитни пояси, възстановяване на опожарени гори и като антиерозионни насаждения. Трудногорящата им дървесина, която е незаменима в корабостроенето, самолетостроенето, за изработка на дъски за сърф, караван и др., струва от 300 до 500 долара. Преди години десетки старозагорци посадиха не едно и две дървета с цел забогатяване. Дървото преди всичко обаче остава едно от най-красивите и подходящи за скоростно облагородяване на градски терени, а в момента зреят и семената му, от които може да се направи разсад. С негова помощ и с помощта на други бързорастящи видове митрополит Методий Кусев инициира създаването на паркова площ от 3200 дка и като апостол полага основите на грандиозната си екологична програма в епархията. Организира първата кампания по залесяването с непознатия до тогава метод и превръща почти голия \"Ахмак баир\" в прекрасна градина, разполагаща с уникални за България дървесни видове, внесени от Ливан, Турция, Гърция, Испания, Италия. \r\n„КонтурГлобал“ подари на Гълъбово нов парк, в който са инвестирани 650 000 лв.“ е следващо заглавие в старозагорския ежедневник. Кметът на Гълъбово Николай Тонев и изпълнителният директор на \"КонтурГлобал Марица Изток 3\" Красимир Ненов откриха вчера новоизградения парк \"Езерото\" - проект по Споразумението за социални инвестиции между местната община и \"КонтурГлобал\". С инвестиция от 650 000 лв. енергийната компания е успяла да превърне един буренясал терен от 6 500 кв. м в едно екзотично място за отдих и развлечение на жителите на Гълъбово от всички възрастови групи. Само за последните пет години \"КонтурГлобал Марица Изток 3\" е инвестирала над 2 000 000 лв. по линия на корпоративно-социалната отговорност, реализирайки многобройни инфраструктурни и обществено значими проекти в Гълъбово и околните села в сферата на образованието и културата, спорта, здравеопазването и социалното сближаване. Кметът Николай Тонев определи социалната политика на енергийната компания като пример на национално ниво. \"Не зная коя е най-силната дума, освен едно голямо благодаря - от името на жителите на общината, от името на ръководството й и лично от мое име. \"КонтурГлобал Марица Изток 3\" доказаха, че са фирма, чиято единствена цел е да останат във времето, да останат в съзнанието на жителите на община Гълъбово. Защото онова, което правят, е пример от национално ниво. Едва ли има фирма в България, която да има такава социална политика. След направения ремонт на административни сгради, детски градини, големия ремонт на спортната зала \"Енергетик\", това, което днес се случва, е паметно, нещо, което ще остане за дълги години и за идните поколения\", заяви кметът. На откриването на новия парк присъстваха още Куинто ди Фердинандо, оперативен директор на Термална дивизия на \"КонтурГлобал\", Алесандро Морето, директор на ТЕЦ \"КонтурГлобал Марица Изток 3\", Светла Боянчева, председател на Общински съвет Гълъбово, заместник-кметовете Пламен Бараков и Димитър Василев, десетки жители. Специален гост на събитието беше петкратният световен шампион по борба Станка Златева. \"За нас е удоволствие да сме съпричастни към жителите на Гълъбово. Всяка година, като част от дългосрочното споразумение за социални инвестиции с Общината, вземаме решение по кои съвместни проекти да работим в интерес на местната общност. Един такъв проект е и парк \"Езерото\", в който вложихме 650 000 лева\", заяви Красимир Ненов. Той получи плакет от кмета на Община Гълъбово в знак на благодарност и признателност за социалната политика на \"КонтурГлобал Марица Изток 3\". \r\nСлед обратно броене от най-радостните участници в откриването на парка - децата, беше пусната водата на екзотичния фонтан и десетки балони с фирмените цветове на \"КонтурГлобал\" полетяха в небето. Направена беше и демонстрация по плажна борба от спортните клубове на Гълъбово и този на Станка Златева. Новата придобивка на Гълъбово - парк \"Езерото\", се намира в кв. \"Втори\", на метри от прохладата на язовир \"Розов кладенец\". Проектът, разработен съвместно от екипите на Община Гълъбово и \"КонтурГлобал Марица Изток 3\", е изцяло съобразен с нуждите на местните жители. Паркът включва две обезопасени спортни игрища със специализирана тревна настилка и пясъчно поле за любителите на плажни спортове. Възможностите за активност на открито се допълват от напълно оборудвана фитнес зона. Прохладният фонтан и дървени беседки допълват чара на парка, от който може да се наблюдават и множеството редки птици, привлечени от водите на \"Розов кладенец\". За най-малките има специално конструирана площадка, отговаряща на всички актуални изисквания за безопасност. За оптималния комфорт на посетителите са осигурени още и удобна автобусна спирка, паркоместа, санитарни помещения, ефикасно осветление, физическа охрана и система за видеонаблюдение. \r\n„БСП се отказа от дебатите по вота на недоверие към правителството“ , пише още вестникът. \"Никога досега в парламентарната история не се е случвало някой да внесе вот на недоверие и да откаже дебат.\" Това заяви вчера зам.-председателят на Народното събрание Емил Христов в отговор на въпрос на \"Старозагорски новини\" защо дълго подготвеният дебат с репетиции по медиите по вота на недоверие, внесен от БСП за провала на правителствената политика в сектор \"Сигурност\", трая по-малко от час и половина. \"За разлика от други досегашни вотове на недоверие този бе първият, който не бе обсъден по същество. Де факто по темата бе единствено встъпителното изказване на лидера на БСП Корнелия Нинова, която представи мотивите, с които всички предварително бяхме запознати. За дебатите от ГЕРБ се готвихме от няколко дни. Час преди старта им в 13 часа беше последното ни уточнение кой, кога ще се изкаже. Това обаче не се случи в пленарна зала, тъй като след мотивите на Нинова никой от депутатите на БСП не пожела да вземе думата\", коментира ситуацията Христов. По информация на национални медии по време на обявения дебат след мотивите на Нинова кратки реплики са направили Менда Стоянова и финансовият министър Владислав Горанов, а основното противопоставяне е било между \"Обединените патриоти\" и ДПС, които са изпаднали в традиционното и добре познато противоречие на тема \"национализъм и ксенофобия\". На фона на създалия се вакуум по темата за вота председателят на парламента Цвета Караянчева е попитала три пъти дали има желаещи да вземат думата, но поради липса на заявки е прекратила дебата. Последвали са бурни аплодисменти на депутатите на БСП, които от местата си подвиквали на ГЕРБ, че не желаят да защитят правителството си. \r\nВпоследствие дебатът, който де юре трябваше да се състои с политически аргументи в пленарна зала, се е изнесъл в кулоарите на парламента. Обявените \"присъдружници\" на ГЕРБ - партия \"Воля\", са бойкотирали дебатите и са пълнили дупки по пътищата във Варна. Гласуването на вота на недоверие на правителството, според предварително постигната договорка, е насрочено за петък сутрин.", "date": "2018.06.27", "title": "Преглед на основните теми в старозагорския печат"}
{"url": "http://www.focus-news.net/news/2018/06/27/2538640/sofiya-v-stolichnata-biblioteka-shte-se-provede-prezentatsiya-na-4-dokumentalni-filma-posveteni-na-bita-i-dushevnostta-na-balgarite-v-perioda-1850-1950-g.html", "text": "От 11.00 часа днес в Столична библиотека, Американски център, пл. „Славейков“ № 4А, ще се проведе презентация на 4 документални филма, включени в албум, които разказват за бита и душевността на българите в периода 1850-1950 г. Това съобщиха от пресцентъра на Столична община. Филмите са създадени от продуцентска компания „Кадиак филм“ и се предоставят безвъзмездно на библиотеките на столичните средни училища като учебно помагало в часовете по история.\r\nНа събитието ще присъстват директори на столични средни училища и учители по история, на които официално ще бъдат връчени част от албумите.", "date": "2018.06.27", "title": "София: В Столичната библиотека ще се проведе презентация на 4 документални филма, посветени на бита и душевността на българите в периода 1850-1950 г."}
{"url": "http://www.focus-news.net/news/2018/06/27/2538641/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Интензивен е трафикът във Велико Търново в сутрешните часове, предаде репортер на Радио „Фокус” – Велико Търново. Времето е облачно. Температурата на въздуха е 16 градуса. Пътните настилки са мокри. Натоварено е движението на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график за делничен ден. Извършват се ремонти на водопроводна мрежа в старата градска част на Велико Търново. На места движението се осъществява в едната лента.\r\nМокри са пътните настилки на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя по път VTR 1014 до с. Арбанаси и обратно. Срокът за извършване на ремонтните дейности е до 30 юни.\r\nНадежда КРЪСТЕВА", "date": "2018.06.27", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/06/27/2538642/kyustendil-patnite-nastilki-v-oblastta-na-mesta-sa-mokri-prevalyava-slab-dazhd.html", "text": "На места пътните настилки са мокри, превалява слаб дъжд. Това съобщи за Радио „Фокус” – Кюстендил дежурният в Областно пътно управление – Кюстендил. Въведено е ограничение на скоростта в участък от пътя Рила – Рилски манастир заради свлачище. В двете посоки движението трябва да се осъществява с повишено внимание. Мястото е сигнализирано с пътни знаци. Дейностите ще продължат до 2 юли. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.27", "title": "Кюстендил: Пътните настилки в областта на места са мокри, превалява слаб дъжд"}
{"url": "http://www.focus-news.net/news/2018/06/27/2538643/plovdiv-v-kv-stolipinovo-shte-se-provedat-pet-teatralni-izsledovatelski-seminara.html", "text": "С театрални работилници, изследователски разходки и запознаване с децата и младежите от кв. „Столипиново“ стартира проектът на италианската театрална компания „Gommalacca Teatro“. Това съобщиха за Радио „Фокус“ – Пловдив от Фондация „Пловдив 2019“. Днес и утре (28 юни) професионалните актьори и сценографи от Италия ще се запознаят с квартала и ще очертаят пространства за работата си в Пловдив. Ще се проведат пет театрални изследователски семинара с участието на младежи от българската и ромската общност на възраст от 14 до 25 години. Първите два от тях се случват последователно първия ден в кв. „Столипиново“, а втория в пространството на СКЛАД в Тютюневия град. „Целта е чрез техниките на сценичните изкуства да бъде създаден нов език за общуване между участниците от ромската общност на кв. „Столипиново“ и връстниците им от други квартали на града. Проектът на италианците със заглавие „Aw(E)are“ се реализира от юни 2018 до януари 2019 година, като част от официалната програма на „Пловдив – Европейска столица на културата 2019“. Техни партньори са Младежки клуб „Рома“ и Център за интегрирани изкуства – Матера. Работилниците се осъществяват и със съдействието на Национален алианс за работа с доброволци“, съобщиха още от Фондация „Пловдив 2019“.\r\nНеформалният метод на работа на италианската театрална компания е базиран върху педагогически подход към сцената и идеята за „потапяне” чрез визуалните изкуства за преосмисляне на границите и освобождаване на въображението. “Gommalacca Teatro” e единствената италианска компания, която осъществява паралелно два проекта към инициативата Европейска столица на културата – Пловдив 2019 и  Матера 2019. Работата с тях е продължение на партньорството на фондацията с италианската столица на културата и част от дългосрочните дейности за работа с общностите в града.", "date": "2018.06.27", "title": "Пловдив: В кв. „Столипиново“ ще се проведат пет театрални изследователски семинара"}
{"url": "http://www.focus-news.net/news/2018/06/27/2538645/smolyan-dazhd-vali-v-oblastta-povishena-e-opasnostta-ot-padashti-kamani-po-vsichki-patishta-v-regiona.html", "text": "Дъжд вали в областта, пътните настилки навсякъде са мокри и хлъзгави. По високите части в Родопите на места има мъгла и видимостта е лека намалена. Това съобщи за Радио „Фокус“ – Смолян дежурният в Областно пътно управление – Смолян. Повишена е опасността от падащи камъни по всички направления в областта, затова водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в региона. Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Крайният срок за изпълнение на дейностите е до 29 юни. Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срокът на ограничението е до 30 юни. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nВ Смолян вали дъжд, пътните настилки по улиците в града са мокри. По стръмните улици се стичат водни потоци, а по останалите на места са се образували големи локви, затова водачите трябва да шофират със съобразена скорост. Автомобилният трафик в сутрешните часове е по-интензивен по бул. „България“, прилежащите към него улици и кръстовища, както и по входно-изходните артерии на града.\r\nНели ГЕРГЬОВСКА", "date": "2018.06.27", "title": "Смолян: Дъжд вали в областта, повишена е опасността от падащи камъни по всички пътища в региона"}
{"url": "http://www.focus-news.net/news/2018/06/27/2538634/spetsializiraniyat-nakazatelen-sad-shte-gleda-myarkata-za-neotklonenie-na-bivshiya-kmet-na-mladost.html", "text": "От 15.00 часа Специализираният наказателен съд ще гледа мярката за неотклонение на бившия кмет на „Младост“ Десислава Иванчева. Причината за молбата за промяна в мярката \"задържане под стража\" в по-лека е влошеното й здравословно състояние. От няколко дни Иванчева е в болницата на затвора.Агенция „Фокус“ припомня: На 17 април 2018 г. отстраненият кмет на район „Младост“, Десислава Иванчева, заместничката й Биляна Петрова и бившият кмет на района Петко Дюлгеров бяха задържани при специализирана акция пред Министерство на спорта по подозрение за взет подкуп от 70 000 евро. Парите са били поискани от бизнесмен, за да бъде задвижена по-бързо подписка за разрешително за строеж.  На 31 май 2018 г. Столичният общински съвет избра за временно изпълняващ длъжността кмет на район „Младост“ арх. Румен Русев.", "date": "2018.06.27", "title": "Специализираният наказателен съд ще гледа мярката за неотклонение на бившия кмет на „Младост“"}
{"url": "http://www.focus-news.net/news/2018/06/27/2538648/ministar-valentin-radev-sluchaite-s-izbyagali-zatvornitsi-sa-edinichni-sluchai.html", "text": "Съществен пропуск на полицаите е допускането затворник да избяга, веднага спряхме отпуската на шефа на Районното управление. Възползвал се е от нарушение на правилата. Директорът на Областната дирекция на МВР в Пловдив ще реши каква отговорност да бъде понесена. Това каза министърът на вътрешните работи Валентин Радев в предаването \"Денят започва\" по БНТ по повод вчерашното бягство на мъж от ареста. По думите му мъжът е пуснат до тоалетна, която не е била с по-засилени мерки за сигурност. \"Избягалият в Ловеч го хванахме за 52 часа. Това са единични случаи, аз като министър се опитвам да гледам тенденциите\", допълни Радев и каза, че повечето избягали затворници биват хванати. \r\nМинистърът коментира и акциите от последните дни в Ботевград: \"В Ботевград има задържани - синът на Пелов и други, не мога да разказвам, внимаваме винаги какво разказваме, господар на досъдебното производство е Прокуратурата\". Във връзка с акцията срещу роми, които са вдигали шум, а при пристигане на полицията са замеряли служебните автомобили с камъни и дървета каза: \"Полицията не е премерила силите, с които отива. Има кой да осъди тези, които са вдигали шум. Не може да отидат 2-3-5 полицаи срещу 50-100 души. Доколкото знам не е имало употреба на оръжие, води се проверка\".\r\n\"Нашата грешка е, че не успяхме да опазим Пелов, пазим всички граждани, стъпка ни трябваше, за да предотвратим две жертви. Продължаваме да получаваме сигнали за другия избягал затворник - Радослав Колев\", коментира той.\r\nВъв връзка с вота на недоверие, Радев коментира: \"За мен беше изненада, че прекъснаха дебатите по вота на недоверие. Не ГЕРБ реши, че няма нужда от дебати. Ние бяхме подготвени. Останах изумен, че никой от опозицията не иска да говори. Не изчерпаха времето за изказвания\".\r\nПо думите на министъра падат грабежите през последните години. Всички искаме разкриваемостта да е по-голяма. При срещите си с кметовете, не чух един да стане и да критикува. Купуваме автомобили, пристигнаха около 500 нови. Нека кажат какво искат, аз казах, че ще отида в парламента и ще се бия за тези искания. Платихме униформите - 17.5 млн. лева. Вдигнахме заплатите 15-20 процента, допълни още Валентин Радев.\r\nМинистърът коментира и стрелбата в Бургас от снощи, при която беше прострелян Петър низамов. \"Не е тежко ранен, има един куршум в него, другите са минали покрай него. Няма тежки наранявания, няма опасност за живота\", заяви той.", "date": "2018.06.27", "title": "Министър Валентин Радев: Случаите с избягали затворници са единични случаи"}
{"url": "http://www.focus-news.net/news/2018/06/27/2538647/veliko-tarnovo-s-praznichen-blagodarstven-moleben-v-svishtov-shte-zapochne-programata-po-sluchay-141-godini-ot-osvobozhdenieto-na-grada.html", "text": "С празничен благодарствен молебен в Свищов ще започне програмата по случай Освобождението на града. Днес градът официално отбелязва 141 години от превръщането си в първия български свободен град. Това каза за Радио „Фокус“ – Велико Търново Росен Маринов, директор на Дирекция „Култура и културно наследство“ в Община Свищов. Службата ще започне от 09.00 часа в храм „Света Троица”. По традиция от 10.00 часа в зала №1 на Община Свищов ще се проведе тържествена сесия на Общински съвет – Свищов, на която официално ще бъде удостоен новият почетен гражданин на Свищов – Ганчо Ламбев. На Братската могила в местността Паметниците, ще се отслужи заупокойна панихида за загиналите в Руско-турската война. В памет на загиналите знайни и незнайни войни, дали живота си за Освобождението, ще бъдат положени венци и цветя.\r\nЛуиза ТРАНЧЕВА", "date": "2018.06.27", "title": "Велико Търново: С празничен благодарствен молебен в Свищов ще започне програмата по случай 141 години от Освобождението на града"}
{"url": "http://www.focus-news.net/news/2018/06/27/2538650/gabrovo-mazh-e-zaginal-pri-katastrofa-mezhdu-tovaren-avtomobil-i-bus-kray-gabrovo-52-godishna-zhena-e-v-tezhko-sastoyanie.html", "text": "57-годишен мъж е загинал при тежка катастрофа на товарен автомобил и бус край Габрово, съобщиха от ОДМВР – Габрово. Сигналът за произшествието в района на разклона за село Рязковци е получен снощи в 17.00 часа. На място незабавно са изпратени полицейски екипи и екипи на ЦСМП - Габрово. По първоначални данни товарен автомобил „Мерцедес“, управляван от 50-годишен мъж от село Крушево, излизащ от кръстовище, ударил в предната дясна част движещия се по път с предимство фирмен бус „Пежо“, управляван от 61-годишен мъж от Габрово. В буса са пътували една жена и седем мъже – работници в същата фирма. От сблъсъка бусът излязъл вляво от пътното платно. Пътувалите в буса са транспортирани в МБАЛ - Габрово, където един от тях – мъж на 57 години, е починал. В болницата за лечение са настанени шестима, като жената (на 52 години) е в тежко състояние. Водачът на товарния автомобил е тестван за употреба на алкохол – техническото средство отчело нулев резултат. На другия водач е взета кръвна проба за химически анализ. Причините за произшествието са в процес на изясняване. Извършен е оглед. По случая е образувано досъдебно производство.", "date": "2018.06.27", "title": "Габрово: Мъж е загинал при катастрофа между товарен автомобил и бус край Габрово, 52-годишна жена е в тежко състояние"}
{"url": "http://www.focus-news.net/news/2018/06/27/2538651/pregled-na-osnovnite-temi-v-burgaskiya-pechat.html", "text": "„Съветници настръхнаха срещу претенциите на Янка Рупкина“, е водещото заглавие в днешния брой на „Черноморски фар“. В тотален конфуз изпаднаха общинските съветници в Бургас като забравиха кога точно са гласували званието на народната певица Янка Рупкина „Почетен гражданин на Бургас“. Повод бе докладна записка на кмета Димитър Николов, с която се иска съветниците да разрешат безплатно певицата да използва Летния театър за благотворителен концерт-спектакъл „Най-българският концерт, Янка Рупкина“. \r\n„Богориди“ да стане като „Капана“ още това лято“, е друга тема от първа страница на вестника днес. „Общината с мерки срещу немарливите собственици на сгради по улицата“ и „Търси парите си от тях и по съдебен ред“, се уточнява в материала. Една от най-емблематичните бургаски улици „Алеко Богориди“ връща автентичния си облик още това лято. \r\n„650 яйца иззеха от магазините на областта“, четем още в броя. Яйцата са били открити в един склад и в магазинната мрежа. Проверката не е установила наличие на опасни яйца в хотелите, които предлагат пакет ол инклузив. \r\nТемата на деня в изданието е: „Община Бургас ще възстановява самолетните писти в Равнец“. „Индустриалният парк няма да пречи на полетите там“ е подзаглавието на темата. Общински съвет-Бургас даде зелена светлина за изработване на Подробен устройствен план на бившото летище в Равнец, където Общината ще изгради логистична зона.", "date": "2018.06.27", "title": "Преглед на основните теми в бургаския печат"}
{"url": "http://www.focus-news.net/news/2018/06/27/2538652/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде в Стара планина вали дъжд. Температурите във високите части на планините са около 4-7 градуса. Там се е образувала и мъгла. Единственото място, където ще пуснат лифт при наличие на хора, е Пампорово – 2 и 4 линия. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.27", "title": "ПСС: Лоши са условията за туризъм в планините"}
{"url": "http://www.focus-news.net/news/2018/06/27/2538653/mvr-edin-chovek-e-zaginal-a-23-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 23 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 18 тежки пътнотранспортни произшествия. В София са регистрирани 64 леки и три тежки катастрофи, при които са пострадали 7 души.", "date": "2018.06.27", "title": "МВР: Един човек е загинал, а 23 са пострадали при катастрофи в страната през изминалото денонощие"}
{"url": "http://www.focus-news.net/news/2018/06/27/2538655/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че Община Кюстендил, съвместно със Сдружение „Агора” ще участва в програма, която цели благоустрояване на градската среда. През януари Общинският съвет в Кюстендил е приел правилник за работа на програмата, а кметът Петър Паунов е издал заповед, с която е формирано звено, което ще събира предложенията, обработката им, сключването на договорите и осъществяването на работата по проекта. Изискванията за кандидатстване по проекта и необходимите документи са изложени на сайта на Община Кюстендил. До 19 юли заинтересованите лица ще могат да подават предложения, а комисията ще ги разгледа, ще направи оценка и ще разпредели финансовия ресурс. Той е осигурен от Община Кюстендил на стойност 20 000 лева. и от Сдружение „Агора” – 8 000 лева. Проектните предложения могат да бъдат с минимална стойност 1000 лева и максимална – 2 000 лева.\r\nНа първата си страница вестникът информира, че около 7 декара от изграждания парк пред градската галерия се покрива с тревни чимове от Гърция. Полагането на чимове върху такава площ се прави за първи път в града. Преизграждането на парк „Галерията” в Кюстендил се прави за около 3 млн. лева по Оперативна програма „Региони в растеж”.\r\nИзданието поставя акцент и върху провелото се единадесето издание на Празника на черешата в Кюстендил информирайки, че с атрактивни щандове, интересни вешала и много черешови изненади са се представили читалищата от общината.\r\nВ рубриката „Репортери” вестникът информира, че над 3000 участници от България, Сърбия и Македония ще се включат в XII Международен фолклорен конкурс „Пауталия”. Музикалният форум ще се проведе от 29 юни, до 1 юли в Кюстендил. Организатори на събитието са – Община Кюстендил и читалище „Братство 1869”, със съдействието на Министерство на културата на Република България и читалище „Пробуда 1961”, и се провежда под патронажа на кмета на Кюстендил Петър Паунов.\r\nВ рубриката „Общество” изданието съобщава, че равнище на безработица от 9.7% в края на месец май 2018 година, отчита Бюро по труда-Кюстендил. Броят на регистрираните безработни е 2574 души. В сравнение с април, безработните са намалели със  110 лица /4.1 %/, а равнището на безработица се е намалило с 0.4 пункта.\r\nВ рубриката се проследява и отбелязването на124 години от рождението на българския политик и почетен гражданин на Кюстендил – Димитър Пешев. Той е известен с водещата си ролята в спасяването на българските евреи през 1943 година. Димитър Пешев е носител на орден „Стара планина”, получен посмъртно през 1997 г. Цветя в знак на признателност към приноса на кюстендилеца за спасяването на българските евреи са поставени пред неговия бюст-паметник на площад „Велбъжд“ от кмета на Община Кюстендил Петър Паунов, зам.-кметовете Светослав Василев, Надя Каратова, Радмила Рангелова и Росица Плачкова, председателят на Общински съвет-Кюстендил Михаела Крумова, Виктор Янев – Областен управител на област Кюстендил и представители от организацията на евреите в България „Шалом” .", "date": "2018.06.27", "title": "Преглед на основните теми в кюстендилския печат"}
{"url": "http://www.focus-news.net/news/2018/06/27/2538646/nimh-v-rezultat-na-intenzivni-valezhi-sa-vazmozhni-poroyni-navodneniya-v-sledobednite-i-vecherni-chasove-v-srednoto-techenie-na-reka-struma.html", "text": "В резултат на интензивни валежи са възможни поройни наводнения в следобедните и вечерни часове в средното течение на река Струма и в горните части от водосбора на река Места, сочи справка в сайта на Националния институт по метеорология и хидрология (НИМХ) към Българската академия на науките (БАН).\r\nРечните нива в Западнобеломорския басейн ще се повишават незначително, като в резултат на валежи по-значителни повишения ще има в Рилските и Пиринските притоци на реките Места и Струма. Водните количества на реките в басейна са около праговете за средни води. \r\nУтре в резултат на валежи ще има по-значителни повишения на речните нива в средните и долните течения на река Места и река Струма. На 29 юни по-значителни ще бъдат повишенията в горното и средното течение на река Струма.", "date": "2018.06.27", "title": "НИМХ: В резултат на интензивни валежи са възможни поройни наводнения в следобедните и вечерни часове в средното течение на река Струма"}
{"url": "http://www.focus-news.net/news/2018/06/27/2538644/the-local-avstriya-avstriyskoto-pravitelstvo-izprati-vaorazhenite-sili-na-granitsata-za-provezhdane-na-ucheniya-za-reaktsiya-pri-masova-migratsiya.html", "text": "Повече от 500 австрийски полицейски служители и 220 войници са участвали в учения край граничен пункт „Шпилфелд“, за отработване на навици на реакция при масова миграция, пише  The Local.\r\n„Държава, която не може да защити границата си при нужда, губи уважение“, заяви вътрешният министър Херберт Кикл, който наблюдава ученията заедно с министъра на отбраната Марио Кунасек. И двамата са членове на крайнодясната „Партия на свободата“, която от миналата година е младши партньор в коалиционното правителство на канцлера Себастиан Курц..\r\nНа ученията участваха два хеликоптера „Блек Хоук“. Полицейски кадети играха ролята на мигранти, стоящи на границата, искащи да бъдат пуснати. \r\nТова е първата операция на новата полицейска гранична сила, съставена от около 600 служители, наричана звено „Пума“.\r\nНяколко хиляди мигранти преминаха през „Шпилфелд“ през лятото на 2015 г. към Северна Европа, макар и полицията да съобщава, че в момента подобни пресичания са спаднали на практика до нулата. Виктор Турмаков", "date": "2018.06.27", "title": "The Local (Австрия): Австрийското правителство изпрати въоръжените сили на границата за провеждане на учения за реакция при масова миграция"}
{"url": "http://www.focus-news.net/news/2018/06/27/2538658/pazardzhik-okrazhniyat-sad-shte-gleda-delo-za-zloupotreba-sas-sluzhebno-polozhenie-ot-strana-na-bivshiya-direktor-na-napoitelni-sistemi-ivaylo-parvanov.html", "text": "Окръжният съд в Пазарджик ще гледа дело за злоупотреба със служебно положение от страна на бившия изпълнителен директор на „Напоителни системи“ ЕАД Ивайло Първанов „Напоителни системи“ ЕАД, съобщиха за Радио „Фокус“ – Пазарджик от пресцентъра на съда. Срещу Първанов е повдигнато обвинение за това, че е злоупотребил с властта си като е направил опит да принуди управителя на „Напоителни системи“ ЕАД-клон Тополница Теодора Спасова да извърши нещо, противно на волята – да въздейства като убеди председателя и членове на комисията да приемат извършени строително-монтажни (СМР) работи като подпишат протокол за приемане на строително-монтажни работи за три обекта, въпреки че същите не са извършени. За целта е употребил заплашване с уволнение. Опитът е останал недовършен поради независещи от дееца причини. Подсъдимият е направил опит да принуди и главния инженер да изготви и подпише протокол за приемане СМР на три обекта, като отново е използвал заплаха за уволнение. \r\nНа вторият подсъдим е повдигнато обвинение за това, че е направил опит да даде подкуп в размер на по 2 000 лв. на 2 длъжностни лица от „Напоителни системи“ ЕАД, клон Тополница, за да изготвят и подпишат три протокола за извършени строително-монтажни работи във връзка с изпълнението на договори. \r\nДелото е насрочено за разпоредително заседание. Началото е в 10.00 часа, съдия-докладчик е Веселин Петричев.", "date": "2018.06.27", "title": "Пазарджик: Окръжният съд ще гледа дело за злоупотреба със служебно положение от страна на бившия директор на „Напоителни системи“ Ивайло Първанов"}
{"url": "http://www.focus-news.net/news/2018/06/27/2538657/hristo-smolenov-ekspert-po-antiterorizam-evropa-se-darzhi-kato-samoubiytsa.html", "text": "Европа се държи като самоубийца. Това каза в сутрешния блок „Добро утро, България“ на Радио „Фокус“ експертът по антитероризъм Христо Смоленов по повод последните нападения срещу редакции на медии в Амстердам и предотвратеното нападение с биологично оръжие в Германия. Според него Европа трябва да преструктурира своята организационна и ресурсна готовност да се справя с тероризма. Той каза още, че за да излезе от порочния кръг, ЕС трябва да има друга вътрешна политика.\r\n“Вътрешните министерства не са патримониум на една или друга политическа сила. Вътрешната политика на Европа не е въпрос само на европейските лидери, защото тяхното политическо късогледство е причината за загнояването на процесите, които наричаме тероризъм. Вътрешната политика на ЕС трябва да е приоритет на самите европейци. Те трябва да разберат, че ще бъдат или глупави жертви, или умни организирани, способни на противодействие спрямо тероризма граждани“, каза той.\r\nХристо Смоленов добави, че липсва гражданското негодувание спрямо случващото се. Според него оцеляването на Европа като единна общност ще се дължи на централна и източна Европа и на хората, които населяват тези държави.", "date": "2018.06.27", "title": "Христо Смоленов, експерт по антитероризъм: Европа се държи като самоубийца"}
{"url": "http://www.focus-news.net/news/2018/06/27/2538660/varna-traditsionniyat-ezhegoden-energien-forum-zapochva-v-kurorta-sv-sv-konstantin-i-elena.html", "text": "Традиционният ежегоден Енергиен форум, организиран от Научно-техническия съюз на енергетиците  в България  ще се проведе днес и утре в курорта „Св. Св. Константин и Елена“ край Варна. Това съобщиха за Радио „Фокус“ – Варна организаторите на инициативата. Сред разискваните теми на конференцията ще са стратегическите и структурни проблеми на енергетиката, прогнозиране и оценка на риска, и приватизация и либерализация в енергийния сектор. Очаква се да бъдат представени доклади за новото строителство и модернизация на централи, конвенционални и  ядрени електроцентрали, както и рехабилитация на енергийни съоръжения, и проблеми по опазване на околната среда. В традиционния вече форум участват учени, специалисти и представители на предприятия, фирми и организации, които са активни в България и желаят да развиват своята дейност у нас и в бъдеще. Ще бъде осигурена съдържателна и отговорна дискусия за всички партньори в енергийния сектор – държавни власти, енергийни предприятия, учени, специалисти, енергетици и потребители. Сред съорганизаторите на събитието са Федерацията на научно-техническите съюзи, Националната електрическа компания, Електроенергийният системен оператор, Комисията за енергийно и водно регулиране, Агенцията за устойчиво енергийно развитие и Националният комитет по осветление.", "date": "2018.06.27", "title": "Варна: Традиционният ежегоден енергиен форум започва  в курорта „Св. Св. Константин и Елена“"}
{"url": "http://www.focus-news.net/news/2018/06/27/2538656/shumen-nay-golyamo-kolichestvo-valezhi-v-oblastta-sa-izmereni-v-rayona-na-varbitsa-564-lkv-m.html", "text": "Най-голямо количество валежи в Шуменска област през изминалото денонощие са измерени в района на Върбица - 56.4 л/кв. м. Това съобщиха за Радио „Фокус“ - Шумен от Хидрометеорологичната обсерватория. В района на Риш са паднали 47 л/кв. м, във Венец- 42 л/кв. м, Тодор Икономово - 35 л/кв. м, в Нови пазар - 33 л/кв. м, в Хърсово - 29 л/кв. м. Дъждът в Шумен е 28 л/кв. м, същото количество е отчетено и в района на Смядово.\r\nИвелина ИВАНОВА", "date": "2018.06.27", "title": "Шумен: Най-голямо количество валежи в областта са измерени в района на Върбица - 56.4 л/кв. м"}
{"url": "http://www.focus-news.net/news/2018/06/27/2538661/dobrich-v-kavarna-shte-se-provede-mezhdunaroden-turnir-po-petank.html", "text": "На 28 от 10.00 часа в Каварна в морска зона - втора буна ще се открие Международният турнир по петанк. Това съобщиха от пресцентъра на Община Каварна. Всеки желаещ да участва в този интересен спорт може да го на прави, записването е от 9.30 часа на място. Участие ще вземат състезатели от България, Унгария, Чехия и Словакия.", "date": "2018.06.27", "title": "Добрич: В Каварна ще се проведе Международен турнир по петанк"}
{"url": "http://www.focus-news.net/news/2018/06/27/2538663/parlamentat-prie-okonchatelni-promeni-v-apk-svarzani-s-elektronnoto-pravosadie-i-malchalivoto-saglasie.html", "text": "Парламентът прие окончателни промени в Административно-процесуалния кодекс (АПК), свързани с електронното правосъдие и мълчаливото съгласие, предаде репортер на Агенция \"Фокус\". Промените са внесени от ПГ на ГЕРБ. \r\nЗаконопроектът цели да въведе електронното правосъдие и да доведе до бърз, ефективен и прозрачен процес на правораздаване. Съгласно промените исканията, сигналите и предложенията, жалбите, молбите, исковете и приложенията към тях могат да се подават до административните органи на съдебната власт и организациите, осъществяващи обществени услуги по електронен път по реда на Закона за електронното управление, както и по факс или по друг начин, оповестен от съответния орган на интернет страницата му. Съгласно закона, административните органи, органите на съдебната власт, организациите и адвокатите участници в производствата са задължени да посочват електронен адрес за призоваване и получаването на документи и съобщения. \r\nЗаконът въвежда и мълчаливото съгласие. Според приетия закон, в определени случаи непроизнасянето в срок ще се смята за мълчаливо съгласие за издаване на акт със съдържанието, поискано от заявителя. С индивидуалния административен акт, изразен чрез мълчаливо съгласие, не може да се създават задължения и да се засягат права и законни интереси за граждани и организации, различни от заявителя.\r\nДеница КИТАНОВА", "date": "2018.06.27", "title": "Парламентът прие окончателни промени в АПК, свързани с електронното правосъдие и мълчаливото съгласие"}
{"url": "http://www.focus-news.net/news/2018/06/27/2538665/kyustendil-zasedanie-na-oblastniya-konsultativen-savet-po-zhivotnovadstvo-shte-se-provede-v-grada.html", "text": "В Кюстендил ще се проведе заседание на Областния консултативен съвет по животновъдство. Това съобщи за Радио „Фокус” – Кюстендил Димитрина Христова, директор на Дирекция „Земеделие” – Кюстендил. Заседанието ще се проведе от 14.00 часа в залата на читалище „Братство”. В рамките на срещата ще бъдат обсъдени актуални въпроси, свързани с кандидатстването по Програмата за развитие на селските райони, субсидирането на животновъдите, както и епизоотичната обстановка в страната. \r\nСред целите на структурирания консултативен съвет в Кюстендил са осъществяване на по-добра оперативна връзка и координация между структурите на министерството и животновъдите, както и подкрепа на животновъдите, относно възможностите за подпомагане по различните схеми и мерки, търсене на решения при казуси, свързани с регионални проблеми.\r\nВенцеслав ИЛЧЕВ", "date": "2018.06.27", "title": "Кюстендил: Заседание на Областния консултативен съвет по животновъдство ще се проведе в града"}
{"url": "http://www.focus-news.net/news/2018/06/27/2538654/el-pais-ispanskiyat-ministar-predsedatel-ne-dopuska-razreshavane-na-katalunskata-kriza-v-blizkite-godini.html", "text": "Три седмици след като стана министър-председател на Испания Педро Санчес заяви в интервю пред  El Pais, че има план да се срещне лично с премиера на Каталуния Куим Тора на 9 юли, за да се опита да сложи край на провала в двустранните отношения между Мадрид и Барселона. Въпреки това той заяви, че кризата, предизвикана от опита на провинцията да се отдели от централната власт няма бъде решена в близките години.\r\n„Дните, когато испанското правителство влошаваше проблемите с Каталуния са приключили. Трябва отново да изградим доверието и лоялността, които се разбиха по време на годините на конфликт между правителствата на Каталуния и Испания. Това е посланието, което ще изпратя на Тора, когато го срещна на 9 юли“, заяви Санчес. Той допълни, че „кризата в Каталуния няма да се реши в близките едва, две или дори пет-шест години“. Според него страната е изправена пред криза, която трябва да се разреши с усилията и на двете страни в близкото десетилетие, както и с нормализиране на отношенията между институциите.\r\n„Има политическа криза в Каталуния и решението ѝ няма да дойде от съдилищата, а от политиците. В замяна на това искат реципрочна воля от каталунското правителство за изграждане на доверие“, заключи министър-председателят. Виктор Турмаков", "date": "2018.06.27", "title": "El Pais: Испанският министър-председател не допуска разрешаване на каталунската криза в близките години"}
{"url": "http://www.focus-news.net/news/2018/06/27/2538666/stefan-radev-kmet-na-sliven-prodalzhava-izpalnenieto-na-proektite-ot-investitsionnata-programa-na-obshtinata.html", "text": "Продължава изпълнението на проектите от Инвестиционната програма на Община Сливен, съобщи пред Радио „Фокус“ – Сливен кметът Стефан Радев. Работи се по благоустройството на поречието на река Асеновска. Приключили са строителните работи в кв. „Република“. Тече срокът за приемане на обекта и отстраняване на несъответствия.\r\nПродължава работата и по санирането. На всички избрани изпълнители за втората група жилищни сгради за саниране са изпратени документи за сключване на договор и се очаква те да представят документи за сключване на договор. По една от позициите има жалба от един от участниците.\r\nПредстои да бъде приет проектът за велоалеите и започване на работа по изграждането им. Възложено е и проектирането на бул. „Хаджи Димитър“, за който бяха получени целеви средства от правителството. Планирано е изграждането на три спортни площадки – в селата Крушаре и Камен и на ул. „Райна Княгиня“ в кв. „Звездите“.", "date": "2018.06.27", "title": "Стефан Радев, кмет на Сливен: Продължава изпълнението на проектите от Инвестиционната програма на Общината"}
{"url": "http://www.focus-news.net/news/2018/06/27/2538664/smolyan-dvizhenieto-vremenno-osashtestvyava-v-edna-lenta-po-pat-3-8681-rudozem-smilyan-mezhdu-km-7-i-km-8-poradi-padnali-kamani.html", "text": "Движението временно осъществява в една лента по път ІІІ-8681 Рудозем – Смилян между км 7 и км 8 поради паднали единични камъни. Това съобщиха от пресцентъра на Агенция \"Пътна инфраструктура\". Участъкът е сигнализиран с пътни знаци. Шофьорите да се движат с повишено внимание и съобразена скорост.", "date": "2018.06.27", "title": "Смолян: Движението временно осъществява в една лента по път ІІІ-8681 Рудозем – Смилян между км 7 и км 8 поради паднали камъни"}
{"url": "http://www.focus-news.net/news/2018/06/27/2538667/dobrich-okrazhniyat-sad-nalozhi-myarka-zadarzhane-pod-strazha-na-motorist-bez-knizhka-obvinen-za-prichinyavane-na-smartta-na-peshehodets-pri-katastrofa.html", "text": "Окръжен съд - Добрич е наложил мярка за неотклонение „Задържане под стража“ на 22-годишния Р.К., разследван за причинена по непредпазливост смърт на пътя. Това съобщиха от пресцентъра на Окръжния съд в Добрич. Младежът е привлечен като обвиняем по досъдебно производство на Първо РУ на МВР - Добрич за това, че на 23 юни тази година, в Добрич, по ул. “Христо Ботев“ на кръстовището с ул. “Гривица“ при управление на мотоциклет „Сузуки“ е нарушил правилата за движение по пътищата и по непредпазливост е причинил смъртта на 66-годишен пешеходец. Според обвинението младежът е извършил деянието след употреба на наркотично вещество - канабис и без да има необходимата правоспособност, като след инцидента е избягал от местопроизшествието. В проведено съдебно заседание защитникът на младежа е изразил становище, че не са налице предпоставките за задържане под стража и е поискал по-лека мярка за неотклонение - „домашен арест“. Представителят на прокуратурата е настоял обвиняемият да бъде задържан под стража. Окръжният съд е наложил на 22-годишния мъж най-тежката мярка за процесуална принуда, след като прецени, че в данните по делото има достатъчно доказателства за неговата съпричастност към извършеното тежко престъпление, което се наказва с “лишаване от свобода“ от 3 до 15 години. Съдът е счел, че с оглед на предвиденото в закона наказание, съществува реална опасност обвиняемият да се укрие с цел избягване на евентуална бъдеща наказателна репресия. В мотивите за определението си съдът посочва високата обществена опасност на разследваното престъпление, факта, че младежът е управлявал мотоциклет без да има необходимата правоспособност и след приемане на наркотично вещество, както и обвинението, че е избягал от местопроизшествието без да окаже помощ на пострадалия и без да подаде сигнал за станалото. 22-годишният е с чисто съдебно минало и срещу него не се водят други наказателни производства, но от приложена по делото справка е видно, че той вече е бил наказван по административен ред за шофиране без книжка, коментира още съдът. Предвид изложеното Окръжният съд е преценил, че трябва да постанови спрямо обвиняемия мярка за неотклонение „Задържане под стажа“. Съдебният акт подлежи на обжалване пред горната съдебна инстанция в 3-дневен срок.", "date": "2018.06.27", "title": "Добрич: Окръжният съд наложи мярка „Задържане под стража“ на моторист без книжка, обвинен за причиняване на смъртта на пешеходец при катастрофа"}
{"url": "http://www.focus-news.net/news/2018/06/27/2538662/a1on-makedoniya-edi-rama-zayavi-che-albaniya-nikoga-nyama-da-prieme-bezhanski-lageri-na-svoya-teritoriya-dori-i-v-zamyana-da-poluchi-chlenstvo-v-es.html", "text": "Албанският министър-председател Еди Рама заяви, че страната му отхвърля предложението за евентуално изграждане на нейна територия на центрове за прием на мигрантите, запътили се към страните от ЕС. Той заяви, че Албания няма да приеме такива лагери, дори и да получи в замяна членство в Съюза, предава скопският телевизионен канал „A1ON“.\r\nРама заяви, че Албания иска да допринесе за решаването на европейския проблем, но не може да го реши сама. Според него „превръщането на страната в каменна стена за мигрантите, които искат да влязат в страните от ЕС, би било опасно решение“.\r\nПо-рано австрийският канцлер Себастиан Курц и председателят на Европейския парламент Антонио Таяни предложиха бежанците да се настаняват в балканските държави. Темата за мигрантите ще бъде в центъра на срещата на високо равнище на ЕС в Брюксел на 28 и 29 юни.  Виктор Турмаков", "date": "2018.06.27", "title": "„A1ON“ (Македония): Еди Рама заяви, че Албания никога няма да приеме бежански лагери на своя територия, дори и в замяна да получи членство в ЕС"}
{"url": "http://www.focus-news.net/news/2018/06/27/2538669/sliven-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са участъкът на автомагистрала „Тракия“ и останалите пътища в Сливенска област, съобщиха от Областно пътно управление-Сливен. Затворени за тежкотоварни автомобили над 10 т целогодишно са проходите Твърдишки и Вратник. Няма други ограничения за пътуващите в областта.\r\nОпасност от падащи камъни има по пътя Сливен – Ичера – Градец.", "date": "2018.06.27", "title": "Сливен: Сухи и нормално проходими са пътищата в областта"}
{"url": "http://www.focus-news.net/news/2018/06/27/2538668/hristo-smolenov-ekspert-po-antiterorizam-mediite-v-estestveniya-si-refleks-kam-novinata-i-tova-da-sa-parvi-sa-parvoto-orazhie-na-terorizma-v-opita-mu-da-manipulira-razvitieto-na-sveta.html", "text": "Медиите, в естествения си рефлекс към новината и това да са първи, са първото оръжие на тероризма в опита му да манипулира развитието на света. Това каза в сутрешния блок „Добро утро, България“ на Радио „Фокус“ експертът по антитероризъм Христо Смоленов по повод последните нападения срещу редакции на медии в Амстердам и предотвратеното такова с биологично оръжие в Германия. Той коментира още, че насочването на жилото на глобалния тероризъм към медии, може да се тълкува като опит за сплашването на тяхната редакционна и информационна политика. „Маргарет Тачър казваше, че тероризмът вирее в добре озонираната среда на  медийния комфорт, който му се осигурява. В крайна сметка се получава една странна симбиоза, която вече върви към загнояване“, каза той. Смоленов обясни, че може да става дума за мощна световна суперструктура (клептокрация), която с една ръка подкрепя тероризма, а с другата неговото медийно отразяване, което води до омагьосан кръг, заложници на който са европейските граждани.", "date": "2018.06.27", "title": "Христо Смоленов, експерт по антитероризъм: Медиите, в естествения си рефлекс към новината и това да са първи, са първото оръжие на тероризма в опита му да манипулира развитието на света"}
{"url": "http://www.focus-news.net/news/2018/06/27/2538670/dobrich-narusheno-e-vodosnabdyavaneto-v-nyakolko-naseleni-mesta-ot-oblastta-poradi-avarii.html", "text": "Нарушено е водоснабдяването в няколко населени места от областта поради аварии, съобщиха от водоснабдителното дружество, обслужващо областта. В район Добрич с нарушено водоподаване поради отстраняване на аварии са в кв. „Строител“ 69, по ул. „Цар Петър“ 2, ул. „Иван Георгиев“, където се работи по водния цикъл. В областта с нарушено водоподаване са в община Добрич-селска - с. Приморци, с. Енево и с. Карапелит, в община Каварна - ул. Добротица в морския град и с. Българево, в община  Генерал Тошево – с. Василево, в община  Шабла - с. Горун и с. Твърдица.", "date": "2018.06.27", "title": "Добрич: Нарушено е водоснабдяването в няколко населени места от областта поради аварии"}
{"url": "http://www.focus-news.net/news/2018/06/27/2538671/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, каза за Радио „Фокус“ – Видин дежурният служител в Областно пътно управление-Видин. Интензивен е трафикът в посока за граничен пункт „Дунав мост 2“. Движат се предимно тежкотоварни автомобили, най-натоварено е движението в участъка Дунавци-Видин. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 в участъка между с. Буковец и с. Слана бара е ограничено поради авариен ремонт на мост над р. Тополовец. \r\nВъв Видин трафикът е натоварен в централната градска част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.06.27", "title": "Видин: Мокри са пътните настилки в областта"}
{"url": "http://www.focus-news.net/news/2018/06/27/2538673/financial-times-balgariya-proyavyava-razum-zapazvayki-yadrenata-energetika.html", "text": "Критиката срещу българското предложение за съживяването на проекта за АЕЦ „Белене“ игнорира спешната нужда на страната да разнообрази енергийните си източници и да намали зависимостта си към въглищата, пише за международното бизнес-издание  Financial Times  Тимъти Йео, бивш депутат в британския парламент от Консервативната партия и настоящ директор на организацията New Nuclear Watch Europe. Агенция „Фокус“ представя неговото мнение без редакторска намеса.\r\nСпоред Йео разчитането на силно замърсяващи форми на енергетика е неустойчиво. В момента цените на въглеводородите в Европа се покачват рязко след закъснялата реформа на системата на ЕС за търговия с емисии.\r\nЦелите на ЕС за емисиите стават все по-строги и все повече страни членки премахват въглищата от енергийните си системи, затова и Европейската комисия трябва да приветства българското решение. Но електричеството от въглища все пак трябва да се замени. Използването на повече газ единствено може да доведе до частично намаляване на емисиите и ще засили зависимостта на страната от вносен руски газ. Възобновимите източници могат да компенсират част от недостига на енергия, но докато няма достъпно, гъвкаво, мащабно и дългосрочно съхранение на електрическата енергия, нито една съвременна икономика не може да разчита единствено на неравномерни източници на електричество. Запазването на ядрената енергетика като важна част от българския енергиен букет затова е и разумно и съвпадащо с европейската  политика решение.\r\nПри това е погрешно да се смята, че АЕЦ „Белене“ задължително ще получава гориво от Русия. Няма никакви проблеми по отношение на тази зависимост. Построен в Русия ядрен реактор в Украйна в момента купува половината си гориво от дъщерна компания на „Уестингхаус“ в Швеция.\r\nПревключването от въглен на атом подобрява сигурността и устойчивостта и на европейските и на българските енергийни запаси. С руски и китайски компании готови на бизнес с България, нейният министър-председател Бойко Борисов има силна ръка за разиграване.  Виктор Турмаков", "date": "2018.06.27", "title": "Financial Times: България проявява разум, запазвайки ядрената енергетика"}
{"url": "http://www.focus-news.net/news/2018/06/27/2538674/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-yuni.html", "text": "„Софийска вода” временно ще прекъсне водоснабдяването в някои части на столицата на 28 юни. Това съобщиха от пресцентъра на дружеството.\r\nВъв връзка с подмяна на уличен водопровод на ул. „Долна махала“ кв. „Бенковски“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Обрадовски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обрадовски път“ ъгъла с ул. „Лазар Михайлов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството.", "date": "2018.06.27", "title": "„Софийска вода” временно ще прекъсне водоснабдяването в някои части на столицата на 28 юни"}
{"url": "http://www.focus-news.net/news/2018/06/27/2538676/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nПо пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.06.27", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/06/27/2538675/todor-baychev-bsp-sas-zakona-za-kibersigurnostta-ne-se-reshavat-osnovni-problemi-toy-nyama-da-proizvede-polezno-deystvie.html", "text": "Със Закона за киберсигурността не се решават основни проблеми, той няма да произведе полезно действие. Това каза народният представител от ПГ на „БСП за България“ Тодор Байчев по време на дебатите по новия Закон за киберсигурността, предаде репортер на Агенция „Фокус“. Тодор Байчев уточни, че ПГ на „БСП за България“ ще се въздържи на първо четене от подкрепа на законопроекта.   „Имаме съображения основно по отношение на философията на закона и неговата насоченост“, каза Байчев. Той отчете, че с предложения законопроект се цели да се хармонизира националното законодателство с европейското.  \r\n  Деница КИТАНОВА", "date": "2018.06.27", "title": "Тодор Байчев, БСП: Със Закона за киберсигурността не се решават основни проблеми, той няма да произведе полезно действие"}
{"url": "http://www.focus-news.net/news/2018/06/27/2538677/vidin-16-godishen-velosipedist-e-blasnat-ot-lek-avtomobil-na-krastovishteto-mezhdu-ul-hristo-botev-i-ul-akad-stefan-mladenov.html", "text": "16-годишен велосипедист е блъснат от лек автомобил на кръстовището между ул. „Христо Ботев” и ул. „Акад. Стефан Младенов”. Това съобщиха от ОДМВР - Видин. Сигналът за инцидента е получен на 26 юни в 19.35 часа в дежурната част на полицията чрез тел.112. Съобщено е за пътнотранспортно произшествие на кръстовището на улиците „Христо Ботев” и „Акад. Стефан Младенов” в областния град. Лек автомобил „Фолксваген”, управляван от 34-годишна жена ударил пресичащия ул.”Христо Ботев” 16-годишен велосипедист. Пострадалото момче е настанено във видинската болница с фрактури и временна опасност за живота. Жената е тествана за наличие на алкохол и наркотици, показанията на техническите средства са отрицателни. Работата на разследващите продължава, по случая е образувано досъдебно производство.", "date": "2018.06.27", "title": "Видин: 16-годишен велосипедист е блъснат от лек автомобил на кръстовището между ул. „Христо Ботев” и ул. „Акад. Стефан Младенов”"}
{"url": "http://www.focus-news.net/news/2018/06/27/2538649/georgi-svilenski-bsp-kakvo-oshte-tryabva-da-se-sluchi-za-da-si-otide-pravitelstvoto.html", "text": "„Мотивите за вота на недоверие продължават да се пишат – тази нощ имаше разстрел в Бургас – 10 куршума по човек. Вчера по време на вота беше избягал арестант. До петък не знам какво още ще се случи, за да е ясно, че това правителство трябва да си отиде”. Това заяви зам.-председателят на ПГ на „БСП за България” Георги Свиленски пред БТВ, съобщиха от пресцентъра на НС на БСП. Той припомни, че по време на вота министрите са мълчали. „Те нямаше какво да кажат. Мотивите ни са факти, документи, а не извадки от медиите. По време на вота нито един от депутатите и министрите на Борисов не стана да го защити. Напротив. Дори финансовия министър Горанов каза, че не работят двете системи за контрол, показвайки още един пробив в системата на сигурността – финансовата”, заяви зам.-председателят на ПГ. Той припомни, че Българското европредседателство е започнало с 8 трупа. „Сега продължава. Тогава ни казваха, че с вота на недоверие тогава искаме да провалим председателството. Сега какво ще провалим – почивката на депутатите ли?”, попита той. Свиленски подчерта, че обстоятелствата показват - това правителството не може да управлява.", "date": "2018.06.27", "title": "Георги Свиленски, БСП: Какво още трябва да се случи, за да си отиде правителството"}
{"url": "http://www.focus-news.net/news/2018/06/27/2538678/sliven-nezakonna-lovna-pushka-e-izzeta-pri-proverka-na-chasten-imot-v-selo-kipilovo.html", "text": "Незаконна ловна пушка е иззета при проверка на частен имот в село Кипилово. Това съобщиха от ОДМВР - Сливен. Служители на РУ - Котел са разкрили и иззели незаконното оръжие. На 26 юни е извършена проверка в котленското село Кипилово. В дома на 52-годишен мъж с инициали М.Я. полицейските служители са намерили и иззели ловна пушка, едноцевка, без фабричен номер. М.Я. няма разрешително за носене и съхранение на огнестрелно оръжие. Образувано е бързо производство.", "date": "2018.06.27", "title": "Сливен: Незаконна ловна пушка е иззета при проверка на частен имот в село Кипилово"}
{"url": "http://www.focus-news.net/news/2018/06/27/2538679/smolyan-ochakva-se-nay-kasno-do-obyad-patyat-rudozem-smilyan-da-bade-razchisten.html", "text": "Заради паднали камъни движението по пътя Рудозем – Смилян в участъка между 7-ми и 8-ми километър се осъществява в едната пътна лента, съобщиха за Радио „Фокус“ – Смолян от Областно пътно управление – Смолян. Камъните са единични и вече се разчистват. Очаква се най-късно до обяд пътят да бъде разчистен и автомобилите да могат да преминават и по двете пътни ленти.\r\nНели ГЕРГЬОВСКА", "date": "2018.06.27", "title": "Смолян: Очаква се най-късно до обяд пътят  Рудозем – Смилян да бъде разчистен"}
{"url": "http://www.focus-news.net/news/2018/06/27/2538681/vratsa-dvama-dushi-sa-zadarzhani-za-opit-da-prikriyat-katastrofa-chrez-falshiv-signal-za-krazhba-na-avtomobil.html", "text": "Двама души са задържани за опит да прикрият катастрофа чрез фалшив сигнал за кражба на автомобил. Това съобщиха от ОДМВР - Враца. На 26 юни 2018 г. в 06.40 часа в РУ - Враца е получено съобщение от 24-годишна жена от град Враца, която заявила, че за времето от 22.00 часа на 25 юни 2018 г. до 06.30 часа 26 юни 2018 г. неизвестно лице противозаконно отнело ползвания от нея лек автомобил “Форд Фиеста“. След процесуално-следствени действия и издирвателни мероприятия е установено, че автомобила е претърпял ПТП, за което не е подаден сигнал в МВР, а в автомобила не са установени водач или пътници. В хода на образуваното досъдебно производство е установено, че не се касае за противозаконно отнемане, а подалата сигнала гражданка имала за цел да прикрие напусналия мястото на катастрофата 18-годишен водач (неправоспособен) и негов спътник. Двете лица са криминално проявени и осъждани. Водачът на автомобила и жената подала сигнала, са разпитани и задържани в РУ - Враца.", "date": "2018.06.27", "title": "Враца: Двама души са задържани за опит да прикрият катастрофа чрез фалшив сигнал за кражба на автомобил"}
{"url": "http://www.focus-news.net/news/2018/06/27/2538683/pregled-na-osnovnite-temi-vav-velikotarnovskiya-pechat.html", "text": "„Американец превърна руина в кокетен хотел“, е заглавие от областния всекидневник „Янтра Днес”. Една от старинните сгради, намираща се ба ул. „Стефан Стамболов“ във Велико Търново, съвсем скоро ще с епревърне в малък кокетен хотел. Обектът е паметник на културата и бе спасен от американския милионер Едмънд Бек. В момента мащабният ремонт на сградата е на финалната права,. В ремонта на хотела досега са вложени над 500 000 лв. Очаква се той да отвори врати през август.\r\n„Росица Димитрова отново е на работа в Община В. Търново“, е друга тема от ежедневника. Росица Димитрова, която бе зам.-министър на труда и социалната политика, се върна на предишната си работа в Община Велико Търново като шеф на Дирекцията за социални дейности и здравеопазване, научи „Янтра Днес“. Миналата седмица тя подаде оставка, след скандала със скъпата командировка до Ню Йорк, където присъства на Конференция за правата на хората с увреждания. По същото време майки на деца с увреждания протестираха пред парламента с настояване държавата да поеме адекватна грижа за своите граждани.\r\n„Червеите получиха общо 11 години затвор“, е акцент от трета страница на ежедневника. „За Петя и Божидар медицината е съдба, превърнала се в кауза да помагат на хората“  четем на страници четири и пет в изданието. На страница шест е поместен материал със заглавие “След като в. „Янтра Днес“ писа, след 2 месеца бездействие зариват изкопа пред детската градина в кв. „Чолаковци“.\r\nНа спортната страница в изданието четем: “500 състезатели от 35 държави пристигат за европейското първенство по ориентиране“.\r\n„Групи за „жива история“ от пет държави ще възкресят Средновековието на Царевец“, е заглавие от първа страница на другия областен ежедневник - „Борба“. Групи и свободни реанактори от пет държави пристигат във Велико Търново за Международния средновековен фестивал в крепостта Царевец от 29 юни до 1 юли 2018 г. В историческите възстановки на бита, кухнята, занаятите, изкуствата и войнските умения от XII – XIV к ще се включат всички над 150 реанактори от Румъния, Сърбия, Украйна, Унгария и България. За първи път във фестивала „Средовековен Търновград“ ще участва музикалната група  „Спиритуал Сезонс“ от украинския град Храков.\r\n„Хотелиер подари почивка на морето на дете с увреждане от Велико Търново“, е друга тема от ежедневника. Собственик на луксозен хотелски комплекс в Слънчев бряг сбъдна мечтата за почивка на морето на 14-годишния Пресиан от Велико Търново, който страда от мускулна дистрофия. Благодетелят пое не само престоя на момчето и семейството му, но и осигури специализиран транспорт до курорта и обратно до областния град. Младежът сподели прекрасните моменти на плажа заедно с 6-годишния си брат и майка им.\r\n„С концерт на Дичо и Теди Кацарова ще мотивират младежи да работят“, „19 души останаха без помощи след отказ да положат общественополезен труд“, „85-годишната баба Каля от ново село пази ятагана на отец Матей Миткалото“, са други заглавия от страниците на всекидневника.\r\n“Осем медала за “АП-спорт“ от държавното по стрелба, Самуил Донков стана шампион на свободен пистолет“, “Мъжкият тим на “Локомотив“ пети в страната на плажен хандбал, етърци са шести“ и “Парашутистите на “Аероклуб Горна Оряховица“ над всички в страната“, са акцентите от спортната страница на изданието.", "date": "2018.06.27", "title": "Преглед на основните теми във великотърновския печат"}
{"url": "http://www.focus-news.net/news/2018/06/27/2538687/haskovo-obshtinata-i-odmvr-razprostranyavat-broshuri-sreshtu-telefonnite-izmamnitsi.html", "text": "Общината и ОДМВР разпространяват 10 000 брошури, предупреждаващи за опасността от телефонни измами. Това съобщиха от пресцентъра на Община Хасково. Брошурите са отпечатани от Общината по искане на полицията заради зачестилите случаи на телефонни измами в региона. Листовките ще бъдат раздавани от районните инспектори, така също в пенсионерските клубове, в съюзите на хората с увреждания. Брошури ще получат  1000 потребители на услугата“ Топъл обяд“, така също 150 души ползващи услугата „Социален патронаж“ и др.\r\nВ листовката се описват варианти на най-често използваните схеми от телефонните измамници, така също съвети за предпазване от измами.", "date": "2018.06.27", "title": "Хасково: Общината и ОДМВР разпространяват брошури срещу телефонните измамници"}
{"url": "http://www.focus-news.net/news/2018/06/27/2538684/hidrometeorologichna-stantsiya-montana-valezhite-v-oblastite-vidin-i-montana-ne-sa-sas-silen-intenzitet.html", "text": "Валежите в областите Видин и Монтана не са със силен интензитет, времето и днес остава дъждовно, съобщи дежурният служител от Хидрометеорологичната станция в Монтана за Радио „Фокус“ – Видин. В Монтана количеството на валежите е между 22 и 16 литра на кв. метър. Най-голямо количество валежи са измерени в село Говежда и в Монтана. Във Видинска област количеството на падналите валежи е 13,5 на кв. м във Видин и Белоградчик и 7 л/кв. м в Долни Лом. Няма сигнали и в двете области за реки, които да са излезли от коритата си и да са причинили щети.\r\nАнна ЛОЗАНОВА", "date": "2018.06.27", "title": "Хидрометеорологична станция - Монтана: Валежите в областите Видин и Монтана не са със силен интензитет"}
{"url": "http://www.focus-news.net/news/2018/06/27/2538686/gencho-genchev-kmet-na-svishtov-chestvaniyata-po-povod-osvobozhdenieto-na-svishtov-obedinyavat-i-ni-pravyat-po-dobri.html", "text": "Честванията по повод Освобождението на Свищов обединяват и ни правят по-добри. Това каза за сутрешния блок „Добро утро, България“ за Радио „Фокус“ кметът на Свищов Генчо Генчев по повод 141 години от Освобождението на града. Той припомни, че 200 руски войни правят успешен десант на най-тясната част на река Дунав. Генчев обърна внимание на един по-малко известен факт, че веднага след това е предотвратена възможността турците да запалят приготвената клада и да извикат помощ, нещо което ако се е случило историята нямаше да е същата. Кметът допълни, че Общината се старае да популяризира събитията. Няма дете и младеж, които да не знаят какво се е случило в битката за първия освободен град и че оттук е изгряла свободата. „Всички познават местността Паметниците като емблематично място, не само като парк. Доказателство за това са многото паметници и плочи, които присъстват в архитектурния резерват. Тук се провеждат извънкласните форми на учениците и допълнително ги запознават с историята“, каза Генчо Генчев. Той добави, че Община Свищов започва и благотворителна инициатива за възстановяване на воденицата, която е имала важна роля в тези събития. За европейския облик и съхраняване историята и паметта на Свищов, Министерството на културата отпуска 41 000 лв. за ремонт и консервация на част от историческите забележителностите в местността Паметниците край града.", "date": "2018.06.27", "title": "Генчо Генчев, кмет на Свищов: Честванията по повод Освобождението на Свищов обединяват и ни правят по-добри"}
{"url": "http://www.focus-news.net/news/2018/06/27/2538685/desislava-atanasova-gerb-bsp-tryabva-da-badat-po-zainteresovani-ot-zakona-za-kibersigurnostta-s-preglasuvane-da-im-dadem-shans-da-vlyazat-v-zala.html", "text": "Правя предложение за прегласуване, с което смятам, че ще дадем шанс на останалите колеги от групата на БСП да влязат в залата и да гласуват, в това число и на Корнелия Нинова. Това каза депутатът от ПГ на ГЕРБ Десислава Атанасова към БСП в процедура по прегласуване на Закона за киберсигурността на първо четене, предаде репортер на Агенция „Фокус“. „Тя вчера пламенно защитаваше във вота на недоверие темата за сигурността“, коментира депутатът от ГЕРБ. „Г-жо Нинова и колеги от БСП, гласуваме Закона за киберсигурност, трябва да бъдете малко по-заинтересовани по темата“, се обърна Десислава Атанасова към опозицията.\r\nБиляна ИВАНОВА", "date": "2018.06.27", "title": "Десислава Атанасова, ГЕРБ: БСП трябва да бъдат по-заинтересовани от Закона за киберсигурността, с прегласуване да им дадем шанс да влязат в зала"}
{"url": "http://www.focus-news.net/news/2018/06/27/2538659/reuters-vse-oshte-nyama-sporazumenie-v-germanskata-upravlyavashta-koalitsiya-otnosno-migrantite.html", "text": "Високопоставеният депутат от управляващата германска партия Християндемократически съюз Фолкер Каудер заяви, че партиите в коалицията не са успели да разрешат спора относно миграционната политика по време на продължилите четири часа миналата нощ преговори  и че са необходими още дискусии, предава  Reuters.\r\n„Не е открито решение. Партийните комитети на управляващите партии ХДС, ХСС и ГСДП ще се срещнат в неделя“, заяви той на въпрос дали те са разрешили спора, който заплашва стабилността на правителството на канцлера Ангела Меркел.\r\n„Това е сериозен въпрос, както видяхме на преговорите. Трябва да говорим помежду си“, заяви Каудер.  Виктор Турмаков", "date": "2018.06.27", "title": "Reuters: Все още няма споразумение в германската управляваща коалиция относно мигрантите"}
{"url": "http://www.focus-news.net/news/2018/06/27/2538680/nimh-ochakvat-se-povisheniya-na-rechnite-niva.html", "text": "Очакват се повишения на речните нива. Това съобщи за Агенция „Фокус“ дежурният хидролог от НИМХ. Към момента повишенията са във водосборите на реките Арда, Места, Струма – в долното течение, черноморските реки, Янтра, родопските и старопланинските притоци на Марица.\r\nСистемата за ранно предупреждение за водосборите на реките Марица и Тунджа, дава индикация, че има вероятност нивото на Марица при град Пловдив да премине над жълтия праг на 29 юни около обяд.  В останалата част на басейните на Марица и Тунджа речните нивата ще се повишават, но няма да преминат над праговете за предупреждение. \r\nВъзможни поройни наводнения във вечерните часове на 27.06 срещу 28.06 във водосборите на Добруджанските реки от Дунавския басейн и Черноморския басейн, както и във водосбора на река Провадийска и долното течение на река Камчия около язовир Цонево.  Очакват се проройни наводнения и в горното течение на река Арда, около Смолян, Рудозем, Златоград, във водосборите на река Места и долното течение на река Струма. На 28.06. следобед по-значителни повишения ще има във водосборите в горното течение на река Струма, във водосборите в Дунавския басейн – реките Огоста, Искър, Вит, Осъм, Янтра (по основната река преди гр. Габрово и в притока ѝ р. Росица).", "date": "2018.06.27", "title": "НИМХ: Очакват се повишения на речните нива"}
{"url": "http://www.focus-news.net/news/2018/06/27/2538688/parlamentat-reshi-na-parvo-chetene-da-se-sazdade-savet-po-kibersigurnost-kam-ministerski-savet.html", "text": "Народните представители приеха на първо четене Закон за киберсигурност, предаде репортер на Агенция „Фокус“. „За“ гласуваха 89 депутати, 12 бяха „против“, а 19 се въздържаха. Законът предвижда създаването на нов орган – Съвет по киберсигурност, като нещатен консултационен орган към Министерски съвет. Премиерът трябва да определи Национален координатор по киберсигурност. Със закона се създават и нови компетентни органи- Национално единно звено за контакт и Национален екип за реакция при инциденти в киберсигурността. \r\nКато сектори, които могат да станат обект на киберпрестъпления, законът посочва: публична администрация, енергетика, транспорт, банково дело, финансов пазар, здравеопазване, доставка и снабдяване с питейна вода, цифрова инфраструктура. Законът въвежда изисквания за сигурност, на които доставчиците на цифрови услуги трябва да отговарят. Определя се размерът на глобите и санкциите при нарушение на закона. \r\nВсички дейности по закона ще бъдат в рамките на бюджета на институциите за годината, няма да се изисква отпускане на допълнителни средства. \r\nЗаконът уеднаквява националните с европейските процедури с цел намаляване на документацията и ускоряване на времето за взаимодействие. Предвижда се въвеждането на формуляр за докладване на инциденти, с който органите да изискват помощ при нужда. \r\nВ българското законодателство до момента няма принцип на взаимодействие при киберинциденти. Няма и ясно определени органи, които да отговарят за засегнатите сектори. Киберсигурността се приема като функция на МВР, което на практика не е така. \r\nБиляна ИВАНОВА", "date": "2018.06.27", "title": "Парламентът реши на първо четене да се създаде Съвет по киберсигурност към Министерски съвет"}
{"url": "http://www.focus-news.net/news/2018/06/27/2538690/dobrich-visshi-uchilishta-i-nauchni-instituti-si-partnirat-v-sazdavaneto-na-tsentar-za-kompetentnost-za-kreativni-i-rekreativni-industrii.html", "text": "Център за компетентност за креативни и рекреативни индустрии създават в партньорство висши училища и научни институти, сред тях като асоцииран партньор е и Международният колеж в Добрич. Това съобщи Павел Йорданов, от отдел „Маркетинг“ на училището в добруджанския град, предаде кореспондент на Радио „Фокус” – Варна. Идеята е световни учени да развиват наука в помощ на туризма и творческите индустрии. В инициативата участват висши училища от Варна, София, Русе и Габрово, както и институтите при БАН по етнология и фолклористика, биоразнообразие и екосистемни изследвания, по океанология и за изследване на обществата и знанието. Първата отворена среща по този своеобразен проект се е състояла в началото на този месец в курортния комплекс Албена. На нея са били представени предвидените основни дейности, както и способите за тяхното административно и финансово управление. Общата цел на проекта е да развие капацитета за научни изследвания и иновации за креативните и рекреативните индустрии чрез провеждане на интердисциплинарни пазарно-ориентирани изследвания и работа в мрежа за създаване на научни продукти с добавена стойност за икономиката при активно партньорство с бизнеса и съвместно сътрудничество. Центърът е единственият такъв, който ще се развива в Източна България. Той е и единствен за страната с толкова голям брой партньори и с толкова широко географско покритие. В рамките на този център ще бъде изградена специализирана научноизследователска инфраструктура, която включва централно изследователско звено, научно-изследователска секция при Национална художествена академия, научно-изследователска секция при Русенския университет „Ангел Кънчев”, научно-изследователска секция при Техническия университет-Варна, научно-изследователска секция при Институт по етнология и фолклористика с етнографски музей, научно-изследователска секция при Институт по биоразнообразие и екосистеми изследвания, научна-изследователска секция при Институт за изследвания на обществата и знанието при БАН и научно-изследователска секция при Института по океанология. \r\nЖулиета НИКОЛОВА", "date": "2018.06.27", "title": "Добрич: Висши училища и научни институти си партнират в създаването на Център за компетентност за креативни и рекреативни индустрии"}
{"url": "http://www.focus-news.net/news/2018/06/27/2538689/sliven-17-litra-na-kvadraten-metar-sa-padnalite-prez-izminaloto-denonoshtie-valezhi-v-grada.html", "text": "17 литра на квадратен метър са падналите през изминалото денонощие валежи в Сливен. Валя няколко пъти, но не продължително, дъждът бе придружен с гръмотевици, предаде репортер на Радио \"Фокус\"-Сливен. В Кризисния щаб няма постъпили сигнали за наводнения и бедствени ситуации, съобщиха от щаба. Язовирите \"Асеновец\" и \"Жребчево\" са в добро състояние, няма опасност от преливане. Речните корита на територията на града са почистени.\r\nЛюдмила ЙОРГОВА", "date": "2018.06.27", "title": "Сливен: 17 литра на квадратен метър са падналите през изминалото денонощие валежи в града"}
{"url": "http://www.focus-news.net/news/2018/06/27/2538682/aleksander-dobrind-hss-ot-sledvashtata-sedmitsa-iskame-po-strog-kontrol-nad-migrantite-na-germanskata-granitsa.html", "text": "Високопоставения член на влизащата в германското правителство баварска партия ХСС Александер Добринд заяви, че Християнсоциалният съюз иска по-строг контрол над националните граници, считано от следващата седмица, предава   Reuters.\r\n„От следващата седмица искаме мигрантите да бъдат отпращани на границата, ако вече са регистрирани в друга европейска страна и затова трябва да преминат през процедура за предоставяне на бежански статут там“, заяви Добринд пред местни медии.\r\nТой допълни, че ХСС очаква канцлера Ангела Меркел, която е против по-строгия граничен контрол и иска общоевропейско решение, да се върне от срещата на високо равнище на ЕС в края на тази седмица със споразумение по мигрантската политика.  Виктор Турмаков", "date": "2018.06.27", "title": "Александер Добринд, ХСС: От следващата седмица искаме по-строг контрол над мигрантите на германската граница"}
{"url": "http://www.focus-news.net/news/2018/06/27/2538693/pazardzhik-nay-golyamo-kolichestvo-valezhi-v-oblastta-e-otcheteno-v-rayona-na-selo-sestrimo.html", "text": "Най-голямо количество валежи в Пазарджишка област през последното денонощие е отчетено в района на село Сестримо – 30 л/кв, съобщи за Радио “Фокус“ – Пазарджик дежурният в Хидрометеорологичната станция в село Ивайло. \r\nВ останалите части на областта количествата са както следва: в Пазарджик – 23.7 л/кв. м, Велинград – 5.8 л/кв. м, Панагюрище – 12.6 л/кв. м, Пещера – 23 л/кв, Костенец – 27.4л/кв.м. В района на Лесичово са измерени количества от 16.1 л/кв. м, за Стрелча – 17 л/кв. м, Белово – 26.6 л/кв.м, Равногор – 13 л/кв. м, Батак – 11.4 л/кв.м, Фотиново – 7 л/кв. м, и Цветино – 10.5 л/кв. м. \r\nДежурният в Хидрометеорологичната станция добави, че през последното денонощие в областта няма регистрирани градушки, като такива не се очакват и в следващите часове.\r\nАлбена ЖИЛЕКОВА", "date": "2018.06.27", "title": "Пазарджик: Най-голямо количество валежи в областта е отчетено в района на село Сестримо"}
{"url": "http://www.focus-news.net/news/2018/06/27/2538672/ministar-biser-petkov-moyata-ostavka-e-depozirana-tya-e-pri-premiera-i-ot-nego-zavisi-dali-shte-bade-prieta.html", "text": "Аз съм се концентрирал изцяло върху работата по текущите задачи в министерството. Водим интензивен диалог с протестиращите майки, за да намерим решение на въпроса, както и по приключването на европредседателството. Днес България е домакин на голяма конференция, посветена на европейския стълб за социални права. Моята оставка е депозирана, тя е при премиера и от него зависи дали тя ще бъде приета. Това каза министърът на труда и социалната политика Бисер Петков в предаването „Здравей, България“ по Нова телевизия.\r\n„Съжалявам за оставката на госпожа Росица Петрова, защото тя стана невинна жертва. Съжалявам, че тя не е част от политическия кабинет на министерството, защото е професионалист с голям хъс”, заяви той за оставката на зам.-министърът Росица Петрова, пътувала в бизнес класа.\r\n„Искам да кажа, че правото на заместник-министрите при пътуване над 5 часа е регламентирано в Наредбата за командировките и специализациите в чужбина, така че това не е законово нецелесъобразно. Това е изключение и се наложи в рамките на председателството, когато дневният ред и пътуванията на зам.-министрите бяха интензивни. Трябваше в кратък срок да бъде командирована г-жа Петрова за конференцията на ООН”, каза той. По думите му в тази ситуация на фона на това, което става, преценката не е била съвсем адекватна за упражняване на това право. Според него това, което министерството ще направи е с промяна във вътрешните правила, да се изключи това право.\r\nМинистър Петков коментира и казусът с майките с увреждания, като уточни, че след промените от началото на 2017 г., когато в закона за семейните помощи за деца бе въведена една нова семейна помощ за семейства на деца с увреждания, през миналата година за нея са изплатени 162 милиона лева. „Тази помощ, която е в три размера според степента на увреждане на детето, е с характер на т.нар. личен бюджет, който родителите могат да преценят за какво да използват, включително и за асистентска подкрепа“, обясни той. Според него явно това решение не удовлетворява всички майки, защото една година по-късно те отново са на протест. „Искам да добавя, че с бюджета на министерството бяха допълнително насочени 81 милиона лева, с които бюджетът пое финансирането на асистентските услуги и се увеличиха т.нар. интеграционни добавки”, обясни той.\r\n„Това, което министерството подпомогна омбудсмана, за да се разработят финансови разчети по предложения от нея закон, наистина беше направено при различни допускания. Най-нискобюджетният вариант беше при 1,1 от МРЗ, след като в проектозакона е предвидено 1,5 или 2 за изчисляване на часовата ставка за асистентската ставка“, уточни той. По думите му при този вариант с изключване на всички текущи плащания, които се изключват – добавки за чужда помощ от държавното обществено осигуряване, финансирането на асистентското обслужване, този вариант показа недостиг на 150 милиона лева. „Ако от този разход се нитират и осигурителните вноски, защото държавата поема платените вноски за асистентски труд, сумата достига до 105 милиона”, каза министърът и подчерта, че за него е било важно да се разбере, че няма как да бъдат удовлетворени тези искания чрез преструктуриране на сегашните средства. „Трябват нови, а при удовлетворяване на заложените искания и увеличаване на МРЗ като база за изчисленията, сумите са от порядъка на няколко стотин милиона”, обясни Петков и отбеляза, че финансовият аспект е важен, но не е най-важният. „Тук най-важното е да се намери дългосрочно и устойчиво решение, което да удовлетворява всички хора с увреждания. Майките протестират, но ние не знаем колко хора с увреждания ги подкрепят”, каза той.", "date": "2018.06.27", "title": "Министър Бисер Петков: Моята оставка е депозирана, тя е при премиера и от него зависи дали ще бъде приета"}
{"url": "http://www.focus-news.net/news/2018/06/27/2538694/tsarkovni-i-narodni-pesni-byaha-izpalneni-ot-natsionalniya-folkloren-ansambal-filip-kutev-na-kontsert-v-hram-pametnik-sv-aleksandar-nevski.html", "text": "Църковни и народни песни бяха изпълнени от Националния фолклорен ансамбъл \"Филип Кутев\" на концерт в храм-паметник \"Св. Александър Невски\", предаде репортер на Агенция \"Фокус\". Фолклорният ансамбъл изпълни \"Тебе поем\", \"Пеене на Бога и песни, писани с Бога в сърцето\".\r\nКонцертът е посветен на 115 годишнина от рождението на големия български творец Филип Кутев и 100 години от раждането на неговата спътница в живота Мария Кутева. В продължение на повече от час и половина в криптата на патриаршеската катедрала \"Св. Александър Невски\" хорът зарадва многобройната компетентна публика с прекрасни църковни и народни песнопения.  \r\nСъбитието е премиера на хоровия концерт, наречен \"Тебе поем\", с който бяха отбелязани достойно важните за състава и българската култура годишнини. \r\nНикола ПЕТКОВ", "date": "2018.06.27", "title": "Църковни и народни песни бяха изпълнени от Националния фолклорен ансамбъл \"Филип Кутев\" на концерт в храм-паметник \"Св. Александър Невски\""}
{"url": "http://www.focus-news.net/news/2018/06/27/2538691/biser-mihaylov-oblasten-upravitel-na-blagoevgrad-kam-momenta-situatsiyata-v-oblastta-e-spokoyna-nablyudavat-se-nivata-na-rekite-i-yazovirite.html", "text": "Към момента ситуацията в Благоевградска област е спокойна. Това каза за Радио „Фокус“-Пирин областният управител на Благоевград Бисер Михайлов. „Частични превалявания са на лице на територията на цялата област. Наблюдават се нивата на реките и язовирите на територията на областта. В момента нямаме отчетени значителни повишения на нивата на двете реки - Струма и Места. Можем да кажем, че имаме свободни обеми в язовирите, като при необходимост могат да бъдат регулирани тези обеми, но към момента няма такава опасност“, отбеляза той. Бисер Михайлов припомни, че за област Благоевград днес е обявен жълт код за опасност и пътните настилки по републиканската пътна мрежа са мокри и хлъзгави. Той отправи апел към водачите на моторни превозни средства да шофират с повишено внимание и понижена скорост, като се съобразяват с метеорологичните условия.\r\nНатали СТЕФАНОВА", "date": "2018.06.27", "title": "Бисер Михайлов, областен управител на Благоевград: Към момента ситуацията в областта е спокойна, наблюдават се нивата на реките и язовирите"}
{"url": "http://www.focus-news.net/news/2018/06/27/2538697/mvnr-sadeystva-na-izpadnali-v-bedstvena-situatsiya-balgari-v-gartsiya-zaradi-loshoto-vreme.html", "text": "Във връзка с постъпили обаждания от български граждани, изпаднали в бедствена ситуация вследствие на валежите от циклона „Нефели“, в района на Метагици и Ормос Панагиас, Ситония, генералното консулство в Солун се свърза с оторизираните гръцки власти, за да бъде оказано съдействие на бедстващите сънародници. По всички получени сигнали е реагирано своевременно и нашите сънародници са вече в безопасност. Това съобщиха от пресцентъра на Министерство на външните работи (МВнР).\r\nСпоред метеорологичните прогнози, лошото време ще се запази до края на седмицата и поради това ГК Солун препоръчва да се прецени целесъобразността от пътуване в Северна Гърция.\r\nВ случай на бедствена ситуация местните власти препоръчват да не се излиза от сградите на пребиваване, а при наводнения на първите етажи изпадналите в беда да се качват на по-високите етажи и да очакват помощ.\r\nТелефони в случай на бедствени ситуации:Посолство в Атина:\r\nдежурен телефони в извънработно време: +30 210 67 48 105, 106, 107\r\nмобилен телефон за спешни случаи: +30 693 70 96 220Генерално консулство в Солун:\r\nдежурен телефон в извънработно време: +30 2310 869 520\r\nДирекция „Ситуационен център“ в МВнР приема денонощно сигнали на телефон: 02/948-24-04 или имейл: crisis@mfa.bg.", "date": "2018.06.27", "title": "МВнР съдейства на изпаднали в бедствена ситуация българи в Гърция заради лошото време"}
{"url": "http://www.focus-news.net/news/2018/06/27/2538692/nezavisen-vestnik-makedoniya-drama-v-pregovorite-s-es-datata-ne-be-sigurna.html", "text": "Датата за началото на преговорите за членство на Македония в ЕС е \"висяла на косъм\" заради Франция, Холандия и Дания. Министрите от ЕС решиха в крайна сметка да започнат условни преговори с Македония през юни 2019. Това означава, че преговорите може да започнат, ако Македония изпълни четири условия: прилагането на реформите, прилагането на споразумението за името, положителен доклад на Европейската комисия и решение на Съвета на ЕС. Ако условията бъдат изпълнени, първата междуправителствена конференция ще започне преди края на 2019 г., коментира македонският „Независен Вестник“.\r\nПреди вземането на решението в Брюксел се разви истинска драма заради противопоставянето между трите държави и мнението на останалите страни, че ако Македония не получи дата, това ще бъде край на споразумението за името с Гърция и началото на евентуална дестабилизация на страната.\r\n„Общо 25 държави-членки са готови ЕС да започне преговорите с Македония и Албания, от сега до лятото 2019 г., а три страни, Дания, Франция и Холандия, настояват процесът да се отложи“, заяви гръцкият външен Никос Коцияс, напускайки Съвета по общи въпроси в Люксембург. Той обясни на колегите си, че геополитическата ситуация в региона изисква помощ за тях и че вътрешната ситуация в двете страни изисква стабилност и сигурност, а не създаване на нови проблеми.\r\n„За нас е важно да направим това с настоящата комисия, която е наясно със ситуацията и проблемите“, допълни министърът и подчерта, че разбира интереса на някои страни към задълбочаването на Съюза, но и че то може да се проведе паралелно с разширяването.\r\n„Македония трябва да бъде възнаградена от ЕС за напредъка и споразумението с Гърция, което слага край на 27-годишния спор за името. Ако тя не получи награда, ще има огромен отрицателен ефект за целия регион“, предупреди европейският комисар по разширяването Йоханес Хан. Той допълни, че  всички трябва да са наясно с това и изрази  надежда, че в крайна сметка ще се осъзнае колко е важно да се изпрати положителен сигнал за региона.\r\nЛюксембургският външен министър Жан Аселборн на свой ред заяви, че неуспехът да се определи датата на преговорите за Македония и Албания ще бъде политическа грешка. Неговият холандски колега Стефан Блок изненадващо изрази надежда, че ще бъде дадена зелена светлина за започване на преговори с Македония и Албания. Той добави, че за неговата страна е важно да се видят доказателства, че реформите се изпълняват по устойчив начин. Виктор Турмаков", "date": "2018.06.27", "title": "„Независен Вестник“ (Македония): Драма в преговорите с ЕС: датата не бе сигурна"}
{"url": "http://www.focus-news.net/news/2018/06/27/2538699/predstoi-parlamentat-da-izbere-dvama-chlenove-na-komisiyata-za-publichen-nadzor-nad-registriranite-oditori.html", "text": "Парламентът прие процедурни правила за предлагане и избор на членове на Комисията за публичен надзор над регистрираните одитори, предаде репортер на Агенция „Фокус“. Правилата бяха единодушно приети с 114 гласа „за“. Комисията се състои от председател, двама членове и главен секретар. Новият председател проф. Огнян Симеонов встъпи в длъжност на 11 юни. Кандидатурата му беше внесена от ПГ на ГЕРБ, а в зала беше подкрепен единодушно от всички депутати. \r\nВ 5-дневен срок министърът на финансите, БНБ, КФН и Института на дипломираните експерт счетоводители трябва да предложат кандидати за членове. Предложените кандидати ще бъдат изслушани в Комисията по бюджет и финанси. Всеки от кандидатите ще бъде представен в пленарна зала от председателя на Комисията за публичен надзор над регистрираните одитори. За избран ще се счита кандидатът, получил повече от половината от гласовете на присъстващите депутати.\r\nБиляна ИВАНОВА", "date": "2018.06.27", "title": "Предстои парламентът да избере двама членове на Комисията за публичен надзор над регистрираните одитори"}
{"url": "http://www.focus-news.net/news/2018/06/27/2538700/vitseprezidentat-iliyana-yotova-obsadi-na-sreshta-s-zheni-poslanitsi-v-balgariya-migratsiyata-i-bezhanskata-kriza.html", "text": "Миграционната, бежанската криза и съдбата на жените и непридружените деца, бягащи от конфликти, обсъди вицепрезидентът Илияна Йотова с Н. Пр. Латифа Беназза, посланик на Алжир, Н. Пр. Закия Ел Мидауи, посланик на Мароко и Н. Пр. Надра Саяф, временно управляваща посолството на Сирия. Това съобщиха от прессекретариата на държавния глава. Разговорите са част от инициативата на вицепрезидента за редовни срещи с жени посланици в България.", "date": "2018.06.27", "title": "Вицепрезидентът Илияна Йотова обсъди на среща с жени посланици в България миграцията и бежанската криза"}
{"url": "http://www.focus-news.net/news/2018/06/27/2538698/varna-ne-sa-podavani-signali-za-navodneni-pomeshteniya-i-sgradi-v-obshtinata-sled-poroyniya-dazhd.html", "text": "През нощта не са подавани сигнали от граждани за наводнени приземни етажи и помещения във връзка с разразилата се буря след 22.00 часа. Това съобщи за Радио „Фокус“ – Варна началникът на Отдела за дейности по защита на населението към Община Варна Купен Пашов. Той увери, че още снощи екипът му е направил обход на състоянието на рискови точки из целия град. Според Пашов ситуацията е била нормална, предвид интензивния валеж. По думите му във връзка с дъждовете уличните шахти се почистват регулярно. През нощта сигнали за бедстващи хора или наводнени сгради не са постъпвали и в Областната дирекция на МВР, по информация от говорителя на структурата Ивана Милева. \r\nПредвид лошото време от Общината предупредиха, че се препоръчва през нощта хората да затворят прозорците и вратите по тераси и балкони, да укрепят или премахнат предмети, които могат да бъдат съборени от подпрозоречни первази, балкони и тераси и да предизвикат непредвидени ситуации. Ръководителите на строителни обекти също трябва да предприемат необходимите мерки за обезопасяване и укрепване на изкопите и оградите около обектите, кранове и строителни скелета. При възникване на инциденти или критични ситуации сигнали могат да се подават на тел. 112 и тел. 052/820 112.\r\nДиана СТОЕВА", "date": "2018.06.27", "title": "Варна: Не са подавани сигнали за наводнени помещения и сгради в общината след поройния дъжд"}
{"url": "http://www.focus-news.net/news/2018/06/27/2538696/smolyan-vazstanoveno-e-dvizhenieto-po-pat-8681-rudozem-smilyan-mezhdu-km-7-i-km-8.html", "text": "Възстановено е движението по път ІІІ-8681 Рудозем – Смилян между км 7 и км 8. Това съобщиха от пресцентъра на Агенция \"Пътна инфраструктура\".", "date": "2018.06.27", "title": "Смолян: Възстановено е движението по път ІІІ-8681 Рудозем – Смилян между км 7 и км 8"}
{"url": "http://www.focus-news.net/news/2018/06/27/2538703/premierat-boyko-borisov-za-publikatsiite-che-si-e-kupil-gratski-ostrov-ako-se-dokazhe-shte-si-podam-ostavkata.html", "text": "Няма какво да се прикрие от моята дейност. Това каза министър-председателят Бойко Борисов преди днешното правителствено заседание във връзка с неизлъчено предаване на Нова телевизия, в което се е казвало, че е купил остров в Гърция, предаде репортер на Агенция „Фокус“.\r\nБорисов се обърна към един от операторите на телевизията с думите: „Умолявам ви – дали се цензурирате, дали се автоцензурирате, но моля ви не ми забърквайте името. Каквото искате пускайте, каквото искате правете, но да ми замесвате името, не е честно. Всичко, което има фалшиво, да го пуснат - все ми е тая. Защото рано или късно истината излиза. Имате прекрасни разследващи журналисти, пуснете ги да отидат да проверят и ако е истина, ще дойда и ще си оставя там оставката. Но не издевателствайте така върху мен. Няма какво да се прикрие от моята дейност. И аз имам семейство и те гледат“, посочи премиерът.Агенция „Фокус“ припомня: На 24 юни в Брюксел премиерът коментира пред журналисти, че гръцки медии са публикували информация, че си е купил остров в Гърция. „Гръмнали гръцките медии, че съм купил остров в Гърция – просто нещастни, долни лъжци жълти. Мръсници. 100 души да му повярват на това. Ни остров, ни дявол, ни лъжа. Лъжа след лъжа\", заяви тогава Борисов. \r\nЦветилена СИМЕОНОВА", "date": "2018.06.27", "title": "Премиерът Бойко Борисов за публикациите, че си е купил гръцки остров: Ако се докаже, ще си подам оставката"}
{"url": "http://www.focus-news.net/news/2018/06/27/2538706/chez-razpredelenie-shte-izvarshi-izvanredno-otchitane-na-elektromerite-na-klientite-vav-vrazka-s-novite-tseni-na-elektroenergiyata.html", "text": "Във връзка с очакваното решение на Комисията за енергийно и водно регулиране за нови цени на електроенергията от 1 юли 2018 г., „ЧЕЗ Разпределение България“ АД ще извърши извънредно отчитане на електромерите на клиентите. Това съобщиха от пресцентъра на ЧЕЗ. Графикът на извънредния отчет ще бъде публикуван на сайта на дружеството www.cez-rp.bg на 29 юни 2018 г. Информация може да се получи също в центровете за обслужване на клиенти на ЧЕЗ и на денонощната телефонна линия 0700 10 010.\r\nС цел да се обезпечи бързото и качествено отчитане на електромерите, компанията ангажира допълнително 328 служители. Всички отчетници ще работят с удължено работно време, както и в почивния ден на 1 юли 2018 г. (неделя).\r\nПоради физическата невъзможност всички електромери да бъдат отчетени в един и същи ден, месечните сметки на клиентите ще бъдат преизчислени към датата на въвеждане на новите цени.\r\nС цел гарантиране на максимална коректност при таксуване на консумираната електроенергия, клиентите имат възможност сами да отчетат показанията на електромерите си на 30 юни 2018 г. Самоотчитането е по желание и не отменя извършването на месечен отчет от страна на Дружеството.  \r\nКлиентите, които желаят да се възползват от тази възможност, следва да направят своя отчет на 30 юни 2018 г. и да подадат данните към компанията между 1 и 5 юли на телефонната линия 0700 10 010 (меню 2), на имейл klienti@cez-rp.bg, през уеб-сайта www.cez.bg, меню „Самоотчет“ или в центровете за обслужване на клиенти на ЧЕЗ. Те трябва да посочат данните от електромера по всички тарифи, клиентски номер, оторизационен код/абонатен номер, трите имена на титуляра и адреса на обекта, за който се декларират показания. Подадените данни от самоотчета през този период се считат за отчетено потребление към 30 юни 2018 г.(включително).  \r\nФактурите през месец юли ще съдържат информация за консумираната електроенергия за два отчетни периода – по стари и по нови цени.", "date": "2018.06.27", "title": "ЧЕЗ Разпределение ще извърши извънредно отчитане на електромерите на клиентите във връзка с новите цени на електроенергията"}
{"url": "http://www.focus-news.net/news/2018/06/27/2538705/andriyan-petrov-zam-oblasten-upravitel-na-smolyan-spokoyna-e-obstanovkata-v-oblastta-vapreki-valezhite-okolo-13-lkv-m-sa-padnali-v-oblastniya-grad.html", "text": "Спокойна е обстановката в област Смолян по отношение на валежите и обявения оранжев код за дъжд и гръмотевици. Това каза за Радио „Фокус“ – Смолян Андриян Петров – зам. областен управител на Смолян. По думите му, засега няма проблеми по отношение на пожарната и аварийна безопасност,  реките и пътищата. „Поддържа се връзка с дежурните по места, но засега валежите не са значителни. Язовирите в областта имат достатъчно свободен обем, за да поемат прогнозираните количества. В Смолян от снощи досега валежите са около 12-13 литра на квадратен метър и това е под нормалните количества. Не мисля, че с този валеж може да имаме проблеми“, коментира Петров. Той отбеляза, че притесненията са по отношение на пътната инфраструктура, тъй като след валежи в област Смолян се активизират свлачищни процеси. Засега има сигнал за паднали единични камъни единствено по пътя Рудозем – Смилян, но екипи са на място и вече ги разчистват, каза още Петров.\r\nНели ГЕРГЬОВСКА", "date": "2018.06.27", "title": "Андриян Петров, зам.-областен управител на Смолян: Спокойна е обстановката в областта въпреки валежите, около 13 л/кв. м са паднали в областния град"}
{"url": "http://www.focus-news.net/news/2018/06/27/2538695/anton-stankov-bivsh-pravosaden-ministar-votat-na-nedoverie-na-bsp-na-tema-sigurnost-bi-razvarzal-ratsete-na-premiera-borisov-za-promeni-v-pravitelstvoto.html", "text": "Вотът на недоверие на БСП на тема „Сигурност“ би развързал ръцете на премиера Борисов за промени в правителството. Това каза за сутрешния блок „Добро утро, България“ на Радио „Фокус“ адвокат Антон Станков, министър на правосъдието в правителството на Симеон Сакскобургготски и бивш съдия. За дебатите около вота, той коментира, че парламентарното време на тема „Сигурност“ може да бъде употребено по-сериозно, а именно за усъвършенстване на законодателството.\r\n„Тезите, които чуваме сега, ще бъдат част от тезите, които ще чуем и при следващите избори. Темата е добре подбрана, определено там има много сериозни пропуски, натрупани във времето. За съжаление ГЕРБ губи инициативата точно в тази сфера. Темата „Сигурност“ включва много по-сериозни аспекти - не само битовата престъпност, която засяга всеки един от нас, аз не я подценявам, но темата за борбата с тероризма също е изключително важна. Тихомълком в края на 2017 година беше приет Закон за противодействие на тероризма без сериозен дебат, а той сериозно засяга нашата сигурност“, обясни адвокат Антон Станков. Той каза още, че внесеният вот на недоверие показва желанието на левицата да показва политическо лице пред своя избирател. Според адвокат Станков обаче самият вот е оздравителна парламентарна процедура, която анализира здравината на управляващата коалиция и на второ място проверява стойността на опозицията.", "date": "2018.06.27", "title": "Антон Станков, бивш правосъден министър: Вотът на недоверие на БСП на тема „Сигурност“ би развързал ръцете на премиера Борисов за промени в правителството"}
{"url": "http://www.focus-news.net/news/2018/06/27/2538709/smolyan-razchisteni-sa-padnalite-kamani-po-patya-rudozem-smilyan-nyama-drugi-signali-za-problemi-po-patishtata-v-oblastta.html", "text": "Падналите камъни по пътя Рудозем – Смилян, които затвориха едната пътна лента между 7-ми и 8-ми километър, вече са разчистени. Това съобщи за Радио „Фокус“-Смолян дежурният в Областно пътно управление – Смолян. Движението по това направление се осъществява нормално и двете пътни ленти. От сутринта няма подадени други сигнали за инциденти и проблеми по пътищата в област Смолян.\r\nНели ГЕРГЬОВСКА", "date": "2018.06.27", "title": "Смолян: Разчистени са падналите камъни по пътя Рудозем – Смилян, няма други сигнали за проблеми по пътищата в областта"}
{"url": "http://www.focus-news.net/news/2018/06/27/2538704/haskovo-5-sela-ot-oblastta-sa-bez-tok-zaradi-silniya-vyatar-i-valezhite-dvama-dushi-sa-bili-evakuirani-ot-dalboko-dere-kray-selo-lensko.html", "text": "Заради силния вятър и валежите без ток в този момент са ивайловградските села Железино, Пелевун, Кондово, Железаре и Пастрок. Екипите на електроразпределителното дружество работят по възстановяване на захранването. Това съобщиха от пресцентъра на Областна администрация - Хасково. Ситуацията в Хасковска област към този час е нормална. Нощта е преминала сравнително спокойно. Интензивен дъжд е валял около и след полунощ в почти цялата област. Най-много дъжд – 99.9 литра на квадратен метър е паднал в Симеоновград. Сериозно е количеството и в село Вълче поле. Там са измерени 82 литра на квадратен метър, в Орешец – почти 80 литра на квадратен метър, в района на Ивайловград, по поречието на Арда, са паднали 74 литра на квадратен метър дъжд, а по поречието на Марица край Харманли количеството е почти 75 литра на квадратен метър. Най-малко е дъждът в Любимец- около 20 литра на квадратен метър. Въпреки силния дъжд и оргомното количество вода в симеоновградско ситуацията е спокойна, всички реки и канали са проверени, няма инциденти.\r\nВ община Ивайловград, по пътя за село Меден бук, на един от острите завои е подкопан пътят. Още снощи е изпратена техника, която да обезопаси и сигнализира опасния участък. Кметът на Ивайловград Диана Овчарова свика през нощта кризисния щаб, за да работи по този проблем и да се предотвратят евентуални инциденти. Хората от селото са предупредени. Мястото е обезопасено и сигнализирано, но преминаващите от там трябва да са внимателни. \r\nЕдин аварийно-спасителен случай има от тази нощ. Той отново е от община Ивайловград. В района на село Ленско двама души са били евакуирани от дълбоко дере. Заради силния дъжд водата е започнала бързо да се покачва, те не са могли сами да се изтеглят от мястото, затова са сигнализирали на 112 и аварийно-спасителен екип ги е спасил. \r\nВъв всички останали общини от областта обстановката е спокойна. И днес ще продължат обилните валежи от дъжд. Обявена е втора степен на опасност - очаква се след обяд отново да започнат интензивни валежи и гръмотевични бури. Лошото време ще продължи и утре, когато вече за нашата област кодът е жълт, но ситуацията е изключително динамична. Всички институции остават в готовност да реагират.", "date": "2018.06.27", "title": "Хасково: 5 села от областта са без ток заради силния вятър и валежите, двама души са били евакуирани от дълбоко дере край село Ленско"}
{"url": "http://www.focus-news.net/news/2018/06/27/2538702/ana-mpa-prolivnite-dazhdove-se-prichinili-shteti-v-tsentralna-i-v-severna-gartsiya.html", "text": "Проливните дъждове са причинили щети в Централна и в Северна Гърция, наводнявайки пътища и къщи, предава  ANA-MPA.\r\nНа полуостров Халкидики най-много дъжд се е изсипал в Ситония, наводнявайки къщи, мазета и магазини.  Край Никити придошлата вода е наводнила пътищата, повличайки контейнери за смет и едно превозно средство. Допълнително реката при град Агиос Николаос е преляла и е спряла трафика.\r\nНяколко домове в град Каналия са наводнени. В Кересия няколко къщи са евакуирани като предпазна мярка. \r\nТрафикът е прекъснат заради проливните дъждове по пътя Атина-Тива и Атина-Коринт. Виктор Турмаков", "date": "2018.06.27", "title": "ANA-MPA: Проливните дъждове се причинили щети в Централна и в Северна Гърция"}
{"url": "http://www.focus-news.net/news/2018/06/27/2538711/proektat-balgariya-im-dade-ot-svoyata-sila-shte-bade-predstaven-v-sofiya.html", "text": "Днес от 18.00 часа в галерия \"Сердика\" (ул. \"Цар Самуил\" 90Б, ет. 2) председателят на управителния съвет на Международно дружество \"Елиас Канети\" проф. Пенка Ангелова ще представи проекта \"България им даде от своята сила\", изложбата и сборника \"Глобално измерение\", посветени на 75 години от спасяването на българските евреи, предаде репортер на Агенция \"Фокус\". Целта на проекта \"България им даде от своята сила\" е да бъдат представени 30 интелектуалци евреи от български произход, обогатили световната история, личности от еврейски произход, завинаги свързали съдбата си с България, които със своя интелект и професионална реализация разнасят славата й по света. Събрани на едно място творци като Елиас Канети, Жул Паскин, Борис Шатц, Дина Шнайдерман, Алескис Вайсенберг и още 25 интелектуалци с уникален принос към световната литература, музика, живопис и наука ще бъдат представени в документална изложба и сборник с биографични материали.\r\nМеждународно дружество \"Елиас Канети\" е Международна неправителствена организация, която опазва духовното наследство на родения в Русе Нобелов лауреат за литература Елиас Канети и отстоява европейските ценности за мир и разбирателство между народите, права на човека и културно многообразие.\r\nДружеството е основано в наследствената къща на Нобелиста на ул. „Славянска”, №12 през 1992 г. Сред неговите учредители и съмишленици са общественици, учени и творци от България, Австрия, Германия, Швейцария, Великобритания, Франция, Италия, Румъния, Унгария, Русия, Турция, САЩ и др.\r\nДружеството следва мисията си да бъде последовател на Канети, европейският гражданин par excellence. \r\nНикола ПЕТКОВ", "date": "2018.06.27", "title": "Проектът \"България им даде от своята сила\" ще бъде представен в София"}
{"url": "http://www.focus-news.net/news/2018/06/27/2538714/plovdiv-rayonna-prokuratura-privleche-kato-obvinyaema-26-godishna-zhena-za-shofirane-bez-knizhka-i-prichinyavane-na-katastrofa-s-postradali-grazhdani.html", "text": "Районна прокуратура - Пловдив привлече като обвиняема А.Л., на 26 г., за това, че управлявала моторно превозно средство в срока на изтърпяване на принудителна административна мярка за временно отнемане на свидетелство за правоуправление и за това, че нарушила правилата за движение и по непредпазливост е причинила средни телесни повреди на повече от едно лице, след което е избягала от местопроизшествието. Това съобщиха от пресцентъра на Апелативна прокуратура - Пловдив.\r\nНа 3 юни 2018 г. край с. Труд (област Пловдив) обвиняемата А.Л. управлявала лек автомобил „Мазда“, като нарушила правилата за движение и причинила средни телесни повреди на повече от едно лице. По първоначални данни мъж се е представил за водач на автомобила, като в хода на разследването е установено, че това не отговаря на обективната действителност. Според свидетелски показания именно А.Л. е управлявала моторното превозно средство и малко след катастрофата напуснала местопроизшествието. \r\nПо делото е установено, че на 17 февруари 2018 г., в гр. Пловдив, А.Л. е шофирала горепосочения автомобил след употреба на алкохол. В тази връзка тя е наказана по административен ред, като й е отнето свидетелството за правоуправление за срок от 12 месеца. Именно в този срок тя е шофирала същия лек автомобил „Мазда“ на 3 юни 2018 г. \r\nС постановление на наблюдаващия прокурор от Районна прокуратура-Пловдив обвиняемата е задържана за срок от 72 часа. По досъдебното производство се извършват действия за установяване на цялостната фактическа обстановка, като предстои да бъде преценено каква мярка за неотклонение ще бъде взета спрямо А.Л.", "date": "2018.06.27", "title": "Пловдив: Районна прокуратура привлече като обвиняема 26-годишна жена за шофиране без книжка и причиняване на катастрофа с пострадали граждани"}
{"url": "http://www.focus-news.net/news/2018/06/27/2538716/pazardzhik-reka-maritsa-e-pokachila-nivoto-si-pri-grada-s-20-sm.html", "text": "В резултат на валежите се отчита покачване в нивата на основните реки в Пазарджишки регион, сочи справка на сайта на Националния институт по метеорология и хидрология (НИМХ) към Българската академия на науките (БАН). Река Марица е повишила нивото си при град Белово с 16 см, а при Пазарджик - с 20 см. Нивото на река Тополница при село Поибрене е по-високо с 12 см, а на река Чепинска при Велинград - с 2 см.", "date": "2018.06.27", "title": "Пазарджик: Река Марица е покачила нивото си при града с 20 см"}
{"url": "http://www.focus-news.net/news/2018/06/27/2538715/nsi-patuvaniyata-na-balgarski-grazhdani-v-chuzhbina-prez-may-2018-g-sa-7289-hil-koeto-e-s-116-nad-registriranite-prez-may-2017-godina.html", "text": "Пътуванията на български граждани в чужбина през май 2018 г. са 728.9 хил., или с 11.6% над регистрираните през май 2017 година. Това сочи статистика на Националния статистически институт (НСИ).\r\nУвеличение на пътуванията на български граждани в сравнение със същия месец на предходната година е отчетено към: Италия - с 29.4%, Белгия - с 25.1%, Сърбия - с 22.0%, Испания - с 19.9%, бившата югославска република Македония - със 17.9%, Турция - с 14.2%, Австрия - с 11.4%, Румъния - с 10.8%, Гърция - с 10.5%, Обединеното кралство - със 7.5%, Германия - с 6.3%, и други. \r\nВ сравнение с май 2017 г. e регистрирано увеличение при всички наблюдавани цели: със служебна цел - със 17.6%, с други цели - с 12.6%, и с цел почивка и екскурзия - с 6.1%. Най-голям относителен дял от общия брой пътувания на български граждани в чужбина през май 2018 г. формират пътуванията с други цели (гостуване, обучение, посещение на културни и спортни мероприятия) - 38.6%, следвани от пътуванията с цел почивка и екскурзия - 34.3%, и пътуванията със служебна цел - 27.1%. \r\nПрез май 2018 г. най-голям брой пътувания на български граждани са осъществени към: Гърция - 184.2 хил., Турция - 147.4 хил., Румъния - 58.1 хил., бившата югославска република Македония - 45.1 хил., Сърбия - 44.8 хил., Германия - 43.3 хил., Италия - 28.9 хил., Австрия - 26.0 хил., Обединеното кралство - 20.0 хил., Испания - 19.8 хиляди.\r\nПрез май 2018 г. посещенията на чужденци в България са 938.6 хил., или с 8.4% повече в сравнение с май 2017 година. Регистрирано е увеличение при посещенията със служебна цел - с 23.5%, и с цел почивка и екскурзия - с 14.8%, докато тези с други цели (вкл. гостувания и транзитни преминавания) намаляват с 2.4%. Транзитните преминавания през страната са 23.9% (224.6 хил.) от всички посещения на чужденци в България.\r\nОт общия брой чужденци, посетили България през май 2018 г., делът на гражданите от Европейския съюз е 63.7%, или с 8.2% повече в сравнение със същия месец на предходната година. Увеличават се посещенията на граждани от Полша - с 83.2%, Франция - със 71.5%, Германия - с 24.0%, Обединеното кралство - с 14.9%, и други. Същевременно намаляват посещенията на граждани от Унгария - с 11.1%, Швеция - с 6.9%, Чешката република - с 5.9%, Гърция - с 1.9%, и други. \r\nУвеличават се и посещенията на граждани от групата „Други европейски страни“ - със 7.0%, като най-голям е ръстът на посещенията на граждани от Украйна - с 21.7%.\r\nПрез май 2018 г. преобладава делът на посещенията с други цели - 41.4%, следвани от посещенията с цел почивка и екскурзия - 39.0%, и със служебна цел - 19.6%.\r\nНай-много посещения в България през май 2018 г. са реализирали гражданите от: Румъния - 263.1 хил., Турция - 101.4 хил., Гърция - 100.7 хил., Германия - 68.8 хил., Сърбия - 48.8 хил., бившата югославска република Македония - 47.7 хил., Обединеното кралство - 28.9 хил., Руската федерация - 26.3 хил., Украйна - 24.8 хил., Полша - 21.8 хиляди.", "date": "2018.06.27", "title": "НСИ: Пътуванията на български граждани в чужбина през май 2018 г. са 728.9 хил., което е с 11.6% над регистрираните през май 2017 година"}
{"url": "http://www.focus-news.net/news/2018/06/27/2538717/negovo-visokopreosveshtenstvo-vrachanskiyat-mitropolit-grigoriy-uchastva-v-mezhdunarodna-pravoslavna-konferentsiya-organizirana-ot-aleksandriyskata-patriarshiya.html", "text": "По решение на Св. Синод на Българската православна църква, Негово високопреосвещенство Врачанският митрополит Григорий участва в Международна православна среща, организирана от Александрийската патриаршия, предаде репортер на Агенция \"Фокус\".\r\nСрещата се провежда в дните 24 - 27 юни 2018 г. на тема: \"Свети свещеномъченик, Патриарх Александрийски и след това Константинополски, Кирил Лукарис\". Поводът за събитието е навършването на 380 години от мъченическата му смърт. Той бе причислен към лика на светиите през октомври 2009 г.\r\nПри откриването на срещата митрополит Григорий е прочел приветствие от името на Негово Светейшество патриарх Неофит и Св. Синод на Българската православна църква.\r\nВ конференцията участват представители на Константинополската, Руската, Българската патриаршии, както и на Кипърската, Атинската, Полската архиепископии и Православна църква на Чешките земи и Словакия.\r\nНикола ПЕТКОВ", "date": "2018.06.27", "title": "Негово високопреосвещенство Врачанският митрополит Григорий участва в Международна православна конференция, организирана от Александрийската патриаршия"}
{"url": "http://www.focus-news.net/news/2018/06/27/2538718/kyustendil-nezakonno-orazhie-boepripasi-i-tsigari-bez-banderol-sa-izzeti-pri-spetsializirana-politseyska-operatsiya-v-kvartal-iztok.html", "text": "Незаконно притежавано оръжие, боеприпаси и цигари без бандерол са открити и иззети при специализирана полицейска операция в квартал „Изток” в Кюстендил, съобщиха от пресцентъра на Областна дирекция на МВР – Кюстендил. Специализирана полицейска операция за установяване на лица, занимаващи се с престъпна дейност и притежаващи забранени от закона вещи, са провели служители на Районно управление – Кюстендил с участието на служители от дирекция „Жандармерия“. Проведените процесуално-следствени действия са осъществени в  пет обекта в кюстендилския квартал „Изток“.   Карабина, ловна пушка и 2 въздушни пушки, 35 боеприпаса  – незаконно притежавани, и цигари без български акцизен бандерол са открили и иззели служителите на реда. Двама мъже – баща и син на 53 и 36 години, са задържани с полицейска заповед. Задържаните са известни на полицията с разнообразие от криминални деяния. Започнати са 2 досъдебни производства и 6 бързи полицейски производства за нарушения на Закона за движение по пътищата.  Операцията е осъществена под надзора на прокурор.", "date": "2018.06.27", "title": "Кюстендил: Незаконно оръжие, боеприпаси и цигари без бандерол са иззети при специализирана полицейска операция в квартал „Изток”"}
{"url": "http://www.focus-news.net/news/2018/06/27/2538720/ruse-nad-7-kilometrova-kolona-ot-tezhkotovarni-avtomobili-na-vhod-se-e-obrazuvala-na-gkpp-dunav-most-ruse.html", "text": "Силно интензивно е движението на вход в страната за тежкотоварни автомобили на ГКПП „Дунав мост-Русе“. Това съобщи слушател на Радио „Фокус“. По думите му опашката е над 7км.", "date": "2018.06.27", "title": "Русе: Над 7-километрова колона от тежкотоварни автомобили на вход се е образувала на ГКПП „Дунав мост-Русе“"}
{"url": "http://www.focus-news.net/news/2018/06/27/2538721/veliko-tarnovo-s-nyakolko-santimetra-sa-se-pokachili-rechnite-niva-na-teritoriyata-na-oblastta-za-edno-denonoshtie.html", "text": "С няколко сантиметра са се покачили речните нива на територията на област Велико Търново за едно денонощие. Това съобщиха за Радио „Фокус“ – Велико Търново от Хидрометеорологичната обсерватория в града. С 4 см се е повишило нивото на река Янтра в кв. „Чолаковци“, като измереното ниво е 120 см, при критични стойности 600 см. С 2 см се е покачило нивото на реката при село Каранци в община Полски Тръмбеш. Тази сутрин са отчетени 95 см.\r\nС по 7 см са се покачили Голяма река при Стражица и река Джулюница при лясковското село Джулюница. Нивото на първата е 92 см, а на втората – 88 см.\r\nОт Басейнова дирекция „Дунавски район“  прогнозират, че на 27, 28 и 29 юни водните количества в река Янтра ще бъдат над средно многогодишните стойности. Днес и през следващите два дни ще започне повишаване на речните нива в целият водосбор. Водните количества в останалата част от басейна ще бъдат под праговете за внимание. От 29 юни се очаква нива на реките в басейна да се понижават.\r\nНадежда КРЪСТЕВА", "date": "2018.06.27", "title": "Велико Търново: С няколко сантиметра са се покачили речните нива на територията на областта за едно денонощие"}
{"url": "http://www.focus-news.net/news/2018/06/27/2538713/meta-makedoniya-yohanes-han-zayavi-che-uslovnata-data-za-pregovori-s-makedoniya-dava-vazmozhnost-na-ek-da-zapochne-protses-po-nablyudenie.html", "text": "Европейският комисар по разширяването Йоханес Хан  заяви след Съвета на министрите на ЕС, на който бе дадена условна дата за започване на присъединителни преговори с Македония, че това решение дава възможност на Европейската комисия да започне процес на наблюдение по отношение на страната, предава македонската електронна медия   „Мета“.\r\nХан поздрави Македония за успехите и заяви, че сега, когато е ясно, че страната ще започне преговорите през юни 2019 г., Европейската комисия може да започне подготовка за преговорите. „Сега има ясна задача, ясна перспектива и ясна награда за постиженията през последните няколко седмици“, уточни той.\r\nСлед тежка битка между 25 страни-членки от една страна и  Холандия, Франция и Дания от друга, Македония получи разрешение за започване на преговори през юни при определени условия.\r\nЕвропейската комисия ще трябва да изнесе доклад фокусиран върху три основни теми: реформата на публичната администрация, реформата на разузнавателните служби, както и съдебната реформа и борбата срещу корупцията. Въз основа на тези условия Македония ще може да проведе междуправителствена конференция до края на 2019 г. Виктор Турмаков", "date": "2018.06.27", "title": "„Мета“ (Македония): Йоханес Хан заяви, че условната дата за преговори с Македония дава възможност на ЕК да започне процес по наблюдение"}
{"url": "http://www.focus-news.net/news/2018/06/27/2538723/sofiya-na-spetsialna-tseremoniya-v-muzeynata-zala-na-bchk-shte-badat-vracheni-nagradite-za-spasyavane-na-choveshki-zhivoti-v-speshni-situatsii.html", "text": "На специална церемония в Музейната зала на БЧК ще бъдат връчени наградите за спасяване на човешки животи в спешни ситуации. Това съобщиха от пресцентъра на БЧК. Двунационалната търговска камара България - Израел ще награди за усилията за спасяване на човешки животи в спешни ситуации:\r\n- Акад. Христо Генадиев Григоров, д-р х. к. - председател на Българския Червен кръст; \r\n- Проф. д-р Красимир Борисов Гигов - главен секретар на Министерството на здравеопазването; \r\n- Доц. д-р Камен Сотиров Плочев - досегашен управител на Националната здравноосигурителна каса. \r\nСъбитието ще се проведе на 28 юни 2018 г. от 17.00 часа в Музейната зала на БЧК (бул. „Джеймс Баучер“ 76).", "date": "2018.06.27", "title": "София: На специална церемония в Музейната зала на БЧК ще бъдат връчени наградите за спасяване на човешки животи в спешни ситуации"}
{"url": "http://www.focus-news.net/news/2018/06/27/2538707/prof-georgi-mihaylov-bsp-shte-izleze-sas-zakonodatelna-initsiativa-za-promyana-na-mehanizma-za-izbor-na-upravitel-na-nzok.html", "text": "БСП ще излезе със законодателна инициатива за промяна на механизма за избор на управител на НЗОК. Това каза народният представител от ПГ на „БСП за България“ проф. Георги Михайлов по време на обсъждането на процедурните правила за избор на управител на НЗОК, предаде репортер на Агенция „Фокус“. Той поясни, че ПГ на „БСП за България“ няма да подкрепи процедурните правила за избор на управител на Касата. По думите му съществува системен проблем в Здравната каса. „Ако направите преглед на броя на управителите на НЗОК за последните 18 години, ще видите, че те са толкова много, че фактически нито един от тях не е изкарал повече от една година своя мандат“, коментира проф. Михайлов. Според него управителят на НЗОК не може да влияе върху политиката на Надзония съвет. „Има още много елементи, които са превърнали НЗОК в подразделение на Министерство на здравеопазването“, поясни депутатът от БСП.", "date": "2018.06.27", "title": "Проф. Георги Михайлов: БСП ще излезе със законодателна инициатива за промяна на механизма за избор на управител на НЗОК"}
{"url": "http://www.focus-news.net/news/2018/06/27/2538724/blagoevgrad-edin-chovek-e-postradal-pri-katastrofa-mezhdu-lineyka-i-dva-leki-avtomobila-na-vtoroklasen-pat-19-simitli-gotse-delchev-v-rayona-na-selo-mesta.html", "text": "Един човек е пострадал при катастрофа между линейка и два леки автомобила на второкласен път 19 Симитли-Гоце Делчев в района на село Места. Това каза за Радио „Фокус“-Пирин Йорданка Шаркова, говорител на Областна дирекция на МВР-Благоевград. Тя уточни, че пострадалият не е в тежко състояние. Шаркова обясни, че катастрофата е станалата, тъй като линейката е навлязла в лентата за насрещно движение, в следствие на което се е ударила в идващ отсреща лек автомобил, а зад лекия автомобил се е ударила и друга кола. По думите й в линейката е бил само шофьорът, не е имало екип и пациент. Пътят е затворен за движение. Автомобилите изчакват на място.\r\nНатали СТЕФАНОВА", "date": "2018.06.27", "title": "Благоевград: Един човек е пострадал при катастрофа между линейка и два леки автомобила на второкласен път 19 Симитли-Гоце Делчев в района на село Места"}
{"url": "http://www.focus-news.net/news/2018/06/27/2538708/daniela-daritkova-gerb-uvazhavam-namerenieto-na-bsp-za-zakonodatelni-promeni-no-sme-dlazhni-da-ne-ostavyame-nzok-bez-upravitel.html", "text": "Длъжни сме да не оставим НЗОК без управител. Това каза депутатът от ГЕРБ и председател на парламентарната здравна комисия в дебатите по приемането на процедурни правила за избор на управител на НЗОК, предаде репортер на Агенция „Фокус“. „Уважавам намерението ви за законодателни промени, само че сега сме длъжни да изберем нов управител в 30-дневен срок“, се обърна тя към БСП. „Трябва да разискваме дали процедурните правила отговарят на закона. Не чух съображения в тази посока“, посочи Даниела Дариткова.\r\nБиляна ИВАНОВА", "date": "2018.06.27", "title": "Даниела Дариткова, ГЕРБ: Уважавам намерението на БСП за законодателни промени, но сме длъжни да не оставяме НЗОК без управител"}
{"url": "http://www.focus-news.net/news/2018/06/27/2538722/burgas-izvarsheni-sa-proverki-na-vsichki-registrirani-ptitsevadni-obekti-v-oblastta-nyama-konstatirani-narusheniya.html", "text": "Извършени са проверки на всички регистрирани птицевъдни обекти в Бургаска област, включително и тези за патици и за кокошки носачки. Това съобщи за Радио „Фокус” – Бургас директорът на Областната дирекция на Българската агенция за безопасност на храните в Бургас д-р Георги Митев. По думите му целта на проверките е да се установи дали се спазва биосигурността на обектите и дали се извършва дезинфекция. „Няма констатирани нарушения, спазват се изискванията“, каза още д-р Митев. Дой добави още, че през 21 дни се правят проби от самите стопани, които са взети от ветеринарни лекари и се изследва за инфлуенца. „До момента всички проби са отрицателни за областта“, допълни Митев.\r\nДеница ДИМИТРОВА", "date": "2018.06.27", "title": "Бургас: Извършени са проверки на всички регистрирани птицевъдни обекти в областта, няма констатирани нарушения"}
{"url": "http://www.focus-news.net/news/2018/06/27/2538725/shumen-politseyski-sluzhiteli-ot-novi-pazar-sa-zadarzhali-55-godishen-mazh-obyaven-za-obshtodarzhavno-izdirvane.html", "text": "Полицейски служители от Нови пазар са задържали 55-годишен мъж, обявен за общодържавно издирване. Това съобщиха от ОДМВР - Шумен. На 26 юни 2018 г. в село Преселка в хода на проведени оперативно-издирвателни мероприятия служители на РУ - Нови пазар са задържали 55-годишен мъж с инициали М.М. с настоящ адрес в същото село. М.М. е обявен за общодържавно издирване през април 2017 година във връзка с влязла в сила ефективна присъда „лишаване от свобода“ в размер на 3 месеца за престъпление за управление на МПС след употреба на алкохол с концентрация в кръвта над 1.2 ‰. На основание чл. 72, ал.1 от ЗМВР е задържан за срок до 24 часа и е предаден на служители от ОЗ „Охрана“ за конвоирането му до местата за лишаване от свобода.", "date": "2018.06.27", "title": "Шумен: Полицейски служители от Нови пазар са задържали 55-годишен мъж, обявен за общодържавно издирване"}
{"url": "http://www.focus-news.net/news/2018/06/27/2538726/kyustendil-do-vsichki-obshtini-v-oblastta-e-izpratena-informatsiya-za-ochakvani-znachitelni-kolichestva-valezhi.html", "text": "До всички общини в област Кюстендил е изпратена информация за очаквани значителни количества валежи. Това съобщи за Радио „Фокус” – Кюстендил дежурният в Оперативния център в Кюстендил. \r\nЗа област Кюстендил е обявен жълт предупредителен код за опасни метеорологични явления. Количества за денонощието ще бъдат между 20 и 35 л/кв. м. Разпоредено е постоянно наблюдение на речните нива и на язовирите в областта. Към момента няма възникнали проблеми. Обстановката в региона е спокойна. Създадена е необходимата организация от страна на отговорните институции за реакция при необходимост.\r\nВенцеслав ИЛЧЕВ", "date": "2018.06.27", "title": "Кюстендил: До всички общини в областта е изпратена информация за очаквани значителни количества валежи"}
{"url": "http://www.focus-news.net/news/2018/06/27/2538710/parlamentarnite-grupi-shte-mogat-da-predlagat-kandidati-za-upravitel-na-nzok-v-srok-do-3-yuli-2018-g.html", "text": "Парламентарните групи ще могат да предлагат кандидати за управител на НЗОК в срок до 3 юли 2018 г., включително. Това стана ясно след като парламентът прие процедурни правила за  изслушване и избор на управител на НЗОК, предаде репортер на Агенция „Фокус“.  \"За\" процедурните правила гласуваха 96 народни представители, \"против\" - 6 и \"въздържали се\" - 30 , с което те бяха приети. \r\nПриемането на процедурните правила за избор на управител на НЗОК се налага след като на 20 юни 2018 г. Народното събрание прекрати предсрочно мандата на проф. Камен Плочев. Съгласно приетите правила предложения за кандидати ще могат да се правят от парламентарните групи. Предложенията ще се внасят в писмена форма чрез председателя на Народното събрание до Комисията по здравеопазване в 5-дневен срок от приемането на процедурните правила. \r\nКандидатите ще бъдат проверявани за принадлежност към Държавна сигурност и разузнавателните служби на Българската народна армия и следва да бъдат изслушани на открито заседание в Комисията по здравеопазване, като изборът на управител на Здравната каса ще се осъществи от Народното събрание. За избран ще се смята кандидатът, получил повече от половината от гласовете на присъстващите народни представители. В случай, че двама или повече кандидати са получили равен брой гласове, се провежда повторно гласуване между тях. В случай, че никой от кандидатите не получи необходимите гласове се провежда повторно гласуване, в което участват двамата кандидати, получили най-много гласове „за“. В случай, че и при повторното гласуване никой от тях не е получил необходимите гласове, Народното събрание приема решение за откриване на нова процедура по избор. Агенция \"Фокус\" припомня: \r\nПроф. Камен Плочев бе избран за управител на НЗОК през юли 2017 г. Кандидатурата му беше предложена от ПГ на ГЕРБ и „Обединени патриоти“. През февруари 2018 година проф. Камен Плочев заяви, че му е била отправена заплаха да подаде оставка. „Кой ми е поставил заплахата и кой му е казал да ми я каже, позволете ми да го спестя“, коментира тогава проф. Плочев. Малко по-късно той излезе в болничен. В края на май 2018 г. проф. Плочев поиска да се оттегли от поста си, като се позова на член в Закона за здравето, според който ако три месеца не може да изпълнява задълженията си поради заболяване, може да подаде оставката си и да напусне. Впоследствие Надзорният съвет на Касата реши да изпрати писмото на проф. Плочев до парламента и да остави на народните представители да решат дали той да бъде освободен. На 20 юни 2018 г. парламентът освободи предсрочно проф. Камен Плочев от длъжността управител на НЗОК. „За“ освобождаването му гласуваха 109 народни представители, „против“ - 72, „въздържал се“ - 30, с което проекторешението бе прието. \r\nДеница КИТАНОВА", "date": "2018.06.27", "title": "Парламентарните групи ще могат да предлагат кандидати за управител на НЗОК в срок до 3 юли 2018 г."}
{"url": "http://www.focus-news.net/news/2018/06/27/2538727/blagoevgrad-ogranicheno-e-dvizhenieto-po-pat-19-mesta-gotse-delchev-sled-otklonenieto-za-selo-kremen-pri-km-64-poradi-patnotransportno-proizshestvie.html", "text": "Ограничено е движението по път ІІ-19 Места – Гоце Делчев след отклонението за село Кремен при км 64 поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.06.27", "title": "Благоевград: Ограничено е движението по път ІІ-19 Места – Гоце Делчев след отклонението за село Кремен при км 64 поради пътнотранспортно произшествие"}
{"url": "http://www.focus-news.net/news/2018/06/27/2538728/veliko-tarnovo-s-15-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 15 см се е понижило нивото на река Дунав при Свищов за изминалото денонощие. Това съобщиха от Хидрометеорологична станция-Свищов. Водният стоеж на реката е 275 см, а температурата на водата 23 градуса. \r\nДнес валежите ще продължат. Привечер и през нощта те ще отслабнат, на места и ще спрат. Температурите ще бъдат по-ниски от обичайните – максималните ще са предимно между 20° и 25°.", "date": "2018.06.27", "title": "Велико Търново: С 15 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/06/27/2538729/predsedatelyat-na-kamarata-na-deputatite-na-cheshkata-republika-radek-vondrachek-shte-bade-na-ofitsialno-poseshtenie-v-balgariya.html", "text": "Председателят на Камарата на депутатите на Чешката република Радек Вондрачек ще бъде на официално посещение в България на 28 юни 2018 г. Визитата е по покана на председателя на Народното събрание Цвета Караянчева. Това съобщиха от пресцентъра на парламента.  \r\nВ 10.30 часа ще бъде официалната среща на председателя на парламента Цвета Караянчева и председателя на Камарата на депутатите на Чешката република Радек Вондрачек. \r\nВ 11.00 часа Цвета Караянчева и Радек Вондрачек ще направят изявления за представителите на медиите.  \r\nВ 11.30 часа двамата председатели ще присъстват на официална церемония пред паметника на “Незнайния воин”, където ще бъде поднесен венец. \r\nВ рамките на визитата на председателя на чешкия парламент са предвидени срещи с президента на Република България Румен Радев, със заместник министър-председателя по правосъдната реформа и министър на външните работи Екатерина Захариева и с кмета на София Йорданка Фандъкова.", "date": "2018.06.27", "title": "Председателят на Камарата на депутатите на Чешката република Радек Вондрачек ще бъде на официално посещение в България"}
{"url": "http://www.focus-news.net/news/2018/06/27/2538734/veliko-tarnovo-golyamata-veriga-za-hranitelni-stoki-otkri-nov-magazin-v-kvartal-buzludzha.html", "text": "Голямата верига за хранителни стоки „Т Маркет“ откри нов магазин във Велико Търново. Търговският обект е с над 700 кв. метра площ и се намира в квартал „Бузлужда“. Това съобщиха от пресцентъра на Община Велико Търново. Церемонията започна с благослов, а лентата прерязаха заместник-кметът на Велико Търново Снежана Данева-Иванова и Едвинас Волкас - генералнен директор на компанията инвеститор. С отварянето на магазина са разкрити 25 нови работни места.\r\n„Когато откриваме нов обект, това означава, че Община Велико Търново е създава добри условия, за да се случи тази инвестиция“, коментира Снежана Данева-Иванова. Тя пожела много успехи на колектива в магазина и много доволни клиенти.", "date": "2018.06.27", "title": "Велико Търново: Голямата верига за хранителни стоки откри нов магазин в квартал „Бузлуджа“"}
{"url": "http://www.focus-news.net/news/2018/06/27/2538732/smolyan-poradi-obilnite-valezhi-e-vazmozhno-zamatvane-na-vodata-v-chepelare.html", "text": "Поради обилните валежи, които се изляха е възможно замътване на водата в град Чепеларе. Това съобщиха от „ВиК“ – Смолян. С извършен анализ е установено, че няма органично замърсяване на водата. Водоснабдителното дружество извършва единствено обеззаразяване на водата с реагент флаш-хлор и дозираща помпа.", "date": "2018.06.27", "title": "Смолян: Поради обилните валежи е възможно замътване на водата в Чепеларе"}
{"url": "http://www.focus-news.net/news/2018/06/27/2538733/umbalsm-n-i-pirogov-nyama-opasnost-za-zhivota-na-postradalata-zhena-ot-katastrofata-mezhdu-avtobus-i-troley-v-sofiya.html", "text": "Към момента няма непосредствена опасност за живота на пострадалата жена от катастрофата между автобус и тролей в София. Това съобщиха от пресцентъра на УМБАЛСМ \"Н. И. Пирогов\". В спешното на болницата жената е докарана след катастрофата тази сутрин. Тя е преминала подробни прегледи и изследвания, след които е оставена за лечение и активно наблюдение в хирургията на \"Пирогов\".", "date": "2018.06.27", "title": "УМБАЛСМ \"Н. И. Пирогов\": Няма опасност за живота на пострадалата жена от катастрофата между автобус и тролей в София"}
{"url": "http://www.focus-news.net/news/2018/06/27/2538731/sindikalnite-i-rabotodatelskite-organizatsii-da-se-vpisvat-v-spetsialen-registar-reshi-parlamentat-na-parvo-chetene.html", "text": "Парламентът прие на първо четене промени в Кодекса на труда, предаде репортер на Агенция „Фокус“. Промените бяха приети единодушно с 91 гласа „за“. Депутатите решиха синдикалните и работодателските организации да се вписват в специален регистър към окръжните съдилища по седалището им. В регистъра ще бъдат вписвани целите на организацията и средствата за постигането им. Ако настъпят промени в обстоятелствата и актовете, те се вписват в регистъра в едномесечен срок от деня на възникването им. Законът предвижда заварените към датата на влизането на закона синдикални и работодателски организации да запазват правоспособността си на юридически лица, без да е необходимо да извършват нова регистрация. Всички организации са подкрепили промените.\r\nБиляна ИВАНОВА", "date": "2018.06.27", "title": "Синдикалните и работодателските организации да се вписват в специален регистър реши парламентът на първо четене"}
{"url": "http://www.focus-news.net/news/2018/06/27/2538719/tass-prezidentat-na-cheshkata-republika-naznachi-novo-pravitelstvo.html", "text": "Президентът на Чешката република Милош Земан назначи министрите от коалиционното правителство на страната, което, опирайки се на подкрепата на комунистите в парламента, което е създадено от оглавяваното от действащия премиер на страната Андрей Бабиш политическо движение „Акция на недоволните граждани“ и от Чешката социалдемократическа партия, предава ТАСС.\r\n„Поздравявам ви с назначението на новия кабинет и благодаря на правителството на министър-председателя Бабиш, работило като ефективен екип. Искам отборният дух да се запази“, подчерта Земан по време на церемонията по назначаването на правителството.\r\nПрезидентът съобщи, че на 11 юли ще посети заседанието на долната камара на парламента, за да подкрепи правителството преди гласуването на вота на доверие към него.  Виктор Турмаков", "date": "2018.06.27", "title": "ТАСС: Президентът на Чешката република назначи ново правителство"}
{"url": "http://www.focus-news.net/news/2018/06/27/2538735/vratsa-novata-detska-ploshtadka-v-galiche-podarak-ot-pg-na-gerb-e-gotova.html", "text": "Новата детска площадка в с. Галиче (община Бяла Слатина, област Враца) е готова. Тя бе изградена с дарение на ПГ на ГЕРБ на стойност 17 000 лв. Официалното откриване на площадката е утре в 18.00 часа.Това съобщиха от пресцентъра на партията.\r\n„Преди малко повече от 20 дни поех ангажимент ПГ на ГЕРБ да дари средства за изграждането на нова детска площадка в Галиче. Радостен съм, че днес тя вече е факт и ще донесе много приятни емоции на децата в това населено място“, сподели Цветан Цветанов.\r\nПредседателят на ПГ на ГЕРБ изрази надеждата си, че построяването на тази площадка ще бъде стъпка към спирането на политическото противопоставяне в с. Галиче. „Нека на тази площадка деца и родители да се събират и да се забавляват заедно“, посочи Цветанов.", "date": "2018.06.27", "title": "Враца: Новата детска площадка в Галиче, подарък от ПГ на ГЕРБ, е готова"}
{"url": "http://www.focus-news.net/news/2018/06/27/2538736/dobrich-ulitsa-shte-nosi-imeto-46-ti-pehoten-dobrichki-polk-a-ploshtad-na-boris-georgiev-mokata.html", "text": "Улица в града ще носи името „46-ти пехотен Добрички полк“ и площад - на Борис Георгиев - Моката, предаде кореспондент на Радио „Фокус” – Варна. Предложението е одобрено от общинските съветници на тяхното последно заседание. Комисия по предложенията за именуване и преименуване на улици, площади, паркове, инженерни съоръжения и други обекти с общинско значение в Добрич е разгледала и внесла за одобрение двете предложения. Според историческите сведения полкът е бил формиран на територията на Добричка област, откъдето е набиран и личният му състав. Той воюва в Балканската и Междусъюзническата война, в Първата и Втората световни войни - с безпримерен героизъм и много жертви. За участие във Втората световна война полкът е формиран на 14 октомври 1940 г. в Добрич, под името Четиридесет и шести пехотен Добрички полк. В периода 1941 – 1944 г. е на Прикриващия фронт, към него е формирана и гвардейска рота. Взема участие в двете фази на заключителния етап на войната. Демобилизиран е на 1 август 1945 г., а десет дни по-късно разформирован. Досега нито една улица в България не носи името на 46-и пехотен Добрички полк. Именуването на улица в Добрич е пример за малкия принос в съхранението на военната ни история.  Площадното пространство пред СУ „Св. св. Кирил и Методий“, обособено между улиците „Климент Охридски“, „Кубрат“, „Копривщица“ и „Велико Търново“, ще бъде именувано „Борис Георгиев – Моката“. През 1952 г. Борис Георгиев е участник в летните олимпийски игри в Хелзинки, като се състезава в категория до 75 кг, вместо в собствената - до 71 кг. Достига до полуфинал, побеждавайки боксьори от Люксембург, Великобритания и Германия, и печели бронзов медал. Това е първото в историята на българския спорт олимпийско отличие. Участва на олимпийските игри в Мелбърн през 1956 г., където достига до четвъртфинал. Носи олимпийския огън по пътя му към Москва за игрите през 1980 г. и към Атина за игрите през 2004 г. В боксовата си кариера Моката има 289 мача, 54 от които на международния ринг. Води физическата подготовка на първия български космонавт Георги Иванов. През 1987 г. на церемония в София Борис Георгиев – Моката е удостоен със сребърната огърлица на Международния олимпийски комитет за заслуги към олимпийското движение, връчена му от президента на МОК Хуан Антонио Самаранч. В началото на 90-те години е треньор в родния си град. От 1996 г. е Почетен гражданин на Добрич. През 2010 г. е удостоен с орден „Стара планина“ - първа степен от Президента на Република България Георги Първанов. Борис Георгиев – Моката почина на 29 януари 2017 г. на 87-годишна възраст.\r\nЖулиета НИКОЛОВА", "date": "2018.06.27", "title": "Добрич: Улица ще носи името „46-ти пехотен Добрички полк“, а площад - на Борис Георгиев - Моката"}
{"url": "http://www.focus-news.net/news/2018/06/27/2538738/sofiya-v-detskiya-muzeyno-obrazovatelen-tsentar-kam-nim-shte-se-provede-atelie-po-izrabotka-na-keramichni-ikoni.html", "text": "На 1 юли 2018 г. в Детския музейно-образователен център към НИМ ще се проведе ателие по изработка на керамични икони. То е част от проекта „Представителна изложба: Сакралното пространство по българските земи XV–XIX в.”, реализиран с частичната финансова подкрепа на Министерство на културата. Това съобщиха от пресцентъра на НИМ.\r\nВ програмата на ателието влиза разглеждане на изложбата „Сакралното пространство на религиозната култура и народното изкуство по българските земи ХV–ХІХ в.“ в зала 4 на НИМ. След това посетителите ще могат да участват в провеждане на занятие по изработка на глинени релефни икони в детския център на музея под ръководството на изтъкнатия учител по керамика Иван Чулев. Посетителите ще научат за иконографията на светите образи, за значението на иконата и за техниката на изработка на релефни керамични икони. Ателието по изработката на глинени релефни икони е четвъртото и последно от ателиетата, съпътстващи експозицията:„Сакралното пространство на религиозната култура и народното изкуство по българските земи ХV–ХІХ в.“ \r\nМатериали, инструменти и модели ще бъдат осигурени от организаторите. Ателието започва в 10.30 часа и ще продължи до 15.30 часа. Занятията за децата са безплатни, вход за придружители - 3 лв.", "date": "2018.06.27", "title": "София: В Детския музейно-образователен център към НИМ ще се проведе ателие по изработка на керамични икони"}
{"url": "http://www.focus-news.net/news/2018/06/27/2538737/kyustendil-otmenena-e-zapoved-na-oblastniya-upravitel-s-otkaz-za-provezhdane-na-referendum-za-otdelyane-na-selo-golemo-selo-ot-obshtina-bobov-dol.html", "text": "Отменена е заповед на областния управител на Кюстендил с отказ относно предложение за провеждане на референдум за отделяне на село Големо село от Община Бобов дол. Това съобщиха за Радио „Фокус” – Кюстендил от пресцентъра на Административен съд – Кюстендил. Съдебен състав е отменил издадената заповед от страна на областния управител на Кюстендил, чрез която той е отказал да предложи на Общински съвет – Бобов дол да приеме решение за провеждане на референдум в кметство село Големо село, община Бобов дол, за отделяне населеното място и преминаването му към Община Дупница. Според направения от съда анализ на събраните доказателства, се доказват предпоставките за провеждане на местен референдум и отказът на областния управител, обективиран в издадената заповед, е незаконосъобразен.   Поради тази причина съдът връща преписката  на областния управител за произнасяне съгласно дадените указания във връзка с тълкуването и прилагането на закона. Решението подлежи на обжалване пред Върховния административен съд.„Фокус” припомня, че делото в Административния съд в Кюстендил беше образувано, през месец ноември 2017 година, по подадена жалба от страна на Инициативен комитет на жители на село Големо село, за отделяне на населеното място от Община Бобов дол и присъединяването му към Община Дупница. Жалбата е срещу издадена от страна на областния управител в Кюстендил заповед, с която той е отказал да предложи на Общински съвет – Бобов дол да приеме решение за произвеждане на референдум по повдигнатия въпрос.  Инициативният комитет иска отделяне на населеното място от Община Бобов дол поради лоши условия на живот и влошена инфраструктура.\r\nВенцеслав ИЛЧЕВ", "date": "2018.06.27", "title": "Кюстендил: Отменена е заповед на областния управител с отказ за провеждане на референдум за отделяне на село Големо село от Община Бобов дол"}
{"url": "http://www.focus-news.net/news/2018/06/27/2538740/elena-yoncheva-bsp-premierat-boyko-borisov-si-e-vzel-tsyala-balgariya-a-dali-si-e-kupil-ostrov-ili-arhipelag-tryabva-da-razsledvat-spetsializiranite-sluzhbi.html", "text": "Премиерът Бойко Борисов си е взел цяла България, а дали си е купил остров или архипелаг, трябва да разследват специализираните служби. Това каза говорителят на ПГ на „БСП за България“ Елена Йончева по време на брифинг в Народното събрание във връзка със спряно предаване по Нова телевизия, в което е щяло да се коментара новината, публикувана в гръцки медии, че премиерът си е купил остров, предаде репортер на Агенция „Фокус“. „Големият проблем в България е къде изчезват милиардите“, каза Йончева. По думите й в България се говори за корупция по високите етажи на властта и прилагане на сложна схема за присвояване на пари. „Става дума за милиарди, милиарди. Само от пробитата система на Агенция „Митници“, както в доклада на ДАНС, така и в констатацията на гл. прокурор, изчезват действително милиарди. В тази система служителите от Агенцията са можели да заличават стоки, които минават през България\", коментира Йончева. \r\nПо думите й само от скрити акцизи България е загубила 1 млрд. евро. „Въпросът не е какъв остров ще си купи или си е купил г-н Борисов“, каза Йончева. \r\nДеница КИТАНОВА", "date": "2018.06.27", "title": "Елена Йончева, БСП: Премиерът Бойко Борисов си е взел цяла България, а дали си е купил остров или архипелаг, трябва да разследват специализираните служби"}
{"url": "http://www.focus-news.net/news/2018/06/27/2538739/varna-dete-e-blasnato-ot-lek-avtomobil-na-bul-republika.html", "text": "Дете е блъснато от лек автомобил на бул. \"Република\". Това съобщиха от ОДМВР - Варна. Инцидентът е станал на 26 юни т.г. около 16.25 часа в град Варна на бул. \"Република\". Автомобилът е шофиран от жена с инициали К.И. (44 г.), която по време на движението си блъска пешеходец – дете, което пресича пътното платно. Вследствие на инцидента момчето получава контузни наранявания, прегледано е и освободено без опасност за живота.", "date": "2018.06.27", "title": "Варна: Дете е блъснато от лек автомобил на бул. \"Република\""}
{"url": "http://www.focus-news.net/news/2018/06/27/2538741/pazardzhik-mazh-ot-rakitovo-e-s-opasnost-za-zhivota-sled-kato-e-udaren-s-bradva-ot-svoy-sagrazhdanin.html", "text": "Пиянска свада завърши с един сериозно пострадал, съобщиха от ОДМВР-Пазарджик. Случаят е станал снощи около 21.30 часа на улица пред хранителен магазин в Ракитово. Р. Б., на 47 г., от родопския град, се е срещнал на улицата със своя съгражданин А.М.- 43г. Под сериозно въздействие на алкохол  при двамата и след лека размяна на реплики А. М. си тръгнал. След няколко минути обаче той се е върнал обратно, носещ брадва в ръката си. Последвал удар в областта на главата на Р. Б. Пострадалият е бил транспортиран и е настанен в УМБАЛ „Свети Георги“ в Пловдив с фрактура на черепа и с опасност за живота. На мястото на инцидента пристигнали служители от местния полицейски участък и управлението във Велинград. Нападателят бил установен и задържан в ареста за срок от 24 часа. На мястото е извършен оглед, иззето е оръжието на престъплението. За случая е уведомена незабавно Окръжната прокуратура в Пазарджик, образувано е дознание.", "date": "2018.06.27", "title": "Пазарджик: Мъж от Ракитово е с опасност за живота, след като е ударен с брадва от свой съгражданин"}
{"url": "http://www.focus-news.net/news/2018/06/27/2538742/sofiyska-voda-shte-otkrie-treti-golyam-i-moderen-tsentar-za-klienti.html", "text": "От 28 юни отваря врати нов Център за обслужване на клиенти на партерния етаж на ЦУМ, бул. „Мария Луиза“ 2. Това съобщиха от пресцентъра на „Софийска вода“. Той ще е с удължено работно време от 09.00 часа до 20.00 часа в делнични дни и от 10.00 часа до 16.00 часа в събота, също като другия нов, удобен и комуникативен център в Мега Мол, Люлин. \r\nВ новите си центрове „Софийска вода“ осигурява функционално разделение на услугите, за да се спести неудобство, както и времето на клиентите. Те разполагат с обособени гишета за плащания на сметки и други такси, за предоставяне на бързи услуги и информация, и за заявяване на услуги, които изискват по-дълго време за работа с определен клиент. В центровете действа електронна система за поредност на обслужване чрез билети с номера за насочване на клиентите. На екрани се предлага дигитално видео съдържание с услугите на дружеството, съвети към клиентите и актуални новини. Осигурени са и удобни места за изчакване с безплатен достъп до Wi-Fi, както и контакти за зареждане на мобилни телефони.\r\nВъв връзка с работата на новата локация от 28 юни клиентският център в „Зона Б-5“ преустановява работа. Центърът на дружеството в НАГ (Направление „Архитектура и Градоустройство“) на ул. „Сердика“ 5 се специализира само за приемане на техническа документация за нови връзки към ВиК мрежата.  \r\nОбновените центрове са още един етап от цялостното модернизиране на клиентското обслужване под мотото „Услуги по вода“, което „Софийска вода“ като част от международната група Веолия въведе. Компанията е първият ВиК оператор с 24-часова безплатна телефонна линия - 0800 1 21 21, както и е единствената с Мобилен център за обслужване на клиенти – бус, оборудван с всички необходими технологии, за да осигурява пълен набор  от услуги, които се предлагат от стационарните клиентски центрове на компанията.\r\nЗа клиентите на дружеството, които предпочитат онлайн комуникациите за тяхното потребление на вода, остава възможността всяка една от предоставените физически услуги да се ползва дистанционно на www.sofiyskavoda.bg.", "date": "2018.06.27", "title": "„Софийска вода“ ще открие трети голям и модерен център за клиенти"}
{"url": "http://www.focus-news.net/news/2018/06/27/2538730/radio-svobodna-evropa-makedoniya-vmro-dpmne-zayavi-che-es-e-pokazal-che-makedoniya-ne-varvi-napred-sas-zoran-zaev-kato-ministar-predsedatel.html", "text": "Основната опозиционна партия на Македония ВМРО-ДПМНЕ заяви, че след вчерашното условно начало на преговорите за членство на страната в ЕС, дадено в Люксембург , Съюзът е „изяснил, че политиката на капитулация на министър-председателя Зоран Заев“, не приближават държавата към него, предава  Радио „Свободна Европа“ в своята македонска редакция.\r\nВ официално заявление на опозиционната партия се посочва, че „срамният капитулантски договор, с който се прави отказ от името Македония и от всичко, което е македонско“ е направен с цел постигане на дата за преговори, единствено, за да се прикрият всички криминални сделки на настоящето правителство. \r\n„Членството в ЕС изисква работа и ангажираност, а не търговия с държавни интереси. Македония се нуждае от реформи, а не от вредни споразумения“, пише в заявлението на ВМРО-ДПМНЕ. Виктор Турмаков", "date": "2018.06.27", "title": "Радио „Свободна Европа“ (Македония): ВМРО-ДПМНЕ заяви, че ЕС е показал, че Македония не върви напред със Зоран Заев като министър-председател"}
{"url": "http://www.focus-news.net/news/2018/06/27/2538746/sofiya-v-doma-na-evropa-shte-badat-predstaveni-zakonodatelnite-predlozheniya-na-evropeyskata-komisiya-za-politikata-na-sblizhavane-za-perioda-2021-2027-g.html", "text": "На 28 юни от 09.30 часа в Дома на Европа в София (ул. \"Г. С. Раковски\" 124) ще се състои публично представяне на законодателните предложения на Европейската комисия за Политиката на сближаване за периода 2021-2027 година. Това съобщиха от пресцентъра на Представителството на ЕК в България. Събитието ще бъде открито от Огнян Златев, ръководител на Представителството на Европейската комисия в България и Иван Иванов, директор на Дирекция \"Централното координационно звено\" на Министерския съвет. \r\nДетайлното представяне на предложенията на Комисията ще бъде направено от Андриана Сукова, заместник-генерален директор в генерална дирекция \"Заетост, социални въпроси и приобщаване\" и Витория Алиата ди Вилафранка, директор в генерална дирекция \"Регионална и селищна политика\" на Европейската комисия. То ще бъде последвано от свободна дискусия, в която ще се включат експерти на Европейската комисия.", "date": "2018.06.27", "title": "София: В Дома на Европа ще бъдат представени законодателните предложения на Европейската комисия за Политиката на сближаване за периода 2021-2027 г."}
{"url": "http://www.focus-news.net/news/2018/06/27/2538744/prez-parvata-sedmitsa-na-kampaniyata-bezopasno-lyato-2018-inspektorite-na-damtn-sa-ustanovili-169-produkta-s-nesaotvetstviya-v-targovskata-mrezha.html", "text": "През първата седмица на националната кампанийна проверка „Безопасно лято“ 2018 инспекторите на Държавната агенция за метрологичен и технически надзор (ДАМТН) са проверили общо 467 продукти в търговската мрежа. От тях 255 броя различни модели играчки и 212 модели пояси за ръце. Това съобщиха от пресцентъра на ДАМТН. Инспекциите обхванаха над 370 търговски обекта в цялата страна, като бяха съсредоточени в различни магазини за детски играчки, обекти за продажба на открито, складове и др. Резултатите показаха, че само за една седмица са установени 169 продукти с несъответствия. \r\nЗа установените нарушения ДАМТН е издала 91 броя заповеди за спиране разпространението на несъответстващия артикул, като предстои тази цифра да нарасне. Съставени са и 169 броя актове за установяване на административни нарушения на неизрядните търговците. \r\nИ тази година сред най-честите нарушения, които агенцията е констатирала бяха липса на: СЕ маркировка; инструкции на български език; задължителните предупредителни текстове, свързани с безопасната употреба или без превода им на български език; информация за наименование и адрес на отговорния икономическия оператор и др.\r\nКъм този момент резултатите от „Безопасно лято“ 2018 показват, че около 7% процента от проверените пояси за ръце са с установени несъответствия. През 2018 г. се забелязва значително намаляване на несъответстващите помощни средства за обучение по плуване за деца, които се предлагат на пазара, в сравнение с 2017 г., когато при същия продукт бяха отчетени около 32% нарушения.\r\nС цел постигане високо ниво на защита на потребителите, инспекторите на ДАМТН ще продължи проверките на пояси за ръце до края на кампанията, тъй като защитата на децата е първостепенен приоритет.", "date": "2018.06.27", "title": "През първата седмица на кампанията „Безопасно лято“ 2018 инспекторите на ДАМТН са установили 169 продукта с несъответствия в търговската мрежа"}
{"url": "http://www.focus-news.net/news/2018/06/27/2538743/kyustendil-pod-i-nad-srednite-vodi-sa-nivata-na-rekite-v-oblastta.html", "text": "Под и над средните води са нивата на реките в област Кюстендил. Това съобщи за Радио „Фокус” – Кюстендил дежурният в Оперативния център. Данните от тази сутрин сочат, че при реките Речица и Струма има покачване на водата, но нивото е под средното. Спад има при реките Елешница и Джерман, те са с води над средното равнище. Няма промяна в нивото на река Бистрица. Към момента няма очаквания за наводнения и образуване на разливи на реките.\r\nВенцеслав ИЛЧЕВ", "date": "2018.06.27", "title": "Кюстендил: Под и над средните води са нивата на реките в областта"}
{"url": "http://www.focus-news.net/news/2018/06/27/2538745/dobrich-filialat-na-dnevniya-tsentar-za-detsa-s-uvrezhdaniya-nyama-da-raboti-ot-2-do-13-yuli-poradi-vik-remonti.html", "text": "Община Добрич информира потребителите от филиала на Дневния център за деца с увреждания, че работата на центъра се преустановява от 2 юли до 13 юли 2018 г. (включително) поради ВиК ремонти. Това съобщиха от пресцентъра на Общината. Филиалът се намира в жк. „Дружба“ 3 - 57. Телефон за връзка: 0884/ 311 445 - Елена Янева.", "date": "2018.06.27", "title": "Добрич: Филиалът на Дневния център за деца с увреждания няма да работи от 2 до 13 юли поради ВиК ремонти"}
{"url": "http://www.focus-news.net/news/2018/06/27/2538750/pazardzhik-okrazhniyat-sad-shte-gleda-delo-za-lihvarstvo.html", "text": "Окръжният съд в Пазарджик ще гледа дело за извършване на банкови сделки без разрешително, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Окръжна прокуратура – Пазарджик. Срещу подсъдимия е повдигнато обвинение за това, че за периода юни 2003 – юни 2010 г. във Велинград е извършвал банкови сделки, без съответното разрешително. Отпускал е парични заеми срещу лихви на 284 лица като дадените заеми са 295 958 лева, а върнатите лихви са общо 646 241,26 лева. Началото на съдебното заседание е в 13.30 часа, а съдия-докладчик е Коста Стоянов.\r\nВаня НИКОЛОВА", "date": "2018.06.27", "title": "Пазарджик: Окръжният съд ще гледа дело за лихварство"}
{"url": "http://www.focus-news.net/news/2018/06/27/2538749/varna-rekite-kamchiya-provadiyska-i-ana-dere-na-teritoriyata-na-oblastta-sa-v-ruslata-si-i-ne-sa-konstatirani-razlivi-sled-valezhite-tazi-nosht.html", "text": "Реките Камчия, Провадийска и Ана дере на територията на област Варна са в руслата си и не са констатирани разливи след валежите тази нощ. Това съобщи за Радио „Фокус“ – Варна оперативният дежурен при Областна администрация Варна.  Според оперативните данни обстановката в областта към момента е спокойна и няма сведения за аварии или проблемни места при водоемите, нанесени щети или разливи заради валежите тази нощ. През последното денонощие от общините няма постъпила информация за аварийни ситуации по язовирните стени и съоръженията към тях. Във връзка с обявения жълт код за интензивни валежи състоянието на водоемите във Варненска област се следи непрекъснато.\r\nЗначителни повишения на речните нива в Черноморския басейн се очакват в дните до 29 юни в резултат на валежи, сочи справка в сайта на Националния институт по метеорология и хидрология към Българската академия на науките.\r\nМарияна ВАЛЕНТИНОВА", "date": "2018.06.27", "title": "Варна: Реките Камчия, Провадийска и Ана дере на територията на областта са в руслата си и не са констатирани разливи след валежите тази нощ"}
{"url": "http://www.focus-news.net/news/2018/06/27/2538747/burgas-parviyat-mezhdunaroden-turnir-dimitar-gurbalov-sabira-handbalisti-ot-4-darzhavi.html", "text": "Първият международен турнир Бургас Къп 2018 „Димитър Гурбалов“ събира хандбалисти от 4 държави - Румъния, Кипър, Македония и България. Това съобщиха от пресцентъра на Община Бургас. Надпреварата за момчета до 14 и до 16 години ще се проведе от петък до неделя в зала „Младост“ с начален час 9:00. Организатори са ХК „Фрегата“, с подкрепата на Община Бургас. В исторически план турнирът по хандбал за деца „Димитър Гурбалов“ се провежда за 25-ти път. Официалното откриване е предвидено за 17:00 часа на 29 юни. Финалът при 16-годишните е в неделя от 13:30 часа. Веднага след него започва церемонията по награждаването. Тя ще започне в 15:00 часа. Най-добрите ще получат купи и медали. Ще има и индивидуални призове за отличилите се. Организаторите на атрактивната надпревара ще раздадат и сувенири на участниците. Входът в зала „Младост“ е свободен.", "date": "2018.06.27", "title": "Бургас: Първият международен турнир „Димитър Гурбалов“ събира хандбалисти от 4 държави"}
{"url": "http://www.focus-news.net/news/2018/06/27/2538748/foreign-policy-za-sarbite-shveytsariya-ne-e-neutralna.html", "text": "За повечето фенове на Световното първенство е лесно да се пропусне важността на футболния мач от миналия петък между Сърбия и Швейцария. На пръв поглед, той не заслужаваше особено внимание, но това е може би най-политизирания мач в целия турнир, коментира американското издание, посветено на международната политика Foreign Policy.\r\nТрима от швейцарския отбор – Джердан Шакири, Гранит Джака и Валон Бехрами са от косовски произход. Четвъртият, Блерим Джемайли е роден от албански родители в Македония. За мнозина в Сърбия, това не е футболен мач срещу швейцарския национален отбор, а е непряка битка, зареждана от дългогодишна национална вражда.\r\nНа 17 февруари 2008 г. Косово едностранно обяви независимост от Сърбия, девет години след като водената от НАТО кампания на бомбардировки сложи край на войните в Югославия. Но докато сръбският народ вечме се е примирил, че е от губещата страна на дългата серия конфликти, довели до разпада на Югославия, загубата на Косово се смята за нетърпима обида на колективното чувство на страната за идентичност.\r\nСъщата нощ в Белград тълпа се събра пред посолството на САЩ, за да изрази гнева си. Протестите и скандиранията „Косово е Сърбия“ накрая избухнаха в насилие, след като тълпата щурмева посолството и го запали. Оттогава Косовският въпрос е най-деликатната тема в сръбската политика.\r\nНаселяваната предимно с албанци провинция Косово е част от сръбската държава под различна форма от средновековието насам. Според националистическата митология Косово е люлка на сръбските национална идентичност и култура. То е дом на много древни православни манастири и е мястото на битката при Косово поле от 1389 г., когато цар Лазар загива в напразен опит да отблъсне османската армия. Тази битка за много сръбски националисти е определящото събитие в сръбската история.\r\nТози сблъсък между християнството и исляма насажда семената на религиозното и етническото напрежение, които ръководят политическия наратив на Балканите през последните три десетилетия и корените на босненските и на косовските войни могат да бъдат проследени до този съдбовен ден през юни преди повече от 600 години. Символично бившият лидер на Сърбия Слободан Милошевич избра Косово поле - мястото, където се състоя битката от 1389 г. - като място за скандалната си  реч през 1989 г., в която той се позиционира като закрилник на сръбския народ в следтитова Югославия. Тази реч предизвика националистически страсти, които доведоха до поредицата от геноцидни войни през 90-те години.\r\nВъпреки че много сърби всъщност никога не са стъпвали в Косово, то е централно място на региона в техния национален фолклор, което поражда дълбоко чувство на емоционална привързаност, поради което мнозина в Сърбия смятат независимостта на Косово за национална катастрофа. Политически кариери се създават и рушат от косовския въпрос - да се застъпва за всякакъв вид компромис или помирение с Прищина, представлява политическо самоубийство. Дори и свръхмощният, деспотичен президент на Сърбия Александър Вучич трябва внимателно Трябва да внимава по въпроса, тихичко нормализирайки отношенията с отделилата се провинция, докато запазва своята консервативна избирателна основа.\r\nВ такава политическа обстановка популисткото разтупване на сърцето за Косово е евтин и лесен начин да се спечелят точки, на които сръбските политици не могат да устоят. Само няколко дни преди мача от петък вечерта външният министър на страната Ивица Дачич изнесе пресконференция с либерийския си колега, на която не се стърпя да опише   победата на Сърбия срещу Коста Рика като „малко, сладко отмъщение“. Извън Сърбия е малко известен фактът, че Коста Рика е сред първите страни в света, които признават независимостта на Косово. Това вмятане на политически факт, изведнъж трансформира сръбската скучна победа с 1:0 над далечната централноамериканска държава в исторически триумф срещу чуждото покорство. Сърбите крещят радостни при дребни спортни победи срещу народите, които са ги предали. Те са толкова изтощени от поражения, че се възползват от всяка възможна победа.\r\nТрайната ненавист към международната общност намалява подкрепата за Европейския съюз и обръща много сърби все по-решително към Русия, страна, с която Сърбия се радва на дългогодишни дипломатически връзки и дълбоко вкоренени културни отношения. Това беше подсилено от гледката как сръбски и руски фенове, събрали се в Калининград в петък вечерта, пеят „Русия и Сърбия са братя завинаги“, запътвайки се към стадиона.\r\nСпортът понякога се описва като „продължаване на политиката по друг начин“ и това никъде не е по-очевидно, отколкото в Сърбия. Песнопенията „Косово е сърцето на Сърбия“ са неизбежна характеристика както на клубните, така и на международните мачове в страната. Когато белградските гиганти Партизан се срещнаха с албанските шампиони Скендербег Корча в мач от Лига Европа миналата есен, твърдите фенове на Партизан отбелязаха случая, като разгърнаха гигантски банер, който носеше образа на сръбския мъченик Лазар от 14-ти век. Символиката е двойна: тя въплъщава древната привързаност на Сърбия към Косово и изразява общото мнение, че членовете на албанското мнозинство в региона са чужди агресори, точно както османците, които са убили цар Лазар през 1389 г.\r\nПрез октомври 2014 г. мачът между Сърбия и Албания за европейски шампионат прерасна в бунт, когато дистанционно управляван дрон, носещ карта на Велика Албания, която включва голяма част от Южна Сърбия и съседна Черна гора, влетя на стадиона в Белград, прекъсвайки мача, тъй като се движеше над полето.\r\nКогато сръбският футболист Стефан Митрович се опита да отстрани флага, така че играта да може да продължи, албанците Анди Лила и Таулант Джака - по-големият брат на швейцарския халф Гранит Джака - се втурнаха към него, насилствено изтръгвайки знамето от ръцете на Митрович. Това предизвика масово меле между играчите от двете страни и накара сръбските фенове, мнозина от които през цяла нощ крещяха „Убий, убий, убий шиптаря\", да нахлуят на  терена и да нападат играчите на противниковия отбор , Мачът в крайна сметка беше изоставен, а домашната страна формира човешки щит около опонентите си, за да могат да бъдат отведени до относителната безопасност на съблекалните под дъжд от седалки и други предмети.\r\nПредвид тези неотдавнашни прецеденти политизирането на сръбския мач срещу Швейцария бе неизбежно. Когато груповият мач бе обявен през декември, швейцарският играч, роден в Косово Джердан Шакири заяви, че очаква мача. Това е доста отровен коментар, но Шакири, чието семейство бяха от Югославия през 1992 е явен патриот, който често излиза на полето,  украсен и с швейцарското, и с косовското знаме.\r\nПо-рано този месец сръбският нападател на Нюкасъл Александър Митрович използва интервю с местен спортен телевизионен оператор, за да отвърне  тънко: \"Всички те се хвалиха с този флаг, но след това отказаха поканите да играят за родината си.  Това казва много за тях“. „Ако те толкова много обичат Косово, защо играят в цветовете на друга страна?“ Дори синът на сръбския президент Данило Вучич беше хванат на една маса по време на мача между  Сърбия и Коста Рика  сред известни хулигани от Партизан с известни връзки с организираната престъпност. Вучич младши и другарите му бяха облечени с тениски, изрисувани с карта на Косово и с думите „Не се предавай“.\r\nПо време на мача срещу Швейцария политическият наратив потече като по сценарий. Митрович откри резултат за Сърбия с мощен удар в петата минута и по-късно му отказаха ясно нарушение, след като бе съборен от двама швейцарски защитници. Сърбия доминираше в първото полувреме, притискайки швейцарските играчи. На трибуната бушуваща тълпа зовеше Сърбия към победа и заливаше косоварския контингент на швейцарици с обиди и освирквания. През второто полувреме играта се обърна.\r\nВ 52-ата минута Джака, син на политически беглец от Косово, затварян заради участието му в протестите за независимост, изстреля неудържима топка в долния ъгъл на Сърбия. Докато се радваше, той вдигна ръце към гърдите си, използвайки ги, за да имитират двуглавия орел на албанското знаме - ясно насочено към сръбските поддръжници, които го бяха измъчвали цялата среща. След това, в последната минута на мача, роденият в Косово Шакири проби сръбската отбрана и прокара победната топка между краката на сръбския вратар Владимир Стойкович. Тълпата беше зашеметена и докато бягаше по терена от радост, Шакири свали ризата си, като направи същия жест с два орела с ръце пред зашеметените фенове на Сърбия. Сърбия официално се оплака от жестовете на швейцарските играчи, а ФИФА ги разследва, както и  обидните политически послания, отдадени на треньора и феновете на Сърбия.\r\nПричината, поради която мачът срещу шепата играчи на швейцарско-косовски произход получи толкова голямо значение в Сърбия, е защото тя  представляваше рядка възможност да се възстанови изгубената национална гордост.  Местните политици може да се преструват, че не са признали поражението по косовския въпрос, като театрално отказват да признаят независимостта, но фактът, че Сърбия може просто да отлага съгласието си е политическа реалност. Белград е безсилен да обърне положението.\r\nВместо да признае статуквото Сърбия предпочита да бяга в митологията, обръщайки се към миналото, защото бъдещето изглежда безнадеждно. Виктор Турмаков", "date": "2018.06.27", "title": "Foreign Policy: За сърбите Швейцария не е неутрална"}
{"url": "http://www.focus-news.net/news/2018/06/27/2538751/targovishte-32-godishna-zhena-e-ubita-ot-mazha-si-v-selo-makariopolsko.html", "text": "32-годишна жена е убита от мъжа си в село Макариополско. Това съобщиха от ОДМВР - Търговище. Убийството е станало на 26 юни 2018 г. около 22.16 часа в къща в село Макариополско, община Търговище. 40-годишен мъж с инициали Х.М. от село Трапище, община Лозница, е нанесъл с нож прободна рана в областта на сърцето на 32-годишна жена, също от село Трапище, с която живеели на семейни начала. В резултат жената е починала. \r\nИзвършен е оглед на местопроизшествието от оперативно-следствена група. Трупът на жената е откаран в МБАЛ - Търговище за аутопсия. В РУ - Търговище продължават процесуално-следствените действия по документиране на престъплението. Около два часа след получаване на сигнала за престъпното деяние Х.М. е установен от полицейски служители в друга къща в с. Макариополско и е задържан в РУ - Търговище за срок до 24 часа. По случая е започнато досъдебно производство по чл. 115 от Наказателния кодекс по описа на РУ - Търговище. Действията по разследването се извършват под ръководството на прокурор от Окръжна прокуратура - Търговище.", "date": "2018.06.27", "title": "Търговище: 32-годишна жена е убита от мъжа си в село Макариополско"}
{"url": "http://www.focus-news.net/news/2018/06/27/2538752/dobrich-poradi-svarzvane-na-sgradni-vodoprovodni-otkloneniya-do-petak-shte-bade-spirano-vodopodavaneto-v-rayon-na-ul-ivan-georgiev.html", "text": "От днес до петък (27 - 29 юни) ще бъде спряно водоподаването в района на ул. „Иван Георгиев“, в участъка от ул. „Вардар“ до ул. „Батовска“ от 09.00 до 17.00 часа поради свързване на сградни водопроводни отклонения, предаде кореспондент на Радио „Фокус” – Варна. Дейностите са в рамките на интегрирания проект за обновяване на водния сектор в града. В същия период по лот 2 ще се работи по ул. „Боримечка“, ул. „Странджа“, ул. „Панайот Хитов“, ул. „Добричка епопея“, ул. „Хан Аспарух“, участък Помпена станция „Врачанци“ -  кв. „Рилци“, ул. „Янтра“, ул. „Волга“, ул. „Вежен“, ул. „Велико Търново“, ул. „Свещеник Атанасов“, ул. „Кап. Димитър Списаревски“, ул. „Цар Самуил“, ул. „Васил Петлешков“ и ул. „Иван Вазов“.\r\nЖулиета НИКОЛОВА", "date": "2018.06.27", "title": "Добрич: Поради свързване на сградни водопроводни отклонения до петък ще бъде спирано водоподаването в район на ул. „Иван Георгиев"}
{"url": "http://www.focus-news.net/news/2018/06/27/2538754/pregled-na-osnovnite-temi-vav-varnenskiya-pechat.html", "text": "„Започна приемът на документи за паркиране в „синята зона“, е водещото заглавие в днешния брой на вестник „Черно море“. В изданието се посочва, че живеещите в района на „синята зона“ – център, търговците и хората, искащи служебни абонаменти, вече могат да подават заявления за паркиране. Подробна информация за това може да се намери на интернет страницата varnaparking.bg. \r\n„Варненка е втора в класацията за Учител – будител“, е друг акцент в броя. Изданието допълва, че Светлана Георгиева заема второ място във временното класиране за 2018 година. Окончателното подреждане ще стане ясно наесен. \r\n„До 2020 г. става ясно какво ще представлява Аспарухов мост 2“, четем още в днешния брой вестника. Изданието цитира главния архитект на Варна Виктор Бузев, според когото най-късно до 2020 г. трябва да се създаде идеен проект за Аспарухов мост 2, който да бъде алтернатива на сега съществуващия. \r\n„Съветниците одобриха дофинансиране на „Градски транспорт“, съобщава още вестник „Черно море“. Информацията е от заседанието на една от комисиите в Общинския съвет. На срещата е станало ясно,, че цифрите сочат, че „Градски транспорт“ е на загуба, защото приходите му сега са равни на тези от 2007 г., а цената на билета през годините е една и съща, докато фонд „Работна заплата“ се е увеличил 4  пъти на 20 млн. лв. \r\n„138 педагози обмениха добри практики на форум“, е друго заглавие в днешния брой на вестника. В статията се посочва, че преподавателите са участвали в конференцията „Детският и началният учител двигател на мотивацията“. Тя е заключителна за първата учебна година от съществуването на Регионалния методически съвет към Регионално управление на образованието – Варна. \r\n„Ремонтират 6 км от АМ „Черно море“, става ясно от друга новина на страниците на печатното издание. Ремонтът ще е в 6-километрова отсечка в дясното платно на автомагистрала „Черно море“ в посока Бургас. Очаква се дейностите да приключат до десетина дни. \r\n„Освежават Стената на героите във Варна“, четем също в изданието. Вестникът допълва, че патриотичната идея е реализирана с лични средства на „Възрожденци Варна“ и дарения на граждани.", "date": "2018.06.27", "title": "Преглед на основните теми във варненския печат"}
{"url": "http://www.focus-news.net/news/2018/06/27/2538759/pregled-na-osnovnite-temi-v-evropeyskiya-pechat-agentsiya-fokus.html", "text": "Повече от 500 австрийски полицейски служители и 220 войници са участвали в учения край граничен пункт „Шпилфелд“, за отработване на навици на реакция при масова миграция, пише  The Local.\r\n„Държава, която не може да защити границата си при нужда, губи уважение“, заяви вътрешният министър Херберт Кикл, който наблюдава ученията заедно с министъра на отбраната Марио Кунасек. И двамата са членове на крайнодясната „Партия на свободата“, която от миналата година е младши партньор в коалиционното правителство на канцлера Себастиан Курц..\r\nНа ученията участваха два хеликоптера „Блек Хоук“. Полицейски кадети играха ролята на мигранти, стоящи на границата, искащи да бъдат пуснати. \r\nТова е първата операция на новата полицейска гранична сила, съставена от около 600 служители, наричана звено „Пума“.\r\nНяколко хиляди мигранти преминаха през „Шпилфелд“ през лятото на 2015 г. към Северна Европа, макар и полицията да съобщава, че в момента подобни пресичания са спаднали на практика до нулата.\r\n***\r\nКритиката срещу българското предложение за съживяването на проекта за АЕЦ „Белене“ игнорира спешната нужда на страната да разнообрази енергийните си източници и да намали зависимостта си към въглищата, пише за международното бизнес-издание  Financial Times  Тимъти Йео, бивш депутат в британския парламент от Консервативната партия и настоящ директор на организацията New Nuclear Watch Europe. Агенция „Фокус“ представя неговото мнение без редакторска намеса.\r\nСпоред Йео разчитането на силно замърсяващи форми на енергетика е неустойчиво. В момента цените на въглеводородите в Европа се покачват рязко след закъснялата реформа на системата на ЕС за търговия с емисии.\r\nЦелите на ЕС за емисиите стават все по-строги и все повече страни членки премахват въглищата от енергийните си системи, затова и Европейската комисия трябва да приветства българското решение. Но електричеството от въглища все пак трябва да се замени. Използването на повече газ единствено може да доведе до частично намаляване на емисиите и ще засили зависимостта на страната от вносен руски газ. Възобновимите източници могат да компенсират част от недостига на енергия, но докато няма достъпно, гъвкаво, мащабно и дългосрочно съхранение на електрическата енергия, нито една съвременна икономика не може да разчита единствено на неравномерни източници на електричество. Запазването на ядрената енергетика като важна част от българския енергиен букет затова е и разумно и съвпадащо с европейската  политика решение.\r\nПри това е погрешно да се смята, че АЕЦ „Белене“ задължително ще получава гориво от Русия. Няма никакви проблеми по отношение на тази зависимост. Построен в Русия ядрен реактор в Украйна в момента купува половината си гориво от дъщерна компания на „Уестингхаус“ в Швеция.\r\nПревключването от въглен на атом подобрява сигурността и устойчивостта и на европейските и на българските енергийни запаси. С руски и китайски компании готови на бизнес с България, нейният министър-председател Бойко Борисов има силна ръка за разиграване. \r\n***\r\nПоследователи и на управляващите, и на опозиционните партии се очаква да демонстрират пред сградата на парламента на Румъния днес, 27 юни, когато се очаква обсъждането и гласуването на вот на недоверие срещу коалиционното правителство на социалдемократи и либерали, пише  Romania Insider.\r\nОпозиционната партия „Съюз „Спасете Румъния“ призова хората да си вземат отпуск и да се присъединят към „мирния протест“ пред сградата на парламента, започващ в 12 часа местно време (съвпада с българското), когато ще се гласува вотът на недоверие. \r\nПредседателят на опозиционната Национално-либерална партия Людовик Орбан призова последователите на партията си да присъстват на организираните митинги в деня на вота – както в Букурещ, така и в останалите градове на страната.\r\nМеждувременно сенаторът Клаудио Манда от управляващата Социалдемократическа партия заяви, че и тези, които подкрепят правителствената коалиция трябва да се явят пред парламента. На въпрос какво може да се случи, ако последователите и на правителството, и на опозицията се съберат едновременно на едно място, народният избраник заяви, че има две възможности: „или ще се сравни числеността, или ще има конфликт“. Той също така изрази убеденост, че вотът на недоверие, повдигнат от опозиционните партии срещу правителството, няма да премине. \r\nНай-малко 233 депутати трябва да гласуват в 465-местния парламент за падането на правителството.\r\n***\r\n Три седмици след като стана министър-председател на Испания Педро Санчес заяви в интервю пред  El Pais, че има план да се срещне лично с премиера на Каталуния Куим Тора на 9 юли, за да се опита да сложи край на провала в двустранните отношения между Мадрид и Барселона. Въпреки това той заяви, че кризата, предизвикана от опита на провинцията да се отдели от централната власт няма бъде решена в близките години.\r\n„Дните, когато испанското правителство влошаваше проблемите с Каталуния са приключили. Трябва отново да изградим доверието и лоялността, които се разбиха по време на годините на конфликт между правителствата на Каталуния и Испания. Това е посланието, което ще изпратя на Тора, когато го срещна на 9 юли“, заяви Санчес. Той допълни, че „кризата в Каталуния няма да се реши в близките едва, две или дори пет-шест години“. Според него страната е изправена пред криза, която трябва да се разреши с усилията и на двете страни в близкото десетилетие, както и с нормализиране на отношенията между институциите.\r\n„Има политическа криза в Каталуния и решението ѝ няма да дойде от съдилищата, а от политиците. В замяна на това искат реципрочна воля от каталунското правителство за изграждане на доверие“, заключи министър-председателят.\r\n***", "date": "2018.06.27", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2018/06/27/2538755/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-yuni.html", "text": "„Софийска вода” временно ще прекъсне водоснабдяването в някои части на столицата на 28 юни. Това съобщиха от пресцентъра на дружеството.\r\nВъв връзка с подмяна на пожарен хидрант на ул. „Странджа“ Център район „Възраждане“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Странджа“ от бул. „Александър Стамболийски“ до ул. „Три уши“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Странджа“ ъгъла с ул. „Позитано“.\r\nВъв връзка с монтаж на водомерен възел на ул. „Карамфил“ местност Гърдова глава, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Чукар“  от ул. „Резньовете“ до ул. „Карамфил“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чукар“ ъгъла с ул. „Карамфил“.\r\nВъв връзка с диагностика на уличен водопровод на ул. „Пешовица“ с. Доброславци, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Първанова чешма“, ул. „Уршак“, ул. „Панчовица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панчовица“ ъгъла с ул. „Бранище“.\r\nВъв връзка с подмяна на уличен водопровод на ул. „Долна махала“ кв. „Бенковски“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Обрадовски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обрадовски път“ ъгъла с ул. „Лазар Михайлов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.27", "title": "„Софийска вода” временно ще прекъсне водоснабдяването в някои части на столицата на 28 юни"}
{"url": "http://www.focus-news.net/news/2018/06/27/2538757/smolyan-zapochna-rabotata-po-ukrepvane-na-svlachishteto-po-patya-za-selo-zabardo-i-mestnost-chudnite-mostove.html", "text": "Поради обилните валежи през месец юни се активира свлачище на пътя за село Забърдо и скалния феномен „Чудните мостове“, което предизвика опасност за преминаващите автомобили. Това съобщиха от Община Чепеларе. Кметът на Общината Славка Чакърова посети на място образувалото се свлачище заедно с екип от експерти. Веднага бе изпратена фирма, която да отстрани нападалите камъни.\r\nСигурността на гражданите и туристите в Община Чепеларе е най-важна, затова и навременните действия от страна на местната управа са налице. Предвид сложната обстановка, за да се отстрани проблемът, е било нужно да се намери фирма, която да почиства свлачища на опасни места. След преговори на 22 юни 2018 г. е подписан договор между фирмата и Община Чепеларе, а дейностите по разчистване и обрушване на скалите над пътя са започнали от 23 юни 2018 г.", "date": "2018.06.27", "title": "Смолян: Започна работата по укрепване на свлачището по пътя за село Забърдо и местност „Чудните мостове“"}
{"url": "http://www.focus-news.net/news/2018/06/27/2538753/deputati-ot-pp-nfsb-shte-se-sreshtnat-s-predstaviteli-na-natsionalnoto-sdruzhenie-na-srednite-i-drebni-targovtsi-i-prevozvachi-na-goriva-vav-vrazka-s-provezhdashtiya-se-protest.html", "text": "Депутатите Валентин Касабов, Християн Митев, Георги Колев и Йордан Апостолов от ПП НФСБ ще се срещнат с представители на Национално сдружение на средните и дребни търговци и превозвачи на горива във връзка с протеста против лобисткият проекто-закон, който застрашава поминъка им и за да изслушат техните предложения за промени в проекто-закона. Това съобщиха от пресцентъра на ПП НФСБ. Срещата ще се проведе в централата на ПП НФСБ на ул. „Георги Сава Раковски“ №134 в 13.00 часа", "date": "2018.06.27", "title": "Депутати от ПП НФСБ ще се срещнат с представители на Националното сдружение на средните и дребни търговци и превозвачи на горива във връзка с провеждащия се протест"}
{"url": "http://www.focus-news.net/news/2018/06/27/2538758/blagoevgrad-dvizhenieto-se-osashtestvyava-v-edna-lenta-po-pat--19-mesta-gotse-delchev-sled-otklonenieto-za-selo-kremen-pri-km-64.html", "text": "Движението се осъществява в една лента по път ІІ-19 Места – Гоце Делчев след отклонението за село Кремен при км 64 поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се регулира от Пътна полиция. Шофьорите да се движат с повишено внимание и съобразена скорост.", "date": "2018.06.27", "title": "Благоевград: Движението се осъществява в една лента по път ІІ-19 Места – Гоце Делчев след отклонението за село Кремен при км 64"}
{"url": "http://www.focus-news.net/news/2018/06/27/2538760/targovtsi-na-goriva-na-protest-pred-ministerski-savet.html", "text": "За втори ден в столицата се провежда протест на търговците на горива от малки бензиностанции, предаде репортер на Агенция „Фокус“. Вчера протестът се състоя пред сградата на Народното събрание, а днес се провежда пред сградата на Министерски съвет, докато тече редовното правителствено заседание. Събрали са се около 50 души, които носят плакати с надпис: \"Закон убиец\"; \"Собственост без гаранции\"; \"Не на монопола на горивата\" и др. Протестиращите не пречат на движението в района. \r\nНедоволството е породено от проектозакона за търговията с горива, който бе приет на първо четене. Законопроектът предвижда всички, които складират или транспортират горива да бъдат регистрирани в Министерството на икономиката и да представят сериозни банкови гаранции, както и да имат определен капитал, за да продължат да работят.\r\nСобствениците на малките бензиностанции искат да бъдат разграничени от големите вериги. Протестиращите се опасяват, че с този законопроект цената на горивото ще скочи, а на пазара ще останат само големите вериги.\r\nЦветилена СИМЕОНОВА", "date": "2018.06.27", "title": "Търговци на горива на протест пред Министерски съвет"}
{"url": "http://www.focus-news.net/news/2018/06/27/2538764/ep-i-savetat-postignaha-sporazumenie-otnosno-predlozhenieto-na-komisiyata-za-predostavyane-na-evropeyskiya-korpus-za-solidarnost-na-sobstveni-byudzhet-i-pravna-uredba-do-2020-g.html", "text": "Европейският парламент и Съветът постигнаха политическо споразумение относно предложението на Комисията за предоставяне на Европейския корпус за солидарност на собствени бюджет и правна уредба до 2020 г. Това съобщиха от пресцентъра на Представителството на ЕК в България. Комисарят по въпросите на образованието, културата, младежта и спорта Тибор Наврачич, комисарят по въпросите на бюджета и човешките ресурси Гюнтер Йотингер и комисарят за заетостта, социалните въпроси, уменията и трудовата мобилност Мариан Тейсен приветстваха споразумението със следното съвместно изявление: \r\n\"Изключително сме доволни, че Европейският парламент и Съветът постигнаха политическо споразумение относно правната рамка за Европейския корпус за солидарност. \r\nЕвропейският съюз се гради върху солидарността: тя е една от нашите основни ценности, свързващи европейските граждани. Корпусът за солидарност е основна част от усилията ни да се укрепи ролята на младите хора и да им се даде възможност да станат ангажирани, активни членове на нашето общество, даващи приноса си за изграждането на устойчива и сплотена Европа в бъдеще. След стартирането на Европейския корпус за солидарност през декември 2016 г. стана явен значителният интерес на младежите да участват в дейности за солидарност. Досега почти 67 000 млади хора са се регистрирали, като хиляди са започналите доброволческа дейност, обучение или работа в подкрепа на хора и общности в нужда. \r\nЕвропейският корпус за солидарност вече е носител на положителна промяна. Например през 2017 г. и 2018 г. в Централна Италия множество са доброволците от цяла Европа, участващи в проекти за възстановяване на културното наследство в регионите, засегнати от опустошителните земетресения през 2016 г. Сега, когато корпусът ще има собствена правна уредба и бюджет от 375 милиона евро до 2020 г., можем да изпълним нашето обещание до края на този период 100 000 младежи да бъдат включени в дейности за солидарност. Освен това днешното споразумение ще ни позволи да се увеличат предлаганите възможности и да се предостави повече помощ в цяла Европа. То също така ще проправи пътя за допълнителни 350 000 места за участие на младежи, които искаме да осигурим съгласно предложението за следващия дългосрочен бюджет на ЕС. \r\nБихме искали да благодарим на малтийското, естонското и българското председателство, както и на комисиите на Европейския парламент по култура и образование, по заетост и социални въпроси за тяхната усърдна работа и ангажимент. Също така бихме желали да благодарим на докладчиците Хелга Трюпел и Брандо Бенифеи. Надяваме се, че Европейският парламент и Съветът ще одобрят бързо споразумението под формата на окончателен текст, за да можем да направим следващата стъпка към превръщането на Европейския корпус за солидарност в още по-успешен и значим фактор на място\".", "date": "2018.06.27", "title": "ЕП и Съветът постигнаха споразумение относно предложението на Комисията за предоставяне на Европейския корпус за солидарност на собствени бюджет и правна уредба до 2020 г."}
{"url": "http://www.focus-news.net/news/2018/06/27/2538763/kyustendil-obshtinskiyat-savet-v-dupnitsa-shte-razgleda-predlozhenie-za-montirane-na-monument-simvol-dupnishki-barikadi.html", "text": "Общинският съвет в Дупница ще разгледа предложение за монтиране на монумент – символ „Дупнишки барикади“. Това каза пред Радио „Фокус“ – Кюстендил Емил Гущеров, председател на Общински съвет – Дупница. Предложението ще бъде разгледано в рамките на насроченото за 29 юни от 10.00 часа заседание на съветниците, което ще се проведе в заседателната зала на Община Дупница.\r\n Предложението е внесено от страна на Тодорка Савова, секретар на сдружение „Духът на Дупница“. Ще бъде подложено на гласуване и предложение за Споделям мотивите на управителя, че определяне на начална наемна цена, в размер на 6 лв/кв.м., с включено ДДС, за отдаване под наем на търговски площи над 250 кв. м. на втори етаж, в сградата на ГУМ – Дупница, с цел увеличаване на приходите на дружеството и спестяването на разходи за поддръжка. В рамките на заседанието ще бъде направена промяна на таксиметрова стоянка. Изменението е по предложение на граждани, които са изразили желание да бъде променено местоположението на таксиметровата стоянка на площад „Мизия“.\r\nВенцеслав ИЛЧЕВ", "date": "2018.06.27", "title": "Кюстендил: Общинският съвет в Дупница ще разгледа предложение за монтиране на монумент – символ „Дупнишки барикади“"}
{"url": "http://www.focus-news.net/news/2018/06/27/2538762/burgas-za-uchastie-v-mezhdunarodniya-festival-na-dokumentalniya-istoricheski-film-v-grada-sa-kandidatstvali-350-zaglaviya-sred-koito-nominirani-za-nagradite-oskar-kan-i-berlin.html", "text": "Зам.-кметът на Община Бургас Йорданка Ананиева участва в пресконференция по повод предстоящото първо издание на Международния фестивал на документалния исторически филм DOCK, което ще се проведе в града, предаде репортер на Радио „Фокус“–Бургас. На брифинга присъстваха също Любомир Аврамов, художествен директор на фестивала, Димитър Стоянович и Петър Стоянович, съорганизатори на инициативата. Фестивалът ще се проведе в рамките на 4 дни, от 19 до 22 септември. В рамките на събитието ще бъдат излъчени 19 филма от цял свят. До момента за участие във фестивала са кандидатствали 350 филма, сред които номинирани за наградите „Оскар“, „Кан“ и „Берлин“.\r\nНа 1 юли ще бъде обявена специалната селекция. Филмите ще бъдат излъчвани в Експозиционен център „Флора“, Културен център „Морско казино“ и открита сцена „Охлюва“.\r\nДостъпът за зрителите ще бъде безплатен.\r\nВеселина НИКОЛОВА", "date": "2018.06.27", "title": "Бургас: За участие в Международния фестивал на документалния исторически филм в града са кандидатствали 350 заглавия, сред които номинирани за наградите „Оскар“, „Кан“ и „Берлин“"}
{"url": "http://www.focus-news.net/news/2018/06/27/2538765/reuters-italianskiyat-ministar-predsedatel-zayavi-che-podnovyavaneto-na-evropeyskite-sanktsii-sreshtu-rusiya-ne-tryabva-da-e-avtomatichno.html", "text": "Италианският министър-председател Джузепе Конте заяви, че подновяването на европейските икономически санкции срещу Русия не трябва да е автоматично, предава  Reuters.\r\nЕвропейските лидери се събират в Брюксел в четвъртък и петък, когато трябва да продължат до края на януари санкциите, наложени срещу Русия заради намесата ѝ в Украйна.\r\n„Ние ще потвърдим принципа, че не трябва да има нищо автоматично при подновяването на санкциите“, заяви Конте по време на реч пред парламента на Италия, на която очерта позициите на страната по редица въпроси, които ще бъдат обсъдени на брюкселската среща на високо равнище.\r\nТрябва да сме много внимателни. Санкциите трябва да са средство, а не цел“, отбеляза той и допълни, че Италия „трябва да обръща голямо внимание“ на интересите на италианските компании.\r\nСанкциите срещу руските енергиен, отбранителен и финансов сектор се удължават на всеки шест месеца, откакто са наложени в средата на 2014 г., след като Москва присъедини полуостров Крим. Виктор Турмаков", "date": "2018.06.27", "title": "Reuters: Италианският министър-председател заяви, че подновяването на европейските санкции срещу Русия не трябва да е автоматично"}
{"url": "http://www.focus-news.net/news/2018/06/27/2538768/dimitar-yanchev-sdruzhenie-morski-sgovor-naposledak-ribarstvoto-mnogo-se-pooshtryava.html", "text": "Напоследък рибарството много се поощрява. Това каза за Радио „Фокус“ – Бургас Димитър Янчев, председател на Сдружение „Морски сговор“ в Ченгене скеле по повод Световния ден на рибарството, който отбелязваме днес. По думите му по времето на Европейски морски ден се е говорило за въвеждането на добри практики. „Ние от години настояваме за промяна. За да поощряваш един риболов, трябва да му въведеш някакви действащи правила. Но каквото и да правим, ние в България, не се ли присъединят към нас всички Черноморски държави, да приемат една политика за съхранение на живота в Черно море и за неговото опазване, нищо не може да се направи“, каза още Янчев. Според него България имала около 300 км брегова ивица, а Черно море 3400 км. Жестокото използване на рибния ресурс (от всички държави) нямало да доведе до нищо добро. „Мисля че трябва да се върнем към дребномащабния риболов с ниско въздействие върху околната среда и там вече да се поощряват именно този род дейности“, добави Янчев.\r\nВеселина НИКОЛОВА", "date": "2018.06.27", "title": "Димитър Янчев, Сдружение „Морски сговор“: Напоследък рибарството много се поощрява"}
{"url": "http://www.focus-news.net/news/2018/06/27/2538769/ivan-stoyanov-op-chistota-plovdiv-izvarsheno-e-izvanredno-pochistvane-na-dazhdopriemnite-shahti-v-tseliya-grad-osigureni-sa-denonoshtni-dezhurni-ekipi.html", "text": "Извършено е извънредно почистване на дъждоприемните шахти в целия град Пловдив. Това каза за Радио „Фокус“ – Пловдив Иван Стоянов, директор на ОП „Чистота“ в града по повод предприетите мерки във връзка с очакваните интензивни валежи и обявения оранжев код за Пловдивска област. „Фирмата, която почиства дъждоприемните шахти е обходила критичните места, които се проявяват при обилни дъждове в града. Дежурните екипи ще обикалят всяка нощ, докато траят прогнозите за лошо време, и ако има наводнени участъци, те ще предприемат своевременни действия за почистване и отпушване. Дъждовете носят със себе си листа и кал, които запушват шахтите. Затова е необходимо обстановката да се следи денонощно“, коментира Иван Стоянов. Той посочи, че наемателите в подлезите са предупредени, че заради силните дъждове има опасност от наводнения. „Целта е да могат да предприемат мерки за запазването на стоката си. Отделно на жените от предприятието, които се занимават с ръчен труд, както и на организаторите по райони сме казали през дъждовните дни да насочат вниманието си основно към почистване на листата, които запушват шахтите. При тези силни дъждове пада много шума, която прави тапа и не допуска оттичането на водата“, обясни директорът на ОП „Чистота“ в града. Той обобщи, че към момента дъждовете не създават големи проблеми. „Предприети са всички необходими мерки и сме готови“, заяви Иван Стоянов.\r\nТой каза също, че сред най-критичните точки при валежи в града са кръговото кръстовище под пътен надлез „Скобелева майка“ и подлеза на ул. „Гладстон“. „Кръговото кръстовище на „Скобелева майка“ е сред най-критичните точки, защото всички колектори от града се събират през бул. „Санкт Петербург“ и отиват там. Колелото под надлеза е най-ниската точка и почти винаги се наводнява, тъй като колекторите не могат да поемат цялата вода от града. Тогава се вижда как от шахтите отдолу излиза, вместо да влиза вода. При нормален дъжд няма проблеми, но при по-обилни валежи, от порядъка на 30-40 литра на квадратен метър за половин час, се вижда, че има проблем“, коментира Иван Стоянов. По думите му, сред най-критичните точки при валежи са също подлеза на ул. „Гладстон“, бул. „Васил Априлов“ в района под жп моста и при по-ниските участъци, където се образуват локви, както на кръстовището на бул. „Александър Стамболийски“ с ул. „Индустриална“, до бензиностанцията, и под Коматевския възел – също ниска точка.\r\nТони МИХАЙЛОВ", "date": "2018.06.27", "title": "Иван Стоянов, ОП „Чистота“ - Пловдив: Извършено е извънредно почистване на дъждоприемните шахти в целия град, осигурени са денонощни дежурни екипи"}
{"url": "http://www.focus-news.net/news/2018/06/27/2538767/poimenna-proverka-za-nalichie-na-kvorum-zapochna-v-parlamenta.html", "text": "Поименна проверка за наличие на кворум започна в парламента, предаде репортер на Агенция „Фокус“. Проверката е по предложение на депутата от ГЕРБ Димитър Главчев. При кворум депутатите ще гласуват процедурно предложение за промяна на дневния ред. Зам.-председателят на парламента Явор Нотев предложи гласуването на годишните доклади на КЕВР, КЗК и БТА да бъде на утрешното заседание, а не на днешното. Той се аргументира с факта, че ръководствата на трите институции не са поканени на заседанието днес. От БСП възразиха с мотив, че дневният ред вече е гласуван в сегашния си вид. В отговор от ГЕРБ отново обърнаха внимание, че лидерът на БСП Корнелия Нинова не е в зала. \r\nБиляна ИВАНОВА", "date": "2018.06.27", "title": "Поименна проверка за наличие на кворум започна в парламента"}
{"url": "http://www.focus-news.net/news/2018/06/27/2538766/gerb-i-bsp-vlyazoha-v-debat-za-zakonodatelnata-programa-na-narodnoto-sabranie.html", "text": "ГЕРБ и БСП влязоха в дебат за законодателната програма на Народното събрание, предаде репортер на Агенция \"Фокус\". Дебатът възникна във връзка с предложението на председателстващия заседанието Явор Нотев, който предложи докладите на КЕВР, Комисията за защита на конкуренцията и отчета на БТА за 2017 г. да бъдат разгледани на утрешното пленарно заседание. Нотев аргументира предложението си с това, че за докладите е необходимо присъствието на членове на ръководството на съответните институции, а те не са поканени. Веднага след предложението заместник-председателят на ПГ на „БСП за България“ Драгомир Стойнев възрази остро срещу него. Според Стойнев при положение, че председателят на КЕВР Иван Иванов е  в зала, може да се пристъпи към следващата точка. „Това, че управляващите не можете да работите и че утре нямате необходимите закони, така че да имаме достатъчно работа и да запълните деня, това е изцяло ваш проблем. Има си гласуван дневен ред, моля да продължим да работим по така гласувания дневен ред“, заяви Стойнев. Обратно предложение направи Десислава Атанасова от ГЕРБ, която обърна внимание, че лидерът на БСП Корнелия Нинова ще присъства в пленарната зала. Тя припомни, че днес неколкратно е била поканена да заеме мястото си в пленарна зала, за което получава заплащане. Атанасова обърна внимание, че лидерът на БСП Корнелия Нинова само се регистрира.\r\nДеница КИТАНОВА", "date": "2018.06.27", "title": "ГЕРБ и БСП влязоха в дебат за законодателната програма на Народното събрание"}
{"url": "http://www.focus-news.net/news/2018/06/27/2538761/afp-vladimir-putin-shte-prieme-v-kremal-savetnika-na-donald-tramp-po-natsionalna-sigurnost.html", "text": "Прессекретарят на Кремъл Дмитрий Песков съобщи, че президентът на Русия Владимир Путин ще приеме съветникът в Белия дом по националната сигурност Джон Болтън за преговори, които да положат основата за предстоящата среща между държавния глава на Русия и президента на САЩ Доналд Тръмп, предава  AFP.\r\n„Президентът ще приеме Болтън в Кремъл“, съобщи Песков. „Преговорите ще се проведат днес“, уточни той и допълни, че съветникът на Тръмп ще проведе срещи и с други високопоставени представители на руските власти.  Виктор Турмаков", "date": "2018.06.27", "title": "AFP: Владимир Путин ще приеме в Кремъл съветника на Доналд Тръмп по национална сигурност"}
{"url": "http://www.focus-news.net/news/2018/06/27/2538756/sitel-makedoniya-haos-na-halkidiki-sitoniya-e-pod-voda-evakuirat-turistite.html", "text": "Проливните   дъждове и бури през последните 24 часа създадоха сериозни проблеми и материални щети в много части на Гърция. На Халкидики са наводнени няколко района, улиците се превърнаха в реки, нанесени са щети на инфраструктурата, на домове и автомобили, за щастие без пострадали или жертви, предава скопският телевизионен канал  „Сител“.\r\nПоради бурите и наводненията, в морето край Ситония са завлечени леки автомобили и кофи за смет. Туристите в областта биват евакуирани.\r\nИнтересен е случаят с автомобил, открит в морето след бурята. Водачът и пътниците на възраст 68 и 60 години, са успели да излязат от колата, да се качат на покрива ѝ, а с помощта на каяк и водолази след това са били спасени. При друг случай пожарната служба е извикана да се намеси, за да спаси четирима души, приклещени в превозното си средство. \r\nМестните власти в Никити вероятно ще поискат извънредно положение. Щети има в областта Касандра, Сивири и Неа Фокеа.  Голяма част от пътищата по протежението на полуострова са затворени за движение.\r\nВ Лариса и Волос са  наводнени  крайбрежните части, докато в атинското предградие Мандра се пробудиха лоши спомени от ноември миналата година, когато при наводнения загинаха над 20 души. Виктор Турмаков", "date": "2018.06.27", "title": "„Сител“ (Македония): Хаос на Халкидики – Ситония е под вода, евакуират туристите"}
{"url": "http://www.focus-news.net/news/2018/06/27/2538773/zam-ministar-krumova-shte-uchastva-v-konferentsiya-na-tema-finansirane-za-energiyna-efektivnost-v-tsentralna-i-yugoiztochna-evropa-na-28-yuni.html", "text": "На 28 юни от 9.00 часа заместник-министърът на регионалното развитие и благоустройството Малина Крумова ще участва в конференция на тема „Финансиране за енергийна ефективност в Централна и Югоизточна Европа“. Това съобщиха от пресцентъра на Министерство на регионалното развитие и благоустройството. Форумът ще се състои в хотел „Интерконтинентал“ в град София. Той се организира в рамките на Българското председателство на Съвета на Европейския съюз с подкрепата на Министерство на енергетиката.", "date": "2018.06.27", "title": "Зам.-министър Крумова ще участва в конференция на тема „Финансиране за енергийна ефективност в Централна и Югоизточна Европа“ на 28 юни"}
{"url": "http://www.focus-news.net/news/2018/06/27/2538712/inzh-dinko-kechev-obshtina-veliko-tarnovo-prez-proletta-e-izvarsheno-tsyalostno-pochistvane-na-dazhdopriemnite-shahti-v-grada.html", "text": "През пролетта е извършено цялостно почистване на дъждоприемните шахти във Велико Търново. Това съобщи за Радио „Фокус“ – Велико Търново инж. Динко Кечев, директор на Дирекция „Строителство и устройство на територията“ в Общината. Той увери, че те имат капацитет да поемат допълнителни количества вода, предвид очакваните проливни дъждове. Всички язовири на територията на община Велико Търново са проверени, като е отчетено, че състоянието им е задоволително и те имат достатъчно свободен обем. Нивата на реките Янтра и Белица  се следят постоянно. \r\nИнж. Кечев припомни, че от тази пролет са монтирани три нивомерни станции, оборудвани  със съвременни датчици и с GPS-системи. Те изпращат данните към контролен център, базиран в Общината, на всеки 15 минути при малки колебания и на няколко секунди при рязко повишаване на речните води. Станциите са монтирани на мостовете в кв. „Чолаковци“ /Велико Търново/, Килифарево и с. Пушево. Инвестицията за новата телеметрична система бе осигурена по общинската инвестиционна програма и е част от мерките за превенция и управление на рисковете от наводнения. Инж. Кечев подчерта. Че към момента речните нива са ниски и няма опасност от преливания.\r\nНадежда КРЪСТЕВА", "date": "2018.06.27", "title": "Инж. Динко Кечев, Община Велико Търново: През пролетта е извършено цялостно почистване на дъждоприемните шахти в града"}
{"url": "http://www.focus-news.net/news/2018/06/27/2538777/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Чешката република Милош Земан назначи министрите от коалиционното правителство на страната, което, опирайки се на подкрепата на комунистите в парламента, което е създадено от оглавяваното от действащия премиер на страната Андрей Бабиш политическо движение „Акция на недоволните граждани“ и от Чешката социалдемократическа партия.\r\n„Поздравявам ви с назначението на новия кабинет и благодаря на правителството на министър-председателя Бабиш, работило като ефективен екип. Искам отборният дух да се запази“, подчерта Земан по време на церемонията по назначаването на правителството.\r\nПрезидентът съобщи, че на 11 юли ще посети заседанието на долната камара на парламента, за да подкрепи правителството преди гласуването на вота на доверие към него. \r\n*** Италианският министър-председател Джузепе Конте заяви, че подновяването на европейските икономически санкции срещу Русия не трябва да е автоматично.\r\nЕвропейските лидери се събират в Брюксел в четвъртък и петък, когато трябва да продължат до края на януари санкциите, наложени срещу Русия заради намесата ѝ в Украйна.\r\n„Ние ще потвърдим принципа, че не трябва да има нищо автоматично при подновяването на санкциите“, заяви Конте по време на реч пред парламента на Италия, на която очерта позициите на страната по редица въпроси, които ще бъдат обсъдени на брюкселската среща на високо равнище.\r\nТрябва да сме много внимателни. Санкциите трябва да са средство, а не цел“, отбеляза той и допълни, че Италия „трябва да обръща голямо внимание“ на интересите на италианските компании.\r\nСанкциите срещу руските енергиен, отбранителен и финансов сектор се удължават на всеки шест месеца, откакто са наложени в средата на 2014 г., след като Москва присъедини полуостров Крим.\r\n***Договорът за  името на Македония води до засилване на натиска върху гръцкото правителство, пише гръцкото електронно издание Ekathimerini.\r\nОще пукнатини заплашват да дестабилизират коалиционното правителство, след като депутат от младшия партньор Независими гърци (ANEL) напусна парламентарната си група в знак на протест срещу договора за името, сключен между Гърция и Македония.\r\nРешението на Георгиос Лазаридис, който заяви, че каквото ида е псоразумение трябва да бъде ратифицирано с 180 гласа в парламента, вместос просто мнозинство, допълнително намали мнозинството на коалицията до 152 от 300 места.\r\nОсвен това парламентарната група на ANEL се е сви до седем депутати.\r\nТова беше вторият удар на управляващата коалиция в продължение на толкова седмици, след като АНЕЛ изгони Димитрис Каменмос от парламентарната си група, който  отказа да подкрепи правителството  във вота на недоверие.\r\nОсвен това, говорейки  пред Skai TV във вторник, Панос Каменнос заяви, че коалицията обмисля да свика  предсрочни избори, преди Договорът  за името да се влезе в Парламента.\r\nСИРИЗА обсъжда възможността да привлече независими депутати или законодатели от партии като То Потами и други да подкрепят кабинета , като предпазна мярка срещу още сътресения.\r\n*** Гръцките власти издадоха „Червен код“ за предупреждение заради проливните дъждове и силните бури, разразили се над страната.\r\nЛошото време е обхванало редица гръцки региони. Десетки къщи са наводнени. На полуостров Халкидики наводненията отнесоха автомобили в морето. В района на Волос десетки домове са наводнение, а пожарникарите спасяват туристите.\r\nВ покрайнините на Атина, в предградието Мандра, което миналия ноември пострада силно от природната стихия,  равнището на водата по улиците е достигнало до половин метър.\r\n*** Последователи и на управляващите, и на опозиционните партии се очаква да демонстрират пред сградата на парламента на Румъния днес, 27 юни, когато се очаква обсъждането и гласуването на вот на недоверие срещу коалиционното правителство на социалдемократи и либерали, пише  Romania Insider.\r\nОпозиционната партия „Съюз „Спасете Румъния“ призова хората да си вземат отпуск и да се присъединят към „мирния протест“ пред сградата на парламента, започващ в 12 часа местно време (съвпада с българското), когато ще се гласува вотът на недоверие. \r\nПредседателят на опозиционната Национално-либерална партия Людовик Орбан призова последователите на партията си да присъстват на организираните митинги в деня на вота – както в Букурещ, така и в останалите градове на страната.\r\nМеждувременно сенаторът Клаудио Манда от управляващата Социалдемократическа партия заяви, че и тези, които подкрепят правителствената коалиция трябва да се явят пред парламента. На въпрос какво може да се случи, ако последователите и на правителството, и на опозицията се съберат едновременно на едно място, народният избраник заяви, че има две възможности: „или ще се сравни числеността, или ще има конфликт“. Той също така изрази убеденост, че вотът на недоверие, повдигнат от опозиционните партии срещу правителството, няма да премине. \r\nНай-малко 233 депутати трябва да гласуват в 465-местния парламент за падането на правителството.\r\n*** Високопоставеният депутат от управляващата германска партия Християндемократически съюз Фолкер Каудер заяви, че партиите в коалицията не са успели да разрешат спора относно миграционната политика по време на продължилите четири часа миналата нощ преговори  и че са необходими още дискусии.\r\n„Не е открито решение. Партийните комитети на управляващите партии ХДС, ХСС и ГСДП ще се срещнат в неделя“, заяви той на въпрос дали те са разрешили спора, който заплашва стабилността на правителството на канцлера Ангела Меркел.\r\n„Това е сериозен въпрос, както видяхме на преговорите. Трябва да говорим помежду си“, заяви Каудер. \r\n***", "date": "2018.06.27", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/06/27/2538775/veliko-tarnovo-25-godishen-e-nanesal-poboy-na-drug-mazh-sled-gonka-v-grada.html", "text": "Двама мъже са се сбили след гонка във Велико Търново, съобщиха от Областна дирекция на МВР – Велико Търново. В 21.38 часа снощи в Районното управление на МВР е получен сигнал от 24-годишна жена, че непознат мъж е нанесъл побой на годеника й. Случаят е станал на ул. „Михаил Кефалов“ във Велико Търново. \r\nОт проведените до момента действия по разследването е установено, че въпросната вечер потърпевшият и годеницата му се движели по ул. „Никола Габровски“ с лек автомобил „Фиат Типо“. В района на кооперативния пазар те били застигнали от лек автомобил „Мерцедес“, чийто водач управлявал автомобила демонстративно. За да избегне евентуална катастрофа водачът на „Фиат“-а изпреварил „Мерцедес“-а, след което другият водач направил няколко неуспешни опита да изпревари „Фиат“-а. На ул. „Михаил Кефалов“ водачът на „Фиат“-а бил принуден да отбие, „Мерцедесът“ спрял успоредно на него и водачът му започнал да обижда потърпевшия. Разпрата прераснала в сбиване, при което водачът на „Фиат“-а бил ударен в областта на главата, а страничното стъкло на автомобила му счупено. След намесата на полицията пострадалият водач е бил откаран в Спешна помощ, където след оказана помощ е освободен. В хода на разследването е установено, че зад волана на мерцедеса е стоял 25-годишния М. А. от В. Търново, който след напускане на местопроизшествието е оставил возилото пред дома си и се е укрил. Работата по изясняване на случая продължава.", "date": "2018.06.27", "title": "Велико Търново: 25-годишен е нанесъл побой на друг мъж след гонка в града"}
{"url": "http://www.focus-news.net/news/2018/06/27/2538776/filip-popov-bsp-ochertava-se-opasna-tendentsiya-v-tova-narodno-sabranie-upravlyavashtite-sa-nesposobni-da-sastavyat-dneven-red-za-dva-dena.html", "text": "Очертава се опасна тенденция в това Народно събрание – управляващите са неспособни да съставят дневен ред за два дена. Това каза секретарят на ПГ на „БСП За България“ Филип Попов в процедура по начина на водене, предаде репортер на Агенция „Фокус“. \r\n„В това Народно събрание бързате да си тръгнете. Очевидно, че вчера се преработихте в кулоарите на Народното събрание\", каза Попов. \r\nСпоред него председателстващият парламента проф. Явор Нотев е предложил докладите на КЕВР, КЗП и отчетът на БТА за миналата година да бъдат гледани утре, защото в противен случай в утрешното пленарно заседание е нямало да има нищо в дневния ред. По думите му това е ярка неспособност на управляващите да очертаят програмата за работа на депутатите. \r\nДеница кИТАНОВА", "date": "2018.06.27", "title": "Филип Попов, БСП: Очертава се опасна тенденция в това Народно събрание – управляващите са неспособни да съставят дневен ред за два дена"}
{"url": "http://www.focus-news.net/news/2018/06/27/2538772/deputatite-shte-glasuvat-godishnite-dokladi-na-kevr-kzk-i-bta-na-utreshnoto-plenarno-zasedanie.html", "text": "Депутатите ще гласуват годишните доклади на КЕВР, КЗК и БТА за 2017 година на утрешното пленарно заседание, предаде репортер на Агенция „Фокус“. В пленарна зала беше установен кворум, а предложението за отмяна на точките беше прието с 101 гласа „за“, 61 „против“ и 9 „въздържал се“. Опозицията остро възрази на така приетото предложение. „Народните представители са тук и имат желание да работят, а вие отменяте точките“, коментира депутатът от БСП Георги Свиленски. \r\nБиляна ИВАНОВА", "date": "2018.06.27", "title": "Депутатите ще гласуват годишните доклади на КЕВР, КЗК и БТА на утрешното пленарно заседание"}
{"url": "http://www.focus-news.net/news/2018/06/27/2538778/sofiya-politsiyata-izdirva-55-godishniya-mladen-kirilov-vladimirov-ot-bozhurishte-koyto-e-v-neizvestnost-ot-26-yuni.html", "text": "РУ – Сливница издирва 55-годишния Младен Кирилов Владимиров от Божурище, който е в неизвестност от 26 юни. Това съобщиха от ОДМВР - София. 55-годишният мъж е обявен за издирване по молба на неговите близки, след като към 9.00 часа на 26 юни т.г. е напуснал дома си в Божурище и оттогава е в неизвестност. Издирваният мъж е с ръст 190 см, нормално телосложение, челно-теменно оплешивяване, побеляла къса коса и кафяви очи. Бил е облечен с черна тениска с къс ръкав, тъмносин дънков панталон и тъмни обувки. \r\nУмоляват се гражданите, които разполагат с информация за местонахождението на Младен Владимиров да сигнализират на тел.112 или в най-близкото поделение на МВР. Анонимността е гарантирана.", "date": "2018.06.27", "title": "София: Полицията издирва 55-годишния Младен Кирилов Владимиров от Божурище, който е в неизвестност от 26 юни"}
{"url": "http://www.focus-news.net/news/2018/06/27/2538780/varna-24-martvi-delfini-sa-namereni-kraybrezhieto-v-oblastta-ot-april-do-yuni.html", "text": "През месеците април, май и юни в Регионалната инспекция по околната среда и водите (РИОСВ) са подадени 24 сигнала за намерени мъртви делфини по черноморското крайбрежие във Варненска област. Това съобщиха за Радио „Фокус“ – Варна от РИОСВ. При проверки са установени 16 мъртви делфини, предимно от вида муткур (морска свиня). Намерените мъртви екземпляри са били предимно в напреднала фаза на разлагане, което не позволява да бъдат изследвани. По телата на екземплярите не са установени видими следи от рибарски мрежи или умишлено убиване. За същия период на миналата година са установени 20 мъртви делфини. \r\nСигнал за намерен мъртъв делфин на брега на Варненско-Белославското езеро е предаден на Районната прокуратура във Варна. От Регионалната инспекция по околната среда и водите уточняват, че гражданите при намиране на мъртви делфини, изхвърлени по варненското черноморско крайбрежие, трябва да подават сигнали на „зеления“ телефон на екоинспекцията. Номерът е публикуван на сайта на РИОСВ-Варна. По сигналите експертите от инспекцията извършват проверки и съгласно инструкцията за взаимодействие при случаи на изхвърлени китоподобни по българското черноморско крайбрежие, уведомяват съответната община за предприемане на действия по отстраняване на намерения мъртъв делфин.\r\nДиана СТОЕВА", "date": "2018.06.27", "title": "Варна: 24 мъртви делфини са намерени крайбрежието в областта от април до юни"}
{"url": "http://www.focus-news.net/news/2018/06/27/2538779/danail-kirilov-gerb-predlozhenieto-za-otmyana-na-glasuvaneto-na-dokladite-e-pravilno-iziskva-se-prisastvie-na-predstaviteli-na-kevr-kzk-i-bta.html", "text": "Искам да подчертая, че председателстващият НС Явор Нотев правилно направи предложението за отмяна на гласуването на докладите. Те изискват присъствието на представители на трите институции- КЕВР, КЗК и БТА. Това каза депутатът от ГЕРБ и председател на правна комисия Данаил Кирилов в отговор на възражението на БСП срещу отмяната на гласуването на докладите на КЕВР, КЗК и БТА за утрешното заседание, предаде репортер на Агенция „Фокус“. „Остро възразявам срещу отрицателните вотове на БСП. Нямате право на коментар след гласуване по процедурен въпрос“, се обърна Кирилов към опозицията.  „Утре ще бъдат поканени представителите на институциите, с което обосновахме промяната в дневния ред“, каза зам.-председателят на парламента Явор Нотев.\r\nБиляна ИВАНОВА", "date": "2018.06.27", "title": "Данаил Кирилов, ГЕРБ: Предложението за отмяна на гласуването на докладите е правилно, изисква се присъствие на представители на КЕВР, КЗК и БТА"}
{"url": "http://www.focus-news.net/news/2018/06/27/2538784/pravitelstvoto-prie-godishen-plan-za-deystvie-za-izpalnenie-na-natsionalnata-strategiya-v-oblastta-na-migratsiyata-ubezhishteto-i-integratsiyata.html", "text": "Правителството прие План за действие за 2018 година за изпълнение на Националната стратегия в областта на миграцията, убежището и интеграцията 2015-2020 г. Изготвянето на документа е заложено в изискването за разработване и залагане за всяка календарна година на специфични мерки, насочени за интеграция на лица, получили международна закрила в България. Това съобщиха от правителствената информационна служба.\r\nПланът включва цели и дейности за изпълнение по приоритетните политики, изведени в Стратегията и съобразени изцяло с рамките на Секретариата на Националния съвет по миграция и интеграция, които са в компетентността на институциите, разписали документа. \r\nСпазвайки изискванията на „Методологията за стратегическо планиране в Република България“ (април 2010 г.), в документа са заложени за изпълнение общо 44 стратегически цели, като 10 от тях са специално насочени към интеграцията на лицата с международна закрила в страната ни.\r\nПроектът бе публикуван за обществено обсъждане на Портала за обществени консултации, като приетите становища са отразени в изготвения план.", "date": "2018.06.27", "title": "Правителството прие годишен план за действие за изпълнение на Националната стратегия в областта на миграцията, убежището и интеграцията"}
{"url": "http://www.focus-news.net/news/2018/06/27/2538770/press-24-makedoniya-reshenieto-na-es-za-makedoniya-i-albaniya-e-nay-vazhnata-tema-v-gratskite-medii.html", "text": "„Съветът по общите въпроси на ЕС приветства споразумението от Преспа“; „Разговори за интеграция в ЕС след 2019 г.“; „Да с условия за Албания и Скопие за преговорите за присъединяване“; „ЕС: Зелена светлина за бивша югославска република Македония - Албания, но до 2019 г.“; „БЮРМ и Албания започват преговори за интеграция в ЕС“; „Спирачка от Франция и Холандия за БЮРМ“, са част от заглавията в онлайн изданията на гръцките медии относон  вчерашното решение от Люксембург за европейската перспектива на Македония и Албания, предава македонската електронна медия  Press 24.\r\n„Въпреки възраженията от Франция, Дания и Холандия да не се даде зелена светлина за преговори за присъединяване на Албания и Македония, Съветът по общите въпроси на ЕС постигна споразумение, за да отвори пътя за преговорите през юни 2019“, предава Euronews в своята редакция на гръцки език.\r\nГръцката информационна агенция АНА-МПА поставя акцента върху положителния коментар на Съвета по общи въпроси за Договора от Преспа и предава заключенията, както и изявлението на българския външен министър Екатерина Захариева.\r\nСпоред гръцките медии техният външен министър Никос Коцияс е един от най-силните поддръжници за  това Македония и Албания  да получат дата за започване на преговори за присъединяване със Съюза.\r\n„Въпреки особено големите усилия на гръцкия външен министър Никос Коцияс, който впечатли колегите със страст и постоянство, Франция, Холандия и Дания не началото на процеса“, пише вестник „Екатимерини“. Виктор Турмаков", "date": "2018.06.27", "title": "Press 24 (Македония): Решението на ЕС за Македония и Албания е най-важната тема в гръцките медии"}
{"url": "http://www.focus-news.net/news/2018/06/27/2538781/plovdiv-razkrit-e-izvarshitel-na-seriya-palezhi-v-kvartal-kyuchuk-parizh.html", "text": "Служители на Първо районно управление на МВР - Пловдив са разкрили извършител на серия палежи в квартал „Кючук Париж“. Това съобщиха от ОДМВР-Пловдив. Около 3 часа в събота при пожар изгорял фургон на строителна фирма на бул. „Македония“. В неделя вечерта, към 23 часа, на същия булевард в пламъци били обхванати паркирани един до друг два автомобила, а близо час по-късно пред адрес на улица „Димитър Талев“ били опожарени още две коли. И в трите случая няма пострадали хора, причинени са материални щети. При извършените огледи на местопроизшествията експертите установили, че пожарите са предизвикани умишлено и в резултат на усилената работа вчера в районното управление бил задържан 21-годишният извършител. Междувременно били събрани доказателства, че в нощта срещу понеделник, пак на ул. „Димитър Талев“ младият мъж увредил три автомобилни гуми на друг лек автомобил. Материалите по образуваните досъдебни производства са внесени в Районна прокуратура – Пловдив. С прокурорско постановление на мъжа от Пловдив е наложена мярка за задържане в срок до 72 часа и той е приведен в ареста. Работата по документирането на случаите продължава.", "date": "2018.06.27", "title": "Пловдив: Разкрит е извършител на серия палежи в квартал „Кючук Париж“"}
{"url": "http://www.focus-news.net/news/2018/06/27/2538782/zam-ministar-tanya-mihaylova-modernizirame-uchebnoto-sadarzhanie-s-tsel-po-dobra-podgotovka-na-kadri-za-savremennite-spetsifichni-otraslovi-profesii.html", "text": "Модернизираме учебното съдържание с цел по-добра подготовка на кадри за съвременните специфични отраслови професии. Това каза за предаването „Всички в час“ на Радио „Фокус“ зам.-министърът на образованието Таня Михайлова за новите дейности по Националната програма „Осигуряване на съвременна образователна среда“. Тя уточни, че съдържанието остарява поради динамиката на развитие на съвременните професии, затова със съдействието на представители на фирми се планира не само програмата, а и целият учебен план на 40 професионални направления да бъдат обновявани на всеки 5 години или при необходимост. „До 15 юли формираните екипи трябва да изготвят проекти на учебни планове и програми по първи гимназиален етап, а до 15 септември – проекти на учебни програми и за втори. Това означава, че за новата 2018/2019 учебна година се очаква новото учебно съдържание да е готово. Всеки учебен план за професионалните гимназии освен задължителната общообразователна подготовка, включва и отрасловата и специфичната професионална подготовка, а освен това в професионалните гимназии в 11. и 12. клас се изучава чужд език по професията, което ще надгради терминологията на учениците на чужд език“, обясни зам.-министърът на образованието. „Прието е постановлението за защитените от държавата професии за учебната 2018/2019 година – вече имаме 25 професии, 29 специалности, а в списъка с професии с очакван недостиг на кадри в 55 специалности от 12 професии“, отчете Таня Михайлова. Тя обясни, че най-прекият път към професионалната подготовка на специалисти е дуалната система. „Дуалното образование е пътят, по който учениците могат бързо да се адаптират към производството. Това означава, че част от тяхното образование, свързано с практическите умения, се извършва именно на конкретно работно място в предприятие. Необходимо е в нормативната уредба да се изяснят предимствата на тази система“, коментира още тя. Зам.-министърът на образованието Таня Михайлова отчете, че през последните 10 години не е имало сериозни промени в тези програми, но предложенията за промени в законодателството целят това да се промени. Тя уточни, че е имало и частни случаи на добри практики, когато отделни училища или учители са поемали инициатива за промени в учебните програми в тези професионални направления.", "date": "2018.06.27", "title": "Зам.-министър Таня Михайлова: Модернизираме учебното съдържание с цел по-добра подготовка на кадри за съвременните специфични отраслови професии"}
{"url": "http://www.focus-news.net/news/2018/06/27/2538783/plovdiv-nad-2500-artikula-oboznacheni-s-logoto-na-izvestna-balgarska-targovska-marka-za-kozmetika-sa-izzeti-pri-spetsializirana-operatsiya-v-grada.html", "text": "Над 2500 артикула, обозначени с логото на известна българска търговска марка за козметика, са иззети при специализирана операция вчера в Пловдив. Това съобщиха от ОДМВР-Пловдив. В хода на проведената акция служители на сектор „Противодействие на икономическата престъпност“ установили, че  продуктите са изложени за продажба в два съседни склада на ул. „Брезовско шосе“, без необходимите документи, уреждащи съгласието на правопритежателите. По случаите са образувани досъдебни производства по чл. 172б от НК.", "date": "2018.06.27", "title": "Пловдив: Над 2500 артикула, обозначени с логото на известна българска търговска марка за козметика, са иззети при специализирана операция в града"}
{"url": "http://www.focus-news.net/news/2018/06/27/2538774/kurir-makedoniya-cherven-kod-za-losho-vreme-e-obyaven-v-gartsiya.html", "text": "Гръцките власти издадоха „Червен код“ за предупреждение заради проливните дъждове и силните бури, разразили се над страната, предава македонската електронна медия  „Курир“.\r\nЛошото време е обхванало редица гръцки региони. Десетки къщи са наводнени. На полуостров Халкидики наводненията отнесоха автомобили в морето. В района на Волос десетки домове са наводнение, а пожарникарите спасяват туристите.\r\nВ покрайнините на Атина, в предградието Мандра, което миналия ноември пострада силно от природната стихия,  равнището на водата по улиците е достигнало до половин метър. Виктор Турмаков", "date": "2018.06.27", "title": "„Курир“ (Македония): „Червен код“ за лошо време е обявен в Гърция"}
{"url": "http://www.focus-news.net/news/2018/06/27/2538785/o-r-polkovnik-yordan-dinev-e-predlozhen-za-udostoyavane-s-orden-stara-planina.html", "text": "Правителството предлага на Президента на Република България да удостои с орден „Стара планина“ – първа степен, о. р. полковник Йордан Динев за заслугите му за запазване и популяризиране на най-добрите традиции на Българската армия и Българската православна църква. Това съобщиха от правителствената информационна служба.\r\nОфицер от резерва Йордан Динев подпомага изграждането на монументи, паметни плочи и барелефи, посветени на българската бойна слава и на воинската чест. Допринася за изграждането на четири православни храма, помага на десетки църкви, превърнали се в действени духовни средища. \r\nЗа тази негова дейност о. р. полковник Йордан Динев е награждаван от Министерство на отбраната с различни отличия.", "date": "2018.06.27", "title": "О. р. полковник Йордан Динев е предложен за удостояване с орден „Стара планина“"}
{"url": "http://www.focus-news.net/news/2018/06/27/2538789/dlazhnostite-na-sluzhitelite-po-zmvr-i-rangovete-na-sluzhitelite-po-zdans-i-zdar-ot-rezerva-se-privezhdat-v-saotvetstvie-sas-zvaniyata-na-voennosluzheshtite-po-zakona-za-otbranata.html", "text": "Правителството прие промени в ПМС № 184 от 2012 г., с които урежда съответствието на категориите на служителите по Закона за МВР и ранговете на служителите по Закона за ДА „Национална сигурност“ и на ДА „Разузнаване“ от резерва към званията на военнослужещите по Закона за отбраната и въоръжените сили на Република България. До този момент, с промените в Закона за МВР, категориите на тези служители бяха заменени в „длъжности“. Това съобщиха от правителствената инфромационна служба.\r\nЦелта е чрез промените, с които „категориите на служителите“ по ЗМВР се заменят с „длъжностите на служителите“ по ЗМВР, длъжностите и ранговете на служителите от резерва да се приведат в съответствие със званията на военнослужещите по Закона за отбраната и въоръжените сили на Република България. В обхвата на тези длъжности по ЗМВР попадат и служители и на други структури за сигурност – ДА „Технически операции“, Държавна комисия по сигурност на информацията, Бюрото за защита при главния прокурор, ГД „Изпълнение на наказанията“ и ГД „Охрана“ при Министерството на правосъдието.\r\nС приетия документ към ранговете на служителите по ЗДАНС от резерва са добавени и ранговете на служителите по ЗДАР от резерва.", "date": "2018.06.27", "title": "Длъжностите на служителите по ЗМВР и ранговете на служителите по ЗДАНС и ЗДАР от резерва се привеждат в съответствие със званията на военнослужещите по Закона за отбраната"}
{"url": "http://www.focus-news.net/news/2018/06/27/2538787/gd-granichna-politsiya-intenziven-e-trafikat-na-gkpp-kapitan-andreevo-gkpp-makaza-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“. На ГКПП „Маказа“ трафикът е интензивен за леки автомобили на вход. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.27", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Маказа“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/06/27/2538788/veliko-tarnovo-maskirani-napadateli-sa-ograbili-benzinostantsiya-v-lyaskovets.html", "text": "Маскирани нападатели са ограбили бензиностанция в град Лясковец, съобщиха от Областна дирекция на МВР – Велико Търново. Сигнал за случая е получен вчера в 03.27 часа. По данни на тъжителя в бензиностанцията са влезли двама маскирани, като единият му е нанесъл побой, а другият е влязъл в незаключен склад и е откраднал оборотните пари, които са възлизали на 2 200 лева. На местопроизшествието е извършен оглед. По случая е започнато досъдебно производство.", "date": "2018.06.27", "title": "Велико Търново: Маскирани нападатели са ограбили бензиностанция в Лясковец"}
{"url": "http://www.focus-news.net/news/2018/06/27/2538792/pravitelstvoto-otpusna-150-000-lv-za-bolgradskata-gimnaziya-v-ukrayna.html", "text": "150 хиляди лв. се предоставят като безвъзмездна финансова помощ на Болградската гимназия „Г. С. Раковски“, гр. Болград. Одеска област, Украйна. Това съобщиха от правителствената информационна служба.\r\nПрез 2018 г. се навършват 160 години от основаването на първото българско средно училище, изградено с труда и средствата на нашите сънародници в Бесарабия. Инициативата за създаването му е подета през януари 1858 година от делегация на българските колонии, която представя в столицата Яш на Молдавската държава подписка за откриване на училището пред държавния глава на княжеството - Никола Богориди, внук на големия български възрожденец Софроний Врачански. На 28 юни 1858 г. княз Богориди издава указ за създаването на Бълградско централно училище, който подробно урежда неговия статут, финансиране и управление. Съдействие оказва и българският революционер и възрожденец Георги Раковски, който по това време се намира в Яш и лично се познава с княза. По волята на учредителите преподаването на учебните дисциплини се е извършвало на български език. Гимназията дава едни от първите политически, културни и просветни дейци на България - Ангел Кънчев, Олимпи Панов, Александър Малинов, академик Александър Теодоров-Балан и други, които посвещават своя интелект, сили и опит за възраждането на освободена България.\r\nСъвременната история на гимназията води начало си от 1993 г., когато Болградското средно общообразователно училище № 1 става Болградска гимназия, а от 1999 г. Болградската гимназия носи името на Георги С. Раковски. През 2001 г. между Украйна и България е подписан специален Протокол за историческата Болградска гимназия. Училището е едно от най-престижните учебни заведение в Южна Украйна, където задълбочено се изучава български език и литература, история и култура на българския народ, оказвайки огромно значение за цялата българска диаспора.\r\nДнес в гимназията се обучават около 350 ученици от I до XI клас. Всички те изучават български език, а в X и XI клас - българска литература. Учебните програми по български език са утвърдени от Министерството на образованието и науката на Украйна.\r\nПодкрепата, която българската държава ще окаже на Болградската гимназия във връзка с юбилея, ще бъде израз на последователна и целенасочена политика за съхраняване на българския език и на националната идентичност на българската общност в Украйна. Този акт ще доведе до положителен отзвук сред нашите сънародници, които свързват своята съдба с историята на гимназията.", "date": "2018.06.27", "title": "Правителството отпусна 150 000 лв. за Болградската гимназия в Украйна"}
{"url": "http://www.focus-news.net/news/2018/06/27/2538795/kyustendil-obshtinata-organizira-treta-diskusionna-sreshta-po-proekt-za-razdelno-sabirane-na-otpadatsite.html", "text": "Община Кюстендил организира трета дискусионна среща по проект за разделно събиране на отпадъците. Това съобщи за Радио „Фокус” – Кюстендил Росица Плачкова, зам.-кмет на Кюстендил. Срещата ще се проведе от 17.30 часа на 29 юни в заседателната зала на Общината. Срещата е по реализирания от Община Кюстендил проект „Информираността – ключов фактор в управлението на отпадъците”. На нея могат да присъстват всички заинтересовани, сред които - домоуправители на жилищни кооперации и блокове, представители на сдружения и неправителствени организации, както и граждани. На третата дискусионна среща ще бъде обърнато внимание върху опаковките, които трябва да се изхвърлят в съдовете за разделно събиране, както и върху самите знаци, изобразени на опаковките – символ за рециклиране, човече с кошче, зелена точка.\r\nВенцеслав ИЛЧЕВ", "date": "2018.06.27", "title": "Кюстендил: Общината организира трета дискусионна среща по проект за разделно събиране на отпадъците"}
{"url": "http://www.focus-news.net/news/2018/06/27/2538793/dragomir-stoynev-bsp-tova-che-upravlyavashtite-ne-mogat-da-osiguryat-rabotata-na-parlamenta-e-tehen-problem.html", "text": "\"Народните представители от ПГ на „БСП за България” остро възразяваме на предложението - работата на парламента за днес да бъде прекратена по-рано. При положение, че има гласуван дневен ред, изведнъж управляващите решават да променят програмата”. Това каза зам.-председателят на ПГ на „БСП за България” Драгомир Стойнев от парламентарната трибуна, съобщиха от пресцентъра на НС на БСП. Той заяви, че точките от дневния ред трябва да бъдат гледани, защото има приет дневен ред за седмицата, по който трябва да се работи. „Това, че управляващите не желаят да работят и искат да си тръгнат по-рано и че нямат необходимите закони, за да осигурят работата за седмицата, е изцяло техен проблем”, заяви Драгомир Стойнев. \r\n„Това, че управляващото мнозинство няма законодателна програма и не може да уплътни времето си, е негов проблем“. Това заяви народният представител от левицата Иван Иванов. По думите му към днешна дата и към този час има гласувана програма, дневен ред на Народното събрание и той трябва да се изпълнява. „Това, че председателят на ПГ на ГЕРБ го няма тук, не означава, че не трябва да работим“, каза още Иван Иванов.  \r\n„Поискахте поименна проверка и установихте, че има кворум и народните представители са в зала, готови да работят. В същото време, не се знае на какво основание отменяте точките, които трябва да се гледат днес“, обърна се зам.-председателят на ПГ на „БСП за България“ Георги Свиленски към управляващите. „Народните представители  са тук, а вие отменяте точките. За утре има точка първа, точка втора и изслушване и вие слагате още точки. Каква е причината?“, попита още той.", "date": "2018.06.27", "title": "Драгомир Стойнев, БСП: Това, че управляващите не могат да осигурят работата на парламента, е техен проблем"}
{"url": "http://www.focus-news.net/news/2018/06/27/2538786/makfaks-makedoniya-turisti-sa-evakuirani-v-gartsiya-zaradi-silnite-valezhi-i-navodneniya.html", "text": "Нестабилното време доведе до силни валежи на Балканите, като най-пострадала от тях е Гърция, където много плажове и улици са под вода, а на места стихията е отнесла автомобили, предава македонската информационна агенция  „Макфакс“.\r\nСоциалните мрежи са наводнени с картини и снимки на катастрофата, която порази страната по време на туристическия сезон.\r\nХалкидики има най-големите проблеми, като особено пострадала е  Ситония, където къщи и други обекти са наводнени. Пътните настилки  в района на Никити Ситония са наводнени, причинявайки проблеми с трафика. Гостите от един от хотелите в региона са евакуирани. \r\nЛошото време е засегнало село Каналия в Тесалия, където са наводнени 30 къщи и много местни пътища са под водата. Наводненията засегнаха и град Лариса, чийто заместник-кмет Василис Лечиос съобщи, че крайбрежните улици са сериозно повредени.От бурята е пострадал сръбският манастир Хилендар в Атон. Сръбските медии съобщават, че силните дъждове са унищожили достъпа до хилендарския манастир, който сега е заобиколен от вода. Виктор Турмаков", "date": "2018.06.27", "title": "„Макфакс“ (Македония): Туристи са евакуирани в Гърция заради силните валежи и наводнения"}
{"url": "http://www.focus-news.net/news/2018/06/27/2538796/reuters-trima-migranti-sa-zaginali-sedem-sa-raneni-pri-katastrofa-v-severna-gartsiya.html", "text": "Трима мигранти са загинали, а други седем са ранени, когато микробус, който ги превозва се преобръща в Северна Гърция, предава  Reuters.\r\nШофьорът на превозното средство, за който се смята, че е трафикантът, е избягал от местопроизшествието. Сред ранените има и две деца. Инцидентът се е случил на пътя между градовете Александруполис и Комотини. Националността на мигрантите все още не може да се определи. Виктор Турмаков", "date": "2018.06.27", "title": "Reuters: Трима мигранти са загинали, седем са ранени при катастрофа в Северна Гърция"}
{"url": "http://www.focus-news.net/news/2018/06/27/2538790/albanian-daily-news-zaradi-prolivnite-dazhdove-stroezhat-na-magistralata-tirana-duras-e-otlozheno.html", "text": "Албанската агенция за пътищата съобщи, че изграждането на петата фаза на магистралата Тирана-Дуръс няма да приключи в срок, заради скорошните проливни дъждове, стоварили се на страната, пише  Albanian Daily News.\r\nАгенцията съобщава, че настоящата отсечка Дайлани-Шкозет продължава да е блокирана. В момента пътната отсечка Шкозетски проход – Шухт е открит за превозни средства.  Виктор Турмаков", "date": "2018.06.27", "title": "Albanian Daily News: Заради проливните дъждове строежът на магистралата Тирана-Дуръс е отложено"}
{"url": "http://www.focus-news.net/news/2018/06/27/2538794/biser-mihaylov-oblasten-upravitel-na-blagoevgrad-pri-neobhodimost-shte-bade-svikan-oblastniyat-shtab-za-zashtita-pri-bedstviya-no-kam-momenta-tova-ne-se-nalaga.html", "text": "При необходимост ще бъде свикан Областният щаб за защита при бедствия, но към момента това не се налага, каза за Радио „Фокус“-Пирин областният управител на Благоевград Бисер Михайлов. Той уточни, че вече са отправени предупрежденията към кризисния щаб за областта за бърза реакция, ако това се наложи. Михайлов посочи, че целта на този щаб е да се предотвратят кризисни ситуации и евентуални последствия от наводнения, които могат да възникнат от обилните валежи.„Фокус“ припомня, че през август миналата година областният управител Бисер Михайлов свика кризисния щаб по повод големия пожар, който горя в Кресненското дефиле в района на село Мечкул.\r\nНатали СТЕФАНОВА", "date": "2018.06.27", "title": "Бисер Михайлов, областен управител на Благоевград: При необходимост ще бъде свикан Областният щаб за защита при бедствия, но към момента това не се налага"}
{"url": "http://www.focus-news.net/news/2018/06/27/2538799/blagoevgrad-mazh-poluchi-prisada-ot-2-godini-i-6-mesetsa-zatvor-s-4-godishen-izpitatelen-srok-za-razprostranenie-na-narkotichni-veshtestva.html", "text": "По одобрено от съда споразумение, сключено между Окръжна прокуратура – Благоевград и защитата на подсъдимия Н.Я., му е наложено наказание от две години и шест месеца „лишаване от свобода“ с четиригодишен изпитателен срок за държане и разпространение на наркотични вещества и държане на боеприпаси за огнестрелни оръжия. Това съобщиха от пресцентъра на Апелативна прокуратура - София. Той се е признал за виновен за това, че на 22 февруари 2018 г. в град Гоце Делчев продал за сумата от 20 лева високорисково наркотично вещество – амфетамин и кофеин. Освен това на 13 март 2018 г. държал в дома си в град Делчев и в себе си разпределен в топчета амфетамин на обща стойност 273.30 лева. \r\nВ обитаваното от него жилище било открито голямо количество боеприпаси за огнестрелни оръжия – 295 броя патрони с различни калибри. Държането им е било незаконно, тъй като подсъдимият Я. не притежавал надлежно разрешително, изискващо се съгласно Закона за оръжията, боеприпасите, взривните вещества и пиротехническите изделия. \r\nОпределението на съда има характер на влязла в сила присъда.", "date": "2018.06.27", "title": "Благоевград: Мъж получи присъда от 2 години и 6 месеца затвор с 4-годишен изпитателен срок за разпространение на наркотични вещества"}
{"url": "http://www.focus-news.net/news/2018/06/27/2538798/iliyan-yanchev-kmet-na-malko-tarnovo-nyama-risk-ot-pokachvane-nivata-na-rekite.html", "text": "Няма риск от покачване нивата на реките, каза за Радио „Фокус“-Бургас Илиян Янчев, кмет на Малко Търново. „Най-критичната точка е село Младежко. Слава Богу, прогнозите снощи не се сбъднаха. Имахме подготвен щаб. В момента също сме в готовност. Валежите бяха нормални, вярваме, че няма да има поражения“, посочи още Янчев. Той уточни, че към момента в Община Малко Търново не вали. „Обстановката е спокойна. В петък имаше силен дъжд, но шахтите са почистени, така че очакваме и следващ“, добави Янчев.\r\nЯнислава КРЪСТЕВА", "date": "2018.06.27", "title": "Илиян Янчев, кмет на Малко Търново: Няма риск от покачване нивата на реките"}
{"url": "http://www.focus-news.net/news/2018/06/27/2538801/radio-svobodna-evropa-makedoniya-saprugata-na-slobodan-miloshevich-e-osadena-zadochno-na-edna-godina-zatvor.html", "text": "Бившият председател на „Югославската левица“ и съпруга на бившия президент на Югославия Слободан Милошевич Миряна Маркович е осъдена задочно на година затвор от съда в Белград заради влияние върху членовете на правителствената комисия за извършване на незаконно отпускане на държавни жилища през 2000 г., предава Радио „Свободна Европа“ в своята македонска редакция.\r\nЕдна година затвор получиха и бившият секретар на правителството на Сърбия, Живка Кнежевич и тогавашния директор на „Дипос“ Милош Лончар за злоупотреба със служебно положение. Маркович е осъдена, защото е насърчавала двамата  да извършат престъплението.\r\nМаркович от 2005 г. е в Русия заедно със сина си Марко Милошевич, който получи политическо убежище след падането на Слободан Милошевич. Виктор Турмаков", "date": "2018.06.27", "title": "Радио „Свободна Европа“ (Македония): Съпругата на Слободан Милошевич е осъдена задочно на една година затвор"}
{"url": "http://www.focus-news.net/news/2018/06/27/2538800/veliko-tarnovo-politsiyata-zadarzha-35-godishen-mazh-izdirvan-za-grabezh-i-bludstvo.html", "text": "Служители на Пътна полиция задържаха издирван за грабеж и блудство 35-годишен от Златарица. Това съобщиха от пресцентъра на МВР. Той бил засечен вчера сутринта в района на Прохода на Републиката. На 25 април тази година той проникнал в жилището на 75-годишна жена от Златарица, нанесъл ѝ е побой, блудствал с нея, задигна ѝ наличните 95 лв. и се е укрил. В хода на разследването криминалистите влезли в дирите и установили самоличността на извършителя - известен на полицията и осъждан. Веднага били предприети действия и по издирването му. След задържането му вчера той е привлечен, като обвиняем и с постановление на Районна прокуратура – Елена мярката му за задържане е удължена до 72 часа.", "date": "2018.06.27", "title": "Велико Търново: Полицията задържа 35-годишен мъж, издирван за грабеж и блудство"}
{"url": "http://www.focus-news.net/news/2018/06/27/2538802/dobrich-nad-25-lovtsi-i-spetsialisti-po-lova-ot-general-toshevo-uchastvaha-v-tretata-za-regiona-sreshta-svarzana-s-razprostranenieto-v-okrag-tulcha-na-afrikanska-chuma-po-svinete.html", "text": "Над 25 ловци и специалисти по лова от Генерал Тошево са взели участие в третата за региона среща, свързана с разпространението в окръг Тулча на африканска чума по свинете. Това съобщи Таня Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондент на Радио „Фокус” – Варна. Целта на работните срещи е набелязване на мерки за предпазване и за борба със заболяването, за което има регистрирани около 15 огнища в румънския окръг Тулча. В срещата са взели участие директорът на РДГ - Варна инж. Тодор Гичев, експертът по лова на дирекцията инж. Димитър Тодоров, директорът на ДГС - Генерал Тошево  инж. Йорданка Найденова, зам.-директорът на стопанството инж. Димитър Иванов, ловният експерт на СИДП инж. Тервел Стефанов, председателят на Ловно сдружение „Крушари“ Енчо Енчев, специалистът по лова на сдружението Пламен Димитров и председатели на ловни дружини. Ловците са били информирани предварително от медии и свои колеги от другите ловни сдружения в Генерал Тошево за мерките, които трябва да се предприемат, за да се ограничат загубите, ако болестта се разпространи и в България. Те са заявили, че имат готовност да засилят индивидуалното ловуване на дива свиня и да наблюдават популацията в региона, както и животните, които показват признаци на различни заболявания. Ловците от „Крушари“, както и техните колеги  от Сдружение „Хан Телериг 2010“ и Сдружение „Дружество на ловците и риболовците - Генерал Тошево“, са пожелали да бъдат организирани курсове за подборен отстрел, за да може по-бързо да бъде намален броя на дивите свине и да бъдат изпълнени в по-кратки срокове поставените задачи, за да се постигнат по-добри резултати. Ловците са проявили интерес и към ситуацията с африканската чума по свинете в съседна Румъния. Те са поискали от експертите да обяснят какви мерки срещу разпространението на болестта са взети в северната ни съседка и дали те са довели до ограничаване на заболяването. Утре от 10.00 часа в залата на СИДП в Шумен ще се състои среща на експерти от СИДП със стопанисващите дивеча в дивечовъдните участъци към Държавните горски стопанства. Подобна среща ще има и във Варна от 14.00 часа, а в 17.30 часа в Балчик е поредното събиране с председатели на ловни дружини, за да се обсъдят мерките за борба със заболяването.\r\nЖулиета НИКОЛОВА", "date": "2018.06.27", "title": "Добрич: Над 25 ловци и специалисти по лова от Генерал Тошево участваха в третата за региона среща, свързана с разпространението в окръг Тулча на африканска чума по свинете"}
{"url": "http://www.focus-news.net/news/2018/06/27/2538805/lovech-47-godishen-rabotnik-e-pochinal-pri-trudova-zlopoluka.html", "text": "47-годишен работник е починал при трудова злополука. Това съобщи за Агенция „Фокус“ директорът на Инспекцията по труда в Ловеч Митко Митев. „Трудовият инцидент се е случил на 26 юни 2018 г. в дърводелски цех, нает за производство на мебели. Работникът е дърводелец-мебелист. Бил е притиснат от мотокар на товарна рампа. До момента на инцидента мъжът е работил на дървообработващи машини“, обясни Митев и допълни, че работникът излязъл е извън територията на цеха, обикалял е около мотокара, който в един момент се е задвижил.  Митев уточни, че няма преки свидетели на инцидента. Друг работник го е видял затиснат между мотокара и рампата. „Пострадалият е починал в болницата, вследствие на множеството травми Не е ясно какво е правил починалият там. Иззети са записите на камерите. Мотокарът е с неизправено устройство за включване, няма контактен ключ, без светлинна и звукова сигнализация. Издали сме акт за спирането му. Извършваме проверка, след прегледа на всички документи със сигурност ще има търсене на административнонаказателна отговорност. За кои точно нарушения и колко ще са актовете не мога да кажа към момента“, каза още Митко Митев.", "date": "2018.06.27", "title": "Ловеч: 47-годишен работник е починал при трудова злополука"}
{"url": "http://www.focus-news.net/news/2018/06/27/2538807/shumen-91-sa-svobodnite-mesta-za-parvoklasnitsi-v-grada.html", "text": "91 са свободните места за първокласници в Шумен. Резултатите след трите класирания съгласно новата Наредба за прием в първи клас представи на брифинг Найден Косев, заместник-кмет на Шумен с ресор образование и наука, предаде репортер на Радио „Фокус“-Шумен. 662 заявления са били подадени за участие в първото класиране, като са били класирани 651 заявления с общо 664 деца. 2% от кандидатстващите не са били одобрени. След второто класиране са били записани още 24 първокласници, така към 19 юни е имало записани 678 деца в първи клас. Оставащите след третото класиране 91 места могат да бъдат заети свободно до 14 септември. Това са 13 места в НУ „Илия. Р. Блъсков“, 1 - в Трето ОУ, 5 - в Шесто ОУ, 10 – Девето ОУ „П. Волов“ в кв. „Дивдядово“, 15 - в СУ „Панайот Волов“, 20 - в СУ „Трайко Симеонов“, 27 - в СУ „Васил Левски“. \r\n„Новата наредба за прием на ученици постави нещата в ред, в изключителна прозрачност и на премахване на различни влияния при записването на първокласници. Като по конец протече цялата схема на приема тази година, без да имаме опит, явно сме намерили посоката“, коментира Косев. Той обаче отбеляза тенденция на спад в броя на първокласниците в последните три години. За учебната 2016/2017 в първи клас са били записани 819 ученици - 738 в града и 81 в селата, за учебната 2017/2018 - 763, от които 697 в града и 66 в селата, а към настоящия момент в Шумен има записани  678 първокласници, като 76 деца в първи клас се очакват в селата на територията на общината.\r\nИвелина ИВАНОВА", "date": "2018.06.27", "title": "Шумен: 91 са свободните места за първокласници в града"}
{"url": "http://www.focus-news.net/news/2018/06/27/2538804/veliko-tarnovo-okolo-1-milion-leva-shte-struva-ukrepvaneto-na-patya-nad-manastirskiya-kompleks-velikata-lavra.html", "text": "Около 1 милион лева ще струва укрепването на пътя над манастирския комплекс „Великата лавра“ във Велико Търново. Това съобщи за Радио „Фокус“ – Велико Търново инж. Динко Кечев, директор на Дирекция „Строителство и устройство на територията“ в Общината. Той припомни, че през пролетта в района над църквата „Св. 40 мъченици“ се е образувало свлачище с дължина около 20-25 км. Местната администрация е разработила проект за укрепване на целия път – от църквата „Св. 40 мъченици“ до края на манастирския комплекс. Той вече е подаден в Междуведомствената комисия по комисия за възстановяване и подпомагане за одобрение и в момента се очаква да бъде отпуснато финансиране. Вероятно ремонтните дейности ще започнат през есента. Целият участък е с дължина 150 метра. Проектът предвижда укрепване с пилотни системи с ламели от по 12 метра, с 11 пилота във всяка една от тях. \r\n„Този път е изграден преди над 150-160 години. Когато са правени насипите, не е предвидено сегашното автомобилно натоварване. Цялата южна страна на комплекса е доста слаба. В момента предвиждаме да укрепим целия участък, защото сега е пропаднало на едно място, но съществува опасност да пропадне на друго при обилен валеж“, допълни инж. Динко Кечев. Той изрази надежда до началото на зимата участъкът да бъде укрепен.\r\nНадежда КРЪСТЕВА", "date": "2018.06.27", "title": "Велико Търново: Около 1 милион лева ще струва укрепването на пътя над манастирския комплекс „Великата лавра“"}
{"url": "http://www.focus-news.net/news/2018/06/27/2538806/otpuskat-se-dopalnitelni-sredstva-za-stipendii-na-studenti-doktoranti-i-spetsializanti.html", "text": "Правителството прие допълнение в Постановление № 90 от 2000 г. за условията и реда за предоставяне на стипендии на студентите, докторантите и специализантите от държавните висши училища и научни организации, с което се отпускат допълнителни средства на висшите училища и на научните организации, в които се обучават докторанти. Стипендиите се предоставят на докторанти, които са български граждани и граждани на държави-членки на Европейския съюз и на Европейското икономическо пространство, приети във висши училища и научни организации в страната, субсидирани от държавата, с изключение на докторантите на свободна докторантура. Това съобщиха от правителствената информационна служба.\r\nДопълнителните средства трябва да окажат положително въздействие за привличането и задържането на младите учени в страната, както и за реализацията на докторантите като качествени преподаватели и изследователи.  Същевременно се очаква и да допринесат за изпълнението на приетите национални стратегически документи за развитие на науката и образованието.\r\nРекторите на висшите училища и ръководителите на научните организации утвърждават правила за разпределение на допълнителните средства, разработени от специална комисия, включваща представители на докторантите. Средствата се предоставят на положително атестираните докторанти до 2 месеца след приключване на атестацията им съгласно Правилника за прилагане на Закона за развитието на академичния състав в Република България и се изплащат еднократно въз основа на броя на месеците, за които са атестирани получатели.", "date": "2018.06.27", "title": "Отпускат се допълнителни средства за стипендии на студенти, докторанти и специализанти"}
{"url": "http://www.focus-news.net/news/2018/06/27/2538803/plovdiv-osigureni-sa-dezhurni-ekipi-koito-da-reagirat-pri-problemi-s-ulichnoto-osvetlenie-i-svetofarnite-uredbi-v-grada-vsledstvie-na-obilni-valezhi.html", "text": "Осигурени са дежурни екипи, които да реагират при проблеми с уличното осветление и светофарните уредби в Пловдив вследствие на очакваните обилни валежи от дъжд. Това съобщиха за Радио „Фокус“ – Пловдив от Общината. Оттам добавиха, че са почистени всички дъждоприемни шахти. Доброволческото формирование „Пловдив 112“ е оборудвано с необходимата техника за сформиране на три екипа за отводняване и три екипа за евентуално премахване на паднали клони от пътните платна. Денонощно се следи и нивото на река Марица. \r\n„Според прогнозата се очакват интензивни валежи, придружени с гръмотевични бури и условия за градушки. За Пловдив е обявен оранжев код и прогнозите са за кратко време да паднат над 50 литна на квадратен метър“, съобщиха още от Общината. Гражданите могат да подават сигнали на телефон 112 и на дежурните от Общинския съвет за сигурност: 032/ 632 511 и 032/656 785.", "date": "2018.06.27", "title": "Пловдив: Осигурени са дежурни екипи, които да реагират при проблеми с уличното осветление и светофарните уредби в града вследствие на обилни валежи"}
{"url": "http://www.focus-news.net/news/2018/06/27/2538808/blagoevgrad-obshtestveniyat-posrednik-na-dots-d-r-valentin-vasilev-napravi-otchet-za-deynostta-si.html", "text": "Общественият посредник на територията на община Благоевград, доц. д-р Валентин Василев даде брифинг във връзка с изтичането на първия месец от обявяването на приемно време за гражданите. Той запозна присъстващите на срещата с основните моменти от дейността му до този момент. Това съобщиха от пресцентъра на Община Благоевград. 25 граждани са посетили доц. Василев в обявените приемни дни. Основните проблеми, които той посочи се разделят в три групи – лични, проблеми, при които гражданите са поискали конфиденциалност на посещенията си, такива в които се поставят въпроси за бъдещи намерения на Общината във връзка с инвестиционни и ремонтни дейности, случаи с дългогодишни имотни спорове и такива със социален оттенък (търсене на помощ и подкрепа при социално значими индивидуални и обществени проблеми). Любопитна подробност в отчета беше присъствието на гражданин на Петрич и трима граждани на Рила, потърсили консултация при Обществения посредник на Благоевград.\r\nВ организационен аспект доц. д-р Василев представи няколко осъществени дейности: разработена бланка заявление за прием на граждани, създадена информационна база на сайта на Общината (предстоящо поетапно запълване с нови рубрики и информация), създадена електронна поща: ombudsman_blgd@blgmun.com, обособено работно място, утвърден след консултации график за прием, изградена индивидулална система за документооборот, израбтени индивидуални печати за входяща, изходяща поща и за институционална идентичност.\r\nВ информацията, за дейността в рамките на един месец, присъстваха и участие в инициативи, конференции, кръгла маса, обществена дискусия, организирана в парламента от националния Омбудсман Мая Манолова и Националното сдружение на местните обществени посредници в страната. \r\nДоц. д-р Василев обясни, че в деловодството на Народното събрание е внесен проект за промени в Закона за местното самоуправление и местната администрация (ЗМСМА), регламентиращ избора и правомощията на обществените посредници в българските общини.\r\n„Това, което съм заложил като предстоящи дейности в бъдеще са изготвяне на експертен анализ за идентифицирането на добри практики, предстои да се изготви график с кметовете на малките населени места във връзка с изнесени приемни, предвиждам и подготовка и представяне на идейни проекти за ритуализация на дейността и функциите на Обществения посредник“, обясни още Общественият посредник на Благоевград. Той пое ангажимент за регулярни брифинги за представяне на текущата дейност на институцията. \r\nВ края на срещата, доц. д-р Валентин Василев благодари за съвместната работа и оказаното съдействие на Община Благоевград, Общински съвет- Благоевград, РУО - Благоевград, ръководствата на учебни заведения, детски градини, ясли, както и на социалните заведения в града.", "date": "2018.06.27", "title": "Благоевград: Общественият посредник на доц. д-р Валентин Василев направи отчет за дейността си"}
{"url": "http://www.focus-news.net/news/2018/06/27/2538811/aktualizira-se-programata-za-transgranichno-satrudnichestvo-interreg-ipp-balgariya-sarbiya-2014-2020.html", "text": "Министерският съвет изрази съгласие с актуализираната Програма за трансгранично сътрудничество Interreg-ИПП България-Сърбия 2014-2020 по Инструмента за предприсъединителна помощ (ИПП II). Това съобщиха от правителствената информационна служба.\r\nАктуализацията касае въпроси, свързани с прецизиране на реда за назначаване на лица в структурите за изпълнение на програмата в Република Сърбия, в съответствие със сръбското законодателство. Одобрени са и технически поправки, наложени от административни промени в органите на управление. Промяната не засяга целите на програмата, финансовата рамка и размера на отпуснатото европейско и национално съфинансиране.", "date": "2018.06.27", "title": "Актуализира се Програмата за трансгранично сътрудничество Interreg-ИПП България-Сърбия 2014-2020"}
{"url": "http://www.focus-news.net/news/2018/06/27/2538809/ms-vazlaga-na-ministara-na-energetikata-da-vazobnovi-deynostite-po-tarsene-na-vazmozhnost-za-izgrazhdane-na-aets-belene.html", "text": "Министерският съвет отмени Решение №250 от 2012 г. за отмяна на Решение №259 от 2005 г. за определяне на енергиен обект „Ядрена централа на площадка „Белене“ като обект с национално значение и на Решение №260 на Министерския съвет от 2005 г. за изграждане на ядрена централа на площадка „Белене“. Днешният акт на правителството е изготвен във връзка с взетото на 07.06.2018 г. от Народното събрание на Република България решение за възобновяване на действията по търсенето на възможности за изграждане на АЕЦ „Белене“ съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите за проекта АЕЦ „Белене“ в отделно проектно дружество.  Това съобщиха от правителствената информационна служба.\r\nМинистерският съвет възложи на министъра на енергетиката да възобнови действията по търсене на възможности за изграждане на АЕЦ „Белене“ съвместно със стратегически инвеститор, на пазарен принцип (без договори за задължително изкупуване на енергията, без преференциални цени, без договори за разлика, без корпоративни гаранции и/или други непазарни механизми за гарантиране на инвестицията) и без предоставяне на държавна гаранция, чрез отделяне на активите и пасивите за проекта в отделно проектно дружество. Очаква се енергийният министър да организира, координира и контролира провеждането на преговори с потенциални инвеститори и производители на оборудване. Министърът следва да разработи процедура за избор на стратегически инвеститор и да предложи възможности за структурирането на проекта в срок до 31.10.2018 г., както и периодично да информира Министерския съвет и Народното събрание за предприетите действия и конкретните резултати от преговорите.", "date": "2018.06.27", "title": "МС възлага на министъра на енергетиката да възобнови дейностите по търсене на възможност за изграждане на АЕЦ „Белене”"}
{"url": "http://www.focus-news.net/news/2018/06/27/2538797/sofiyska-okrazhna-prokuratura-privleche-kato-obvinyaemi-zadarzhanite-litsa-pri-spetsializiranata-politseyska-operatsiya-v-botevgrad.html", "text": "Днес Софийска окръжна прокуратура привлече в качеството на обвиняеми лицата с инициали В.С., Б.Е. и Т.М. за извършено престъпление против личността. Това съобщиха от пресцентъра на Апелативна прокуратура - София. Обвиняемите лица са задържани за срок до 72 часа. Към момента се провеждат интензивни процесуално-следствени действия, поради което не е в интерес на разследването да бъде оповестена каквато и да било допълнителна информация.", "date": "2018.06.27", "title": "Софийска окръжна прокуратура привлече като обвиняеми задържаните лица при специализираната полицейска операция в Ботевград"}
{"url": "http://www.focus-news.net/news/2018/06/27/2538813/kyustendil-v-dupnitsa-zapochva-proverka-za-izostaveni-i-izlezli-ot-upotreba-avtomobili-za-den-sa-ustanoveni-11-prevozni-sredstva.html", "text": "В Дупница започва проверка за изоставени и излезли от употреба автомобили, за ден са установени 11 превозни средства. Това съобщи за Радио „Фокус” – Кюстендил Христо Апостолов, пресаташе на Община Дупница. По думите му с тази дейност са ангажирани служители от „Контролно звено” към Общината. Проверката е комплексна и цели да се установят изоставени, излезли от употреба моторни превозни средства на територията на града. \r\n„Съгласно изискванията на Наредбата за управление на отпадъците на територията на Община Дупница, всеки  собственик на моторно превозно средство с прекратена регистрация, е длъжен да го предаде на площадка за временно съхраняване или в център за разкомплектоване, в случай че се установи, че се намира върху имот държавна или общинска собственост”, каза Христо Апостолов. По думите му, ако  собственикът не изпълни задълженията си или превозното средство не може да бъде с установен собственик, се прилага процедура по преместване, в присъствието на полицейски служител. На установените до момента изоставени автомобили са залепени стикери-предписания със срок за изпълнение 14 дни. \r\nПри неизпълнение на предписанията ще бъдат съставени протоколи за техническото състояние на моторните превозни средства, след което те ще бъдат преместени на площадки за временно съхранение и центрове за разкомплектоване. На всички установени собственици, които не са изпълнили дадените предписания, ще бъдат наложени административни санкции в размер от 200 до 1000 лева.\r\nВенцеслав ИЛЧЕВ", "date": "2018.06.27", "title": "Кюстендил: В Дупница започва проверка за изоставени и излезли от употреба автомобили, за ден са установени 11 превозни средства"}
{"url": "http://www.focus-news.net/news/2018/06/27/2538810/pazardzhik-dvizhenieto-se-izvarshva-v-edna-lenta-po-pat-iii-843-velingrad-sarnitsa-pri-razklona-za-selo-krastava-poradi-padnala-zemna-masa-na-patnoto-platno.html", "text": "Движението се извършва в една лента по път III-843 Велинград – Сърница при разклона за село Кръстава поради паднала земна маса на пътното платно. Това съобщиха от пресцентъра на Агенция \"Пътна инфраструктура\". Трафикът се регулира с пътни знаци. Шофьорите да се движат с повишено внимание и съобразена скорост.", "date": "2018.06.27", "title": "Пазарджик: Движението се извършва в една лента по път III-843 Велинград – Сърница при разклона за село Кръстава поради паднала земна маса на пътното платно"}
{"url": "http://www.focus-news.net/news/2018/06/27/2538812/belgiyskiyat-grazhdanin-vili-van-impe-shte-e-pocheten-generalen-konsul-na-republika-balgariya-za-region-flandriya-kralstvo-belgiya.html", "text": "Министерският съвет прие решение за промяна на консулския клас на Вили Ван Импе от почетен консул в генерален (нещатен) почетен консул и за разширяване на консулския му окръг, който вече ще обхваща територията на петте провинции в Регион Фландрия, където живеят около 40 000 български граждани. Това съобщиха от правителствената информационна служба.\r\nВили Ван Импе има дългогодишен опит в областта на бизнеса и държавната администрация. До 2004 година работи като началник на звено „Обществено здраве и връзки с обществеността“ в градската администрация на град Аалст. С решение на Министерския съвет № 682 от 26 септември 2003 г. бе назначен за почетен консул на България със седалище в гр. Аалст и с консулски окръг провинция Източна Фландрия.\r\nОт 2004 г. насам Вили Ван Импе провежда изключително активна дейност в качеството си на почетен консул. Неговите постижения са свързани с установяването на тесни връзки между градовете Габрово и Аалст, създаване на мрежа от активни контакти с Гент и други фламандски градове, както и популяризиране на България чрез различни инициативи в областта на културата и образованието.", "date": "2018.06.27", "title": "Белгийският гражданин Вили Ван Импе ще е почетен генерален консул на Република България за Регион Фландрия, Кралство Белгия"}
{"url": "http://www.focus-news.net/news/2018/06/27/2538816/vezhdi-rashidov-se-sreshtna-s-predsedatelya-na-kitayskata-asotsiatsiya-za-vazrazhdane-na-kulturata-vang-dzhing.html", "text": "Председателят на парламентарната Комисия по културата и медиите Вежди Рашидов се срещна днес в Огледалната зала на Народното събрание с Ванг Джинг, председател на Китайската асоциация за възраждане на културата. Това съобщиха от Комисията по културата и медиите.\r\nГ-н Джинг е на посещение в България начело на китайска делегация. В срещата участваха народните представители от Комисията по културата и медиите Диана Саватева, Тома Биков, Андрей Будинов, Чавдар Велинов, Нона Йотова, Ерджан Ебатин. На срещата присъстваха също така меценатите на културата и колекционери на изкуството Лъчезар Динчев и Светослав Арсов.\r\n Ванг Джинг поздрави Вежди Рашидов за усилията му да направи видими за света талантите на България и културата на страната ни. По време на разговора бяха обсъдени актуални въпроси на културното сътрудничество между България и Китай.\r\nГ-н Рашидов изрази готовност да подкрепи  съвместни проекти в областта на сценичните изкуства, музиката, съвременното изкуство, музейното дело. Ванг Джинг увери Комисията по културата и медиите, че оглавяваната от него асоциация може да покани в Китай водещи български културни институти, както и отделни изпълнители. Особен интерес има и към богатото културно наследство на България.", "date": "2018.06.27", "title": "Вежди Рашидов се срещна с председателя на Китайската асоциация за възраждане на културата Ванг Джинг"}
{"url": "http://www.focus-news.net/news/2018/06/27/2538814/za-ratifikatsiya-e-predlozhena-spogodbata-mezhdu-balgariya-i-sauditska-arabiya-za-izbyagvane-na-dvoynoto-danachno-oblagane.html", "text": "Правителството одобри подписаната на 29 ноември 2017 г. в Риад Спогодба между Република България и Кралство Саудитска Арабия за избягване на двойното данъчно облагане по отношение на данъците върху доходите и предотвратяване на отклонението от данъчно облагане, като предложи на Народното събрание да я ратифицира със закон. Това съобщиха от правителствената информационна служба.\r\nСпогодбата е важен елемент от междудържавната договорна база и е предпоставка за нарастване на търговския обмен и стопанската активност между двете страни. Съществуват сфери с перспективи за развитие като енергетика, селско стопанство, строителство (изграждане на напоителни съоръжения, пътища, ж.п. линии), където Република България може да има активно участие. Кралство Саудитска Арабия е най-голямата арабска страна в Азия и най-богатата на петрол страна в света, поради което представлява перспективен партньор за търговско- икономическата активност на страната ни, като нов пазар за инвестиране на свободни капитали.\r\nПодписаната данъчна спогодба между двете държави ще създаде правна база за активизиране и стимулиране на инвестиционния климат между Република България и Кралство Саудитска Арабия. Спогодбата ще допринесе и за реализиране на реални и облекчени от данъчна гледна точка възможности за дружествата - местни лица държавите да осъществяват стопанска дейност в другата държава в различни сфери и отрасли. Спогодбата ще позволи на местните физически лица да работят под различни правни форми на дейност - извънтрудови или трудови правоотношения. Спогодбата ще доведе и до облекчаването на данъчната тежест, понасяна от данъкоплатците, местни лица на двете държави.\r\nРазрешенията, възприети в подписаната спогодба, са съобразени с действащото българско данъчно законодателство и съвременните принципи на международното данъчно облагане, отразени в актуалния Модел на данъчна спогодба на Организацията за икономическо сътрудничество и развитие.", "date": "2018.06.27", "title": "За ратификация е предложена спогодбата между България и Саудитска Арабия за избягване на двойното данъчно облагане"}
{"url": "http://www.focus-news.net/news/2018/06/27/2538818/varna-rayonniyat-sad-nalozhi-uslovna-prisada-i-probatsiya-na-dvama-mladezhi-prichinili-telesni-povredi-na-chetirima-dushi-po-huliganski-podbudi.html", "text": "Районният съд във Варна постанови условна присъда и пробация за двама младежи, причинили телесни повреди на четирима души по хулигански подбуди. На 28-год. В.В. съдът наложи наказание „пробация“. В продължение на 1 година и 6 месеца той следва да изпълнява двете задължителни пробационни мерки – регистрация по настоящ адрес с периодичност 2 пъти седмично и срещи с пробационен служител. Другият подсъдим – 27-годишният С.А., е осъден на 1 година и 6 месеца лишаване от свобода,  като изпълнението на наложеното наказание бе отложено с изпитателен срок от 3 години и половина. Това съобщиха от пресцентъра на Районeн съд – Варна.\r\nИнцидентът е възникнал около полунощ на 9 срещу 10 януари 2015 год. в квартал „Левски“. Вечерта един от пострадалите празнувал с приятели рожденния си ден в ресторант, след което част от гостите се отправили към близък бар, където компанията щяла да продължи празненството. Пътят за придвижване към заведението минавал през тунел под жилищен блок. Именно там възникнало спречкване с двамата подсъдими, които били част от друга празнуваща в бара компания. Стигнало се до сбиване, намеса на още хора от двете групи, нанасяне на удари от подсъдимите, поотделно и в съучастие, на общо 4 лица.\r\nВ резултат на нанесения побой по хулигански подбуди един от пострадалите получил средна телесна повреда, изразяваща се в счупване на носни кости с изкривяване на преградата и затруднено носно дишане, обуславящо постоянно разстройство на здравето. Останалите трима потърпевши получили леки телесни повреди с различни травматични увреждания, обусловили временно разстройство на здравето.\r\nПодсъдимите младежи бяха осъдени поотделно и солидарно да заплатят на четиримата граждански ищци по делото обезщетения в различен  размер за причинените им неимуществени вреди. 15-дневен е срокът за обжалване на присъдата.", "date": "2018.06.27", "title": "Варна: Районният съд наложи условна присъда и пробация на двама младежи, причинили телесни повреди на четирима души по хулигански подбуди"}
{"url": "http://www.focus-news.net/news/2018/06/27/2538819/stara-zagora-35-godishen-shofyor-poluchi-uslovna-prisada-s-4-godishen-izpitatelen-srok-za-upravlenie-na-avtomobil-s-394-promila-alkohol.html", "text": "След проведено бързо производство и приключило разследване за 7 дни, на 19 юни 2018 г. Районна прокуратура - Казанлък внесе обвинителен акт в съда срещу обвиняемия С.К., на 35 г., привлечен като обвиняем за това, че на 10 юни 2018 г. около 02.20 часа в гр. К., обл. Стара Загора, е управлявал моторно превозно средство - лек автомобил, с концентрация на алкохол в кръвта си над 1.2 на хиляда, а именно 3.94 на хиляда, установено по надлежния ред с Протокол за изготвена  химическа експертиза. Това съобщиха от пресцентъра на Апелативна прокуратура - Пловдив.\r\nНа 26 юни 2018 г. бе постигнато споразумение между Районна прокуратура - Казанлък и защитника на подсъдимия и на С.К. е определено наказание от 1 година и 6 месеца „лишаване от свобода“ условно с изпитателен срок от 4 години, наказание „глоба“ в размер на 200 лв. и „лишаване от право да управлява МПС“ за срок от 2 години. Споразумението е влязло в законна сила и не подлежи на обжалване и протестиране.\r\nОт началото на 2018 г. до настоящата дата по актове на Районна прокуратура - Казанлък за били осъдени 37 лица за извършени престъпления по чл.343б от Наказателния кодекс.", "date": "2018.06.27", "title": "Стара Загора: 35-годишен шофьор получи условна присъда с 4-годишен изпитателен срок за управление на автомобил с 3.94 промила алкохол"}
{"url": "http://www.focus-news.net/news/2018/06/27/2538817/odobren-e-godishniyat-otchet-za-deynostta-na-nzok.html", "text": "Правителството одобри Годишния отчет за дейността на Националната здравноосигурителна каса за 2017 г.  Това съобщиха от правителствената информационна служба.\r\nСпоред отчета, дейността на НЗОК през 2017 г. е подчинена на мисията и целите на институцията и необходимостта от постигане на правилно и рационално използване на обществените средства. Осигурена е предвидима финансова среда и са създадени условия за изпълнение на финансовите ангажименти на институцията.\r\nПостигната е висока надеждност и сигурност на комуникационната инфраструктура, позволяваща контролиран достъп до системите, боравещи с пациентска информация и информация за договорните партньори на НЗОК. През отчетния период дейностите в областта на извънболничната медицинска и дентална помощ са осъществявани в условията на често променяща се нормативна уредба. В областта на болничната медицинска помощ дейностите са осъществявани в динамична среда, характеризираща се с многобройни промени в нормативната уредба и издаването на нови нормативни актове. Предвид промените в ЗЗО, контролната дейност в системата на НЗОК е осъществена в благоприятна правно-нормативна среда, свързана с механизмите за проверка на договорните партньори на институцията.\r\nАкцентът на извършвания контрол в периода януари-декември 2017 г. е тематична проверка на територията на цялата страна на дейностите по онкология, хематология и лъчетерапия, съгласно нормативната уредба и разработените алгоритми за мониториране на потреблението и разхода на онко/онкохематологични лекарствени продукти от лечебните заведения. Рискът от нарастването на разходите за лечение на онкологичните заболявания беше идентифициран в предходните години. Констатираната през 2015 г. тенденция на нарастване на средствата за лечение на онкологични заболявания продължава през 2016 и 2017 г.\r\nРазширена и обновена е номенклатурата на медицинските изделия.\r\nПроведените преговори за отстъпки от стойността на скъпоструваща медикаментозна терапия, заплащана от НЗОК, дават възможност за възстановяване на значителни суми.\r\nНаправеният анализ на разходите за лекарствени продукти, медицински изделия и диетични храни за специални медицински цели и през отчетния период показва тенденция към нарастване на необходимия финансов ресурс.\r\nКакто и през предходния период, за настоящия отчетен период Националната здравноосигурителна каса дефинира като основни причини за нарастване на разходите увеличаването броя на лекарствените продукти, които институцията заплаща, навлизането на нови, по-скъпи лекарствени продукти, ежегодно нарастващия брой здравноосигурени лица, обърнали се към системата, демографската структура и тенденцията към увеличаване продължителността на живот.\r\nПрез отчетния период продължава очерталата се през годините тенденция към увеличаване броя на здравноосигурените лица с регистрирани по няколко хронични заболявания и ползващи напълно или във висок процент заплащани от НЗОК лекарства. Тези проблеми не са преодолени през разглеждания период и са в динамичен темп на повишаване на разходите.\r\nГодишният отчет за дейността на Националната здравноосигурителна каса за 2017 г. е одобрен от Надзорния съвет на НЗОК.", "date": "2018.06.27", "title": "Одобрен е годишният отчет за дейността на НЗОК"}
{"url": "http://www.focus-news.net/news/2018/06/27/2538820/kyustendil-spokoyna-e-obstanovkata-na-teritoriyata-na-obshtinata-pod-nablyudenie-sa-rekite-i-yazovirite.html", "text": "Спокойна е обстановката на територията на Община Кюстендил, под наблюдение са реките и язовирите в региона. Това съобщи за Радио „Фокус” – Кюстендил Ивайло Чалъков, експерт в направление „Отбранителна и мобилизационна подготовка” към Община Кюстендил. По думите му няма постъпвали сигнали относно метеорологичната обстановка. На места превалява съвсем слаб дъжд. „Въпреки всичко сме предупредили кметовете и кметските наместници да следят реките, язовирите, да оглеждат изградените диги. При необходимост те са длъжни да сигнализират към оперативния дежурен”, каза Ивайло Чалъков. По думите му към момента няма място за притеснение.\r\nВенцеслав ИЛЧЕВ", "date": "2018.06.27", "title": "Кюстендил: Спокойна е обстановката на територията на Общината, под наблюдение са реките и язовирите"}
{"url": "http://www.focus-news.net/news/2018/06/27/2538821/darzhavata-shte-podpomaga-detsata-s-izyaveni-darbi-i-v-chastnite-uchilishta.html", "text": "Правителството прие изменения в Наредбата за условията и реда за осъществяване на закрила на деца с изявени дарби. С промените се дава право на децата с изявени дарби, които се обучават в частни училища, да получават стипендии или еднократно финансово подпомагане. Това съобщиха от правителствената информационна служба.\r\nПодкрепа ще получават учениците от държавни, общински и частни училища, които са класирани на първо, второ или трето място на национални или международни конкурси, състезания или олимпиади по Програмата на мерките за закрила на деца с изявени дарби за съответната година.\r\nС промените в наредбата се премахва специалният ред за разглеждане на исканията за закрила от министъра на младежта и спорта, като с посоченото се уеднаквява редът, по който се разглеждат исканията за предоставяне на закрила. Облекчава се административната процедура, в случаите на преместване на ученик от едно училище в друго. \r\nС друго свое Постановление правителството одобри допълнителни 19 170 лв. за изплащане на стипендии по Програмата на мерките за закрила на деца с изявени дарби от държавни и общински училища през 2018 г. Предоставените средства са за изплащане на 15 стипендии на ученици от общински училища, постигнали спортен резултат през първото тримесечие на 2018 г. Необходимите средства са в рамките на разчетените за тази дейност в централния бюджет средства за 2018 г.", "date": "2018.06.27", "title": "Държавата ще подпомага децата с изявени дарби и в частните училища"}
{"url": "http://www.focus-news.net/news/2018/06/27/2538815/protothema-zhitelite-na-atinskoto-pristanishte-mandra-sa-otchayani-ot-loshoto-vreme.html", "text": "Жителите на атинското предградие „Мандра“ отново се сблъскват с лошо време и наводнения.  Те се опитват да прочистят домовете си от калта, докато едновременно с това се оплакват от безразличието на правителството седем месеца след последното бедствие над града, пише  Protothema.\r\n„Аптеката ми бе напълно разрушена по време на първото наводнение през ноември миналата година и сега се опитвам да спася каквото мога. Държавата трябва да предприеме мерки, защото така не може да продължава“, заявява местен жител, представил се като г-н Пантелис.\r\nВ предградието все още се вижда разрушението от миналата година, като и новите щети от вчерашното бедствие.  Виктор Турмаков", "date": "2018.06.27", "title": "Protothema: Жителите на атинското пристанище „Мандра“ са отчаяни от лошото време"}
{"url": "http://www.focus-news.net/news/2018/06/27/2538822/haskovo-obshtinata-obyavi-obshtestvena-porachka-za-remont-na-detski-gradini-sportna-zala-druzhba-i-pokriva-na-chitalishte-zarya.html", "text": "Община Хаксково обяви обществена поръчка за ремонт на общински сгради на стойност 336 700 лева. Това съобщиха от пресцентъра на Общината. На ремонт ще бъдат подложени детските градини в селата на общината - Мандра, Войводово, Динево, Книжовник, Криво поле, Малево, Стамболийски, Узунджово . Част от градините бяха ремонтирани преди месеци - сградите в Конуш, Козлец и Малево. \r\nРемонти ще се направят и в детските градини в града - „Ян Бибиян“, „Зорница“, двора на „Незабравка“  и ДГ-22 яслена група.\r\nПланиран е ремонт и на покрива на здравната служба в кв. \"Болярово\", камбанарията на Ямача, Параклиса „ Св.Богородица“ под статуята на Св. Богородица, и тоалетните до монумента.\r\nОбщетвената поръчка ще търси изпълнител и на ремонта на покрива и фасадата на ДКТ „Иван Димов“, така също ще се ремонтира покривът на Читалище „Заря“ и покривът на залата по борба, коридорът и залата за щанги в спортна зала „Дружба“ (това е ниското тяло на залата).\r\nПоръчката е разделена на 4 обособени позиции, кандидатите да извършат ремонтите могат да подават документи до 25 юли 2018 година.", "date": "2018.06.27", "title": "Хасково: Общината обяви обществена поръчка за ремонт на детски градини, спортна зала „Дружба“ и покрива на Читалище „Заря“"}
{"url": "http://www.focus-news.net/news/2018/06/27/2538826/dva-vertoleta-cougar-shte-badat-dooborudvani-sas-sredstva-za-gasene-na-gorski-pozhari.html", "text": "Правителството одобри допълнителни разходи в размер 310 000 лв. по бюджета на Министерството на отбраната за 2018 г. Това съобщиха от правителствената информационна служба.\r\nСредствата са необходими за привеждане на два броя вертолети “Cougar” AS-532-AL в готовност за изпълнение на задачи по гасене на горски пожари от въздуха, чрез дооборудване със специализирани средства. Предвидена е също първоначална подготовка на екипажите. Това ще позволи Военновъздушните сили да поддържат минимални способности за изпълнение на задачи при участие в гасене на горски пожари в рамките на мисията на Въоръжените сили „Принос към националната сигурност в мирно време“.", "date": "2018.06.27", "title": "Два вертолета “Cougar” ще бъдат дооборудвани със средства за гасене на горски пожари"}
{"url": "http://www.focus-news.net/news/2018/06/27/2538823/stara-zagora-v-grada-shte-se-provede-tretoto-natsionalno-bienale-mozaykata-dnes.html", "text": "Третото национално биенале „Мозайката днес“ ще се проведе в Стара Загора от 29 юни до 2 юли т. г. Това съобщиха от пресцентъра на Община Стара Загора.Организатори на проявата са Община Стара Загора и Арт „Мозайка“.\r\n„С организирането на Биенале и изложба повече хора могат да се докоснат до това позабравено у нас изкуство. Нека мозайката да заеме своето достойно място в изящното изкуство, да повтори историческата си функция като архитектурен елемент, като част от вътрешното и външното обзавеждане“, споделят организаторите.\r\nУчастниците в тазгодишния форум са: Антоанета Стоименова, София, Петя Мод, Велики Преслав, Николина Георгиева, Пазарджик, Милка Ботушева, Сливен, Васка Атанасова, Брацигово, Радка Маркова, Петрич, Мария Жейнова, Варна, Стойка-Тони Матева, Стара Загора, Иван Иванов, Стара Загора, Иван Монев, София, Йорданка Ружина, Пловдив, Петър Вуйошевич, Сърбия и  Снежана Вуйнов, Сърбия. \r\nИзложба на техни творби ще бъде открита на 29 юни в 17.30 часа във фоайето на Община Стара Загора.\r\nПо традиция по време на Биеналето всички участници изработват една обща творба, която остава в Стара Загора. Тази година те ще направят мозаечно пано „Лъвица кърмеща лъвче“ по оригинала на уникална каменна плоча от ІХ-Х век, открита в района на днешна Стара Загора. Това е и основния елемент от съвременния герб на града. \r\nУчастниците във второто издание на Биеналето изработиха парадната икона за новия православен храм „Свети Игнатий Старозагорски“ в Стара Загора. А майсторите на мозайката от първото издание пано  „Щастлива зора“, което украси Международния младежки център. \r\nНенапразно Стара Загора е избрана за домакин на Националното биенале. Тук са открити и съхранени антични мозайки, сред които уникалната „Дионисиево шествие“.\r\nИдеята на организаторите е възраждане на това изкуство, възникнало в древен Вавилон. И днес мозайките са един от най-интересните продукти, предлагани за вътрешна и външна архитектура. Поради своето многообразие и сложна изработка, мозайките са предпочитан интериорен елемент – ефектното им присъствие създава различна и уникална атмосфера в което и да е помещение или сграда. Днес мозайката превръща обикновени обекти от ежедневието в произведения на изкуството, докосващи сетивата и поразяващи със забележителния си ефект и внушения.", "date": "2018.06.27", "title": "Стара Загора: В града ще се проведе Третото национално биенале „Мозайката днес“"}
{"url": "http://www.focus-news.net/news/2018/06/27/2538824/kyustendil-otlozheno-e-zasedanieto-na-oblastniya-konsultativen-savet-po-zhivotnovadstvo.html", "text": "Отложено е заседанието на Областния консултативен съвет по животновъдство в Кюстендил, предаде репортер на Радио „Фокус” – Кюстендил. То трябваше да се проведе от 14.00 часа в залата на читалище „Братство”. Причина за отлагането е ангажираност на част от участниците. Предстои да бъде насрочена нова дата за провеждане на срещата. В рамките на заседанието трябваше да бъдат обсъдени актуални въпроси, свързани дейността на животновъдите на територията на Кюстендилска област. Сред целите на структурирания консултативен съвет в Кюстендил са осъществяване на по-добра оперативна връзка и координация между структурите на министерството и животновъдите, както и подкрепа на животновъдите, относно възможностите за подпомагане по различните схеми и мерки, търсене на решения при казуси, свързани с регионални проблеми.\r\nВенцеслав ИЛЧЕВ", "date": "2018.06.27", "title": "Кюстендил: Отложено е заседанието на Областния консултативен съвет по животновъдство"}
{"url": "http://www.focus-news.net/news/2018/06/27/2538825/premierat-boyko-borisov-shte-uchastva-v-redovnoto-zasedanie-na-evropeyskiya-savet-v-bryuksel.html", "text": "Министър-председателят Бойко Борисов ще участва в редовното заседание на Европейския съвет на 28 и 29 юни в Брюксел. Това съобщиха от правителствената информационна служба. На форума българският премиер ще представи основните резултати от Българското ротационно председателство на Съвета на ЕС. Българското председателство ще информира за степента на изпълнение на законодателните досиета от дневния ред на ЕС в контекста на четирите приоритета на председателството. Специален акцент ще бъде поставен върху връщането на Западните Балкани в Стратегическия дневен ред на ЕС, напредъка в изпълнението на инициативите по Отбранителния пакет на ЕС, финализирането на триалога по Директивата за командированите работници в сферата на услугите. \r\nДневният ред на Съвета включва още дискусии по теми като миграция, сигурност и отбрана, работни места, растеж и конкурентоспособност, иновации и дигитализация и други.", "date": "2018.06.27", "title": "Премиерът Бойко Борисов ще участва в редовното заседание на Европейския съвет в Брюксел"}
{"url": "http://www.focus-news.net/news/2018/06/27/2538829/pravitelstvoto-otpuska-se-blizo-21-mln-lv-za-razplashtane-na-razhodi-za-spasitelni-i-neotlozhni-avariyni-raboti-pri-ovladyavane-na-bedstviya.html", "text": "Правителството одобри допълнителни разходи/трансфери от резерва по чл. 1, ал. 2, раздел II, т. 5.1 от Закона за държавния бюджет на Република България за 2018 г. за непредвидени и/или неотложни разходи за предотвратяване, овладяване и преодоляване на последиците от бедствия в общ размер 21 218 605 лв. Това съобщиха от правителствената информационна служба.\r\nДопълнителните разходи/трансфери са определени съобразно взетото решение от Междуведомствената комисия за възстановяване и подпомагане към Министерския съвет на заседанието й проведено на 1 юни 2018 г.\r\nС постановлението се осигурят средства за разплащане на извършени непредвидени разходи за спасителни и неотложни аварийни работи при овладяване на бедствени положения, за неотложно възстановяване на инфраструктурни обекти и възстановителна помощ за пострадали от бедствия граждани.", "date": "2018.06.27", "title": "Правителството отпуска се близо 21 млн. лв. за разплащане на разходи за спасителни и неотложни аварийни работи при овладяване на бедствия"}
{"url": "http://www.focus-news.net/news/2018/06/27/2538828/petar-stoyanovich-organizator-na-mezhdunarodniya-festival-na-dokumentalniya-istoricheski-film-v-burgas-festivalat-e-prodalzhenie-na-tendentsiyata-za-preosmislyane-na-istoriyata.html", "text": "Международен фестивал на документалния исторически филм“ – DOCK, който ще се проведе в Бургас, е продължение на една световна тенденция за ново преосмисляне на световната и българската история. Това каза пред журналисти Петър Стоянович, организатор на фестивала, предаде репортер на Радио „Фокус“-Бургас.\r\nПо думите му организаторите избират именно Бургас, защото според тях в последните години градът се е превърнал в еталон за новия европейски път, по който трябва да върви България. „Фестивалът е уникален, защото на европейско ниво подобна инициатива не е била подкрепена досега от такава голяма община, каквато е Община Бургас“, заяви още  Стоянович.\r\nПо думи на другия организатор на фестивала - Димитър Стоянович, екипът е решил да отиде точно в тази жанрова посока, защото това е практически непознато за световната фестивална култура, а с същото време се радва на изключителен интерес в международен мащаб. „Големите документално-исторически филми трудно могат да бъдат видени по специализираните телевизионни канали. Затова екипът от създатели на фестивала се е насочил да покаже  заглавия, които не могат да се видят в Европа. Мисията на фестивала е преди всичко образователна“, добави Стоянович.\r\n„350 апликации получихме за основната програма за период от 2 месеца“, каза Лъчезар Аврамов, художествен директор на фестивала, който ще се проведе от 19 го 22 септември в града. По думите му някои от тях са били дисквалифицирани, понеже не отговаряли на изискванията филмът да е произведен в последните 2 календарни години, минималната му продължителност да е 45 мин. и да е субтитриран на английски език.\r\n„Получихме филми от цял свят като се почне от нашите съседи Румъния, Сърбия, Турция , стигайки до Съединените щати. Получихме филми и от Перу, Шри Ланка, Мексико, Аржентина, Иран, Египет. Сериозен интерес предизвика нашият фестивал в Индия, откъде получихме 10 предложения. Има и от цялата Европа кандидати. Има много интересни филми, конкуренцията е много сериозна“, добави Аврамов.\r\nВеселина НИКОЛОВА", "date": "2018.06.27", "title": "Петър Стоянович, организатор на Международния фестивал на документалния исторически филм в Бургас: Фестивалът е продължение на тенденцията за преосмисляне на историята"}
{"url": "http://www.focus-news.net/news/2018/06/27/2538830/miroslav-stoyanov-odmvr-pazardzhik-spokoyna-e-obstanovkata-v-oblastta.html", "text": "Обстановката на територията на област Пазарджик е спокойна, съобщи за Радио „Фокус“ – Пазарджик говорителят на ОДМВР Мирослав Стоянов. „Във връзка в получените данни от НИМХ за възможни обилни валежи от дъжд през днешния ден, от структурите на РДПБЗН-Пазарджик, съвместно с ОДМВР, областната и общинските администрации са предприети необходимите превантивни мерки. Следят се нивата на всички язовири и микроязовирите в региона, състоянието на нивата на реките, състоянието на републиканската и общинските пътни мрежи, електроразпределителната и комуникационните мрежи. Получената информация са събира и анализира в Оперативния дежурен център на РДПБЗН-Пазарджик. До момента не са получени сигнали за наводнени обществени или жилищни сгради или за възникнали проблеми с подаването на електрическа енергия или питейна вода“, обясни Стоянов.\r\nВаня НИКОЛОВА", "date": "2018.06.27", "title": "Мирослав Стоянов, ОДМВР-Пазарджик: Спокойна е обстановката в областта"}
{"url": "http://www.focus-news.net/news/2018/06/27/2538832/sofiya-zadarzhan-e-obyaveniyat-za-obshtodarzhavno-izdirvane-izvarshitel-na-poboy-v-selo-zhivkovo.html", "text": "След интензивни оперативно-издирвателни действия на полицейските служители днес около обяд е задържан извършител на тежко криминално деяние в с. Живково. Това съобщиха от пресцентъра на МВР. 62-годишният мъж бе обявен за общодържавно издирване на 20 юни, след сигнал от жител на селото, че е бил нападнат от него с метална тръба. Пострадалият е освидетелстван и разпитан в качеството на свидетел. С прокурорско постановление на извършителя е наложена мярка за неотклонение „задържане под стража“ за срок до 72 часа. Действията по разследването продължават под наблюдението на Софийска окръжна прокуратура.", "date": "2018.06.27", "title": "София: Задържан е обявеният за общодържавно издирване извършител на побой в село Живково"}
{"url": "http://www.focus-news.net/news/2018/06/27/2538833/nad-11-poveche-chuzhdi-turisti-sa-posetili-balgariya-prez-parvite-pet-mesetsa-na-godinata.html", "text": "През първите пет месеца на годината са реализирани общо 2 436 394 туристически посещения на чужденци в България по данни на НСИ, съобщиха от пресцентъра на Министерство на туризма. Техният брой е с 11.1% повече спрямо периода януари-май 2017 г. Само през май 2018-а ръстът на чуждестранните посещения у нас е с 15.8% в сравнение с месец май миналата година.       \r\nДанните доказват устойчивото развитие на страната като целогодишна дестинация в резултат на усилията за разширяване на крилата на сезоните и популяризирането на  различни видове масов и специализиран туризъм, коментира министър Николина Ангелкова. \r\nКласацията за входящ туризъм за петте месеца се оглавява от Румъния с 427 538 визити и 22.7% увеличение. Втора позиция заема Гърция с 387 730 посещения и 5.2% ръст. Трета е Турция с 264 793 туристи, което е 9.1% повече спрямо първите пет месеца на 2017 г. На повечето от пазарите, включени в топ 50 на класацията, има също значителни ръстове: Сърбия – 10.5% повече посещения, Германия – 18.5% ръст, Великобритания – 14.4% увеличение, Израел – 31.8% ръст, Украйна – 14.3% повече, Полша – 23.2% ръст, Франция – 32% ръст, САЩ – 15.5% ръст, Испания – 25.2% ръст, и др.", "date": "2018.06.27", "title": "Над 11% повече чужди туристи са посетили България през първите пет месеца на годината"}
{"url": "http://www.focus-news.net/news/2018/06/27/2538831/odobren-e-godishniyat-otchet-za-izpalnenieto-na-byudzheta-na-nzok.html", "text": "Правителството одобри Годишния отчет за изпълнението на бюджета на Националната здравноосигурителна каса за 2017 г. Общият размер на получените от НЗОК приходи и трансфери - всичко към 31.12.2017 г. възлиза на 3 581 495,3 хил. лв. Със Закона за бюджета на НЗОК за 2017 г. за приходи и трансфери всичко заложените средства са в размер на 3 452 816 хил. лв. През годината с Решение на НС на НЗОК средствата са увеличени общо със 119 064, 1 хил. лв. В резултат на промените годишният план е в размер на 3 571 880.1 хил. лв.\r\nОбщият размер на получените от НЗОК приходи и трансфери - всичко към 31.12.2017 г., в размер на 3 581 495,3 хил. лв., представлява 100,3 % спрямо заложените в годишен план за 2017 г. средства. В сравнение със същия период на 2016 г. се отчита увеличение с 282 886,9 хил. лв. или с 8.6 %, което се дължи предимно на увеличения размер на здравноосигурителните приходи през 2017 г.\r\nПриетите със ЗБНЗОК за 2017 г. здравноосигурителни приходи са в размер на 3 413 816 хил. лв. През годината с решение на НС на НЗОК средствата са увеличени общо със 115 500,2 хил. лв. от преизпълнението на приходите от здравноосигурителни вноски. В резултат годишният план е в размер на 3 529 316,2 хил. лв.\r\nПостъпилите към 31.12.2017 г. здравноосигурителни приходи са в размер на 3 538 237,1 хил. лева, което представлява изпълнение от 100,3 % спрямо заложените в годишен план за 2017 г. средства. В сравнение със същия период на 2016 г. се отчита ръст с 280 477 хил. лв. или с 8,6%.\r\nОт приходи и трансфери - всичко, приетите със Закона за бюджета на Националната здравноосигурителна каса за 2017 г. здравноосигурителни вноски са в размер на 2 279 730 хил. лв. С решение на НС на НЗОК средствата са увеличени със 115 500, 2 хил. лв. В резултат на увеличението годишният план е в размер на 2 395 230, 2\tхил. лв.\r\nПостъпилите към 31.12.2017 г. приходи от здравноосигурителни вноски са в размер на 2 404 151,1 хил. лв., което представлява изпълнение от 100,4% спрямо заложените в годишен план за 2017 г. средства. В сравнение със същия период на 2016 г. се отчита ръст със 191 590 хил. лв. или с 8,7%.\r\nОбщият размер на извършените разходи и трансфери - всичко към 31.12.2017 г. е 3 571 333,3 хил. лв., което представлява 100% от заложените в годишния план за 201 7 г. средства.\r\nПрез отчетния период в рамките на здравноосигурителните плащания, разходите са, както следва:\r\n-за първична извънболнична медицинска помощ - в размер на 198 902,6 хил. лв. (в т.ч. 51,4 хил. лв. трансфер за ведомствени болници) или 5,7% от всички здравноосигурителни плащания;\r\n-за специализирана извънболнична медицинска помощ (вкл. за комплексно диспансерно (амбулаторно) наблюдение) - в размер 218 654,2 хил. лв. или 6,3% от всички здравноосигурителни плащания;\r\n-за дентална помощ - в размер 159 857,8 хил. лв. или 4,6% от всички здравноосигурителни плащания;\r\n-за медико-диагностична дейност - в размер 79 421,8 хил. лв. или 2,3% от всички здравноосигурителни плащания;\r\n-за здравноосигурителни плащания за лекарствени продукти, медицински изделия и диетични храни за специални медицински цели за домашно лечение на територията на страната и за лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги, в т.ч.:\r\n*лекарствени продукти, медицински изделия и диетични храни за специални медицински цели, за домашно лечение на територията на страната – в общ размер от 697 686,3 хил. лв. или 19,9% от всички здравноосигурителни плащания,\r\n*лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги - в общ размер от 288 139,4 хил. лв. или 8.2 % от всички здравноосигурителни плащания.\r\nПостъпилите през 2017 г. договорени от НЗОК отстъпки за лекарствени продукти, приложими при лечението на злокачествени заболявания са в размер на 39 551,4 хил. лв. Постъпилите отстъпки са отчетени в намаление на извършените от НЗОК здравноосигурителни плащания за лекарствени продукти за лечение на злокачествени заболявания в условията на болничната медицинска помощ: \r\n-за медицински изделия, прилагани в болничната медицинска помощ - в размер 98 145,1 хил. лв. или 2,8% от всички здравноосигурителни плащания;\r\n-за болнична медицински помощ - в размер 1 695 550,3 хил. лв. или 48.5% от всички здравноосигурителни плащания;\r\n-за други здравноосигурителни плащания за медицинска помощ, оказана в съответствие с правилата за координация на системите за социална сигурност - в размер на 61 024,2 хил. лв. или 1,7% от всички здравноосигурителни плащания.\r\nПостъпилите през 2017 г. договорени от НЗОК отстъпки за други лекарствени продукти са в размер на 131 722,2 хил. лв.\r\nВ резултат на отчетените към 31.12.2017 г. разходи и трансфери - всичко в общ размер на 3 571 333,3 хил. лв., спрямо отчетените приходи и трансфери - всичко в общ размер на 3 581 495,3 хил. лв. се формира положително бюджетно салдо (излишък) за годината в размер на 10 162,1 хил. лева.\r\nГодишният отчет за изпълнението на бюджета на Националната здравноосигурителна каса за 2017 г. е одобрен от Надзорния съвет на НЗОК.", "date": "2018.06.27", "title": "Одобрен е годишният отчет за изпълнението на бюджета на НЗОК"}
{"url": "http://www.focus-news.net/news/2018/06/27/2538834/kabinetat-odobri-otkrivaneto-na-protsedura-za-kontsesioniraneto-na-letishte-sofiya.html", "text": "Кабинетът одобри решението на министъра на транспорта, информационните технологии и съобщенията за откриване на процедура за определяне на концесионер на летище София. С решението на министъра се утвърждава обявлението за откриване на процедурата и документацията за концесията. Това съобщиха от правителствената информационна служба.", "date": "2018.06.27", "title": "Кабинетът одобри откриването на процедура за концесионирането на летище София"}
{"url": "http://www.focus-news.net/news/2018/06/27/2538837/predsedatelyat-na-grazhdanskiya-savet-na-pp-abv-prof-lyubomir-halachev-napravi-darenie-na-stolichnata-biblioteka.html", "text": "Председателят на Гражданския съвет на ПП АБВ проф. Любомир Халачев направи дарение на Столичната библиотека. Това съобщиха от пресцентъра на ПП АБВ. Албумът „Духът и битът на българина 1850 - 1950 г.“ е издание на български и на английски език и съдържа 4 броя DVD.\r\nАвторът, проф. Любомир Халачев и творческият екип, са работили повече от 10 години, за да създадат това уникално произведение, което разказва за развитието на бита и психологията на нашия народ в продължение на 100 години. \r\n„Дарението е отправено към софийските гимназии, чрез Столична община, за да могат нашите ученици да получат съвременен учебник, който да им помогне да се научат да мислят. Българската история е прекрасно поле, на което младите хора, с помощта на своите учители, трябва да се научат да разсъждават и да градят собствено мнение, като използват знанията и информацията“, каза проф. Халачев и добави, че албумът е помощ не само за учениците, но и послание към българите в чужбина. 85 столични училища ще получат изданието като подарък. \r\nИзданието е реализирано с помощта на ПП АБВ.", "date": "2018.06.27", "title": "Председателят на Гражданския съвет на ПП АБВ проф. Любомир Халачев направи дарение на Столичната библиотека"}
{"url": "http://www.focus-news.net/news/2018/06/27/2538839/targovishte-pod-nablyudenie-sa-yazovirite-v-oblastta-vav-vrazka-s-prognozite-za-intenzivni-valezhi.html", "text": "Под наблюдение са язовирите в Търговищка област във връзка с прогнозите за интензивни валежи. Това каза пред Радио „Фокус“-Шумен Панайот Димитров, заместник областен управител. Той посочи, че през последното денонощие в района на места са измерени до около 30 л/кв. м дъжд, но обстановката е спокойна, не са получавани сигнали за проблеми или щети, предизвикани от валежите. Още вчера е извършен оглед на състоянието на осем язовира в общините Търговище и Омуртаг, във връзка с обявения жълт код за областта за очаквани интензивни валежи -  Росина, Пресиян, Лиляк, Царевци, Горно Козарево, Беломорци, Руец и Вардун. На място е установено, че повечето са в добро състояние. На кота преливен ръб са били три водоема - Царевци, Беломорци и Горно Козарево, като за тях е въведено постоянно наблюдение. Днес язовирите са били обходени отново, нивата им са под контрол.\r\nИвелина ИВАНОВА", "date": "2018.06.27", "title": "Търговище: Под наблюдение са язовирите в областта във връзка с прогнозите за интензивни валежи"}
{"url": "http://www.focus-news.net/news/2018/06/27/2538835/ministarat-na-otbranata-krasimir-karakachanov-shte-otkrie-pametnik-na-kan-tervel-v-grad-sveti-vlas.html", "text": "Заместник-министър председателят по обществен ред и сигурност и министър на отбраната Красимир Каракачанов ще открие на 28 юни паметник на кан Тервел в град Свети Влас. Това съобщиха от пресцентъра на Министерство на отбраната.\r\nМинистър Каракачанов е председател на Националния инициативен комитет за честването на 1300-годишнина от победата на кан Тервел над арабите. С тази победа българският владетел спасява не само България, но и Европа от нашествието на арабския халифат.\r\nПаметникът е дело на фондация „Българска памет“ на братята Йордан и Динко Диневи.", "date": "2018.06.27", "title": "Министърът на отбраната Красимир Каракачанов ще открие паметник на кан Тервел в град Свети Влас"}
{"url": "http://www.focus-news.net/news/2018/06/27/2538841/odobreni-sa-balgarskite-pozitsii-za-predstoyashtite-zasedaniya-na-evropeyskiya-savet.html", "text": "Правителството одобри българската позиция за заседанието на Европейския съвет, което ще се проведе на 28-29 юни в Брюксел. На него министър- председателят Бойко Борисов ще представи основните резултати от Българското ротационно председателство на Съвета на ЕС. Това съобщиха от правителствената информационна служба.\r\nБългарското председателство ще информира за степента на изпълнение на законодателните досиета от дневния ред на ЕС в контекста на четирите приоритета на председателството. Специален акцент ще бъде поставен върху връщането на Западните Балкани в Стратегическия дневен ред на ЕС, напредъка в изпълнението на инициативите по Отбранителния пакет на ЕС, финализирането на триалога по Директивата за командированите работници в сферата на услугите. \r\nДневният ред на Съвета включва още дискусии по теми като миграция, сигурност и отбрана, работни места, растеж и конкурентоспособност, иновации и дигитализация и други. \r\nПравителството одобри също българската позиция за участие в заседанието на Европейски съвет по член 50 на 29 юни. Съветът следва да получи информация по хода на преговорите с Обединеното кралство, както и да приеме проект на заключения, които отчитат актуалното състояние на преговорите.", "date": "2018.06.27", "title": "Одобрени са българските позиции за предстоящите заседания на Европейския съвет"}
{"url": "http://www.focus-news.net/news/2018/06/27/2538838/burgas-v-grada-shte-se-provede-art-festival-sezoni.html", "text": "На 1, 2 и 3 юли 2018 година ще се проведе Арт фестивал „Сезони”, организиран от Община Бургас и „Народно читалище Пробуда-1880 г.” - Бургас. Това съобщиха от пресцентъра на Община Бургас.\r\n37 школи и любителски формации с повече от 260 деца и младежи от Бургас, Поморие, Пловдив, Панагюрище, Стара Загора, Карнобат, Сливен, София, Търговище, Владая, Божурище, Долни чифлик, Пазарджик, Свищов, Ямбол ще се включат във фестивалните прояви.\r\nФестивалната програма включва:  \r\n- Конкурс за поп и рок изпълнители \r\n- Конкурс с песните на Тончо Русев\r\n- Конкурс за приложно изкуство\r\n- Конкурс за изобразително изкуство\r\n- Конкурс за фотография и мултимедия \r\n- Изложба с наградените творби, творчески работилници  и съпътстващи прояви, гала концерт и награждаване на лауреатите на различните конкурси.\r\nОткриването на фестивала е на 1 юли от 17.00 часа на откритата сцена до часовника пред хотел България. На 2 и 3 юли фестивалът продължава в зала Петя Дубарова на Морското казино, открита сцена Охлюва и алеите около него.", "date": "2018.06.27", "title": "Бургас: В града ще се проведе Арт фестивал „Сезони”"}
{"url": "http://www.focus-news.net/news/2018/06/27/2538836/georgi-dimitrov-kmet-na-karnobat-nyama-nikakvi-shteti-nivata-na-yazovirite-sa-23-ot-obshtiya-im-obem.html", "text": "Няма никакви щети, нивата на язовирите са 2/3 от общия им обем. Това каза за Радио „Фокус“-Бургас във връзка в проливните валежи Георги Димитров, кмет на Карнобат. „Снощи паднаха около 30 литра на квадратен метър, но за повече време. Днес прогнозите са за повече дъжд. Няма притеснения, защото сме подготвени“, посочи още Димитров. По думите му всички села на територията на общината са предупредени и са в готовност.\r\nЯнислава КРЪСТЕВА", "date": "2018.06.27", "title": "Георги Димитров, кмет на Карнобат: Няма никакви щети, нивата на язовирите са 2/3 от общия им обем"}
{"url": "http://www.focus-news.net/news/2018/06/27/2538827/svoboden-pechat-makedoniya-buryata-nefeli-opustoshi-kurortite-na-poluostrov-halkidiki.html", "text": "Улиците по курортите на северния гръцки полуостров Халкидики са се превърнали в реки от вода и кал, а в Ситония придошлата стихия е отнесла автомобили, предава македонската електронна медия  „Свободен Печат“.\r\nГръцките метеорологични служби обявиха „червен код“ за тревога  след интензивни дъждове и гръмотевични бури, които са  донесени от бурята „Нефели“.\r\nМного коли в района са отнесени  в морето. Трафикът се извършва с големи трудности на полуостровите Касандра и Ситония на Халкидики, където се намират редица курорти, където летуват и много македонски граждани.\r\nОчаква се лошото време да продължи  до понеделник. Виктор Турмаков", "date": "2018.06.27", "title": "„Свободен Печат“ (Македония): Бурята „Нефели“ опустоши курортите на полуостров Халкидики"}
{"url": "http://www.focus-news.net/news/2018/06/27/2538842/d-r-angel-kunchev-ptichiyat-gripen-virus-se-prenasya-osnovno-ot-svobodno-letyashtite-divi-ptitsi-nyama-pryaka-opasnost-za-horata.html", "text": "Птичият грипен вирус се пренася основно от свободно летящите диви птици. Това каза в дневния блок „Добър ден“ на Радио „Фокус“ главният държавен здравен инспектор д-р Ангел Кунчев. Той уточни, че няма пряка опасност за хората, но при съмнение за заразяване с вируса, хората трябва да се консултират с личния си лекар. Първоначално симптомите са подобни на обикновено грипно заболяване, поясни д-р Кунчев. „Заболяването няма как да бъде разпознато от неспециалист. Ако обаче в анамнезата и разпита на пациента установим консумация на намерени птици по време излет или лов, както и пряк досег с животни с висока смъртност, защото птичият грипен вирус бързо поразява птиците и те започват да измират, тогава може да се направи връзка и да се търси възможност за специфично изследване в София, както и причинителят“, обясни той. Д-р Ангел Кунчев каза още, че птичите продукти са по-рискови и обработката както на пилешкото месо, така и на яйцата са от голямо значение. Той съветва гражданите да не консумират недобре термично обработени продукти.", "date": "2018.06.27", "title": "Д-р Ангел Кунчев: Птичият грипен вирус се пренася основно от свободно летящите диви птици, няма пряка опасност за хората"}
{"url": "http://www.focus-news.net/news/2018/06/27/2538847/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще чуете повече за подготвяните от Общината проекти, с които предстои да кандидатства по различни програми. По темата наш събеседник ще бъде Анета Кечева, директор на Дирекция „Специализирана администрация“ в Община Белово. В предаването продължаваме и темата за летните ремонти, които са предвидили кметовете на различни населени места в общината. В днешното издание ще разговаряме с кмета на село Габровица Кирил Симеонов за тези ремонти, а също и за проблемите, които се опитват да решат. Във втората част на предаването ще продължим лятната тема като ви предложим един интересен туристически маршрут на територията на община Белово. Повече за обектите и местата, които може да посетите ще чуете от Севдалина Попова, старши специалист „Музейно дело“ в община Белово. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.06.27", "title": "Акценти в предаването „Белово – градът на трите планини“ на Радио „Фокус“ – Пазарджик"}
{"url": "http://www.focus-news.net/news/2018/06/27/2538843/pravitelstvoto-odobri-dve-iskaniya-za-poluchavane-na-podkrepa-po-programata-na-es-za-podkrepa-na-strukturni-reformi.html", "text": "Правителството одобри две искания за получаване на подкрепа по Програмата на Европейския съюз за подкрепа на структурни реформи (ППСР). Това съобщиха от правителствената информационна служба.\r\nВ края на януари 2018 г. България изрази желание да направи доброволен принос към финансовия пакет на ППСР в размер на 1,5 млн. евро за реформиране на институциите, управлението, администрацията, икономическите и социалните сектори в отговор на икономическите и социалните предизвикателства, с цел увеличаване на конкурентоспособността, растежа, заетостта и инвестициите. Финансирането е за сметка на техническата помощ по Оперативна програма „Добро управление“ (ОПДУ) в съответствие с чл. 11, ал. 2 от Регламент (ЕС) 2017/825 на Европейския парламент и на Съвета от 17 май 2017 г. Доброволната вноска на Република България за Програмата за подкрепа на структурните реформи е прехвърлена в съответствие с член 25 от Регламент (ЕС) № 1303/2013 на Европейския парламент и на Съвета от 17 декември 2013 г. Прехвърлянето на средствата от ОПДУ е одобрено с РМС № 306 от 4 май 2018 г.\r\nСпоред днешното решение вноската ще се използва за изпълнението на два проекта - за „Усъвършенстване на регулаторната рамка по несъстоятелността“ и за „Модернизиране на рамката за управление на държавните предприятия в съответствие с добрите международни практики“. Тези искания министърът на финансите ще внесе в Службата към Европейската комисия за подкрепа на структурни реформи. Те предвиждат изпълнението на специални, неотложни мерки в двете области на политика, с тях се адресират и специфични за страната препоръки на Съвета на ЕС. След като исканията бъдат одобрени от Службата, тя съвместно с националните власти ще изберат изпълнител на дейностите.", "date": "2018.06.27", "title": "Правителството одобри две искания за получаване на подкрепа по Програмата на ЕС за подкрепа на структурни реформи"}
{"url": "http://www.focus-news.net/news/2018/06/27/2538845/ministerskiyat-savet-prie-promeni-v-ustroystveniya-pravilnik-na-darzhavnata-komisiya-po-hazarta.html", "text": "Министерският съвет прие Постановление за изменение и допълнение на Устройствения правилник на Държавната комисия по хазарта (ДКХ) и на нейната администрация. С промените се синхронизират текстовете от Закона за администрацията, свързани с процесуалното представителство на ДКХ, създават се условия за осъществяване на своевременни и всеобхватни проверки от контролните органи на ДКХ и се подобрява оперативният обмен на информация в организационната структура. Разширяват се обхватът и обемът на административната и контролна дейност на ДКХ, с което ще се подобри ефективността при осъществяването на правомощията на държавния орган за надзор върху хазарта. Това съобщиха от правителствената информационна служба.\r\nПредвижда се процесуалното представителство на Комисията да се осъществява от юрисконсултите в дирекция „Финансово-стопански дейности и административноправно обслужване”. За да се гарантира по-ефективното осъществяване на правомощията на председателя на ДКХ, се създава дирекция „Лицензионна и контролна дейност”, която освен с основните функции в хода на лицензионното производство, ще отговаря за текущия и периодичен контрол на хазартната дейност.\r\nОптимизираните функции и структура налагат намаляване на числеността на персонала на ДКХ с три щатни бройки, с които ще се увеличи съставът на Министерството на финансите, за да се укрепи капацитетът на дирекците „Правна“, „Човешки ресурси и административно обслужване“ и „Информационни системи“ във връзка с изпълнение на възложените им функции.\r\nС проекта на Постановление се актуализират и правомощията на министъра на финансите и функциите на Инспектората, дирекциите „Човешки ресурси и административно обслужване“, „Държавни помощи и реален сектор“, „Държавен дълг“ и „Методология на контрола и вътрешен одит“ в Министерството на финансите съгласно приети промени в Закона за администрацията. Наредбата за структурата и минималната численост на инспекторатите, реда и начина за осъществяване на дейността им и взаимодействието със специализираните контролни органи. Закона за противодействие на корупцията и за отнемане на незаконно придобитото имущество и регламентираната в него отмяна на Закона за предотвратяване и установяване на конфликт на интереси, Закона за концесиите, Закона за публичните финанси и Решение № 662 на Министерския съвет от 2017 г.", "date": "2018.06.27", "title": "Министерският съвет прие промени в Устройствения правилник на Държавната комисия по хазарта"}
{"url": "http://www.focus-news.net/news/2018/06/27/2538844/burgas-obshtinskiyat-savetnik-ot-gerb-dimitrinka-bulanova-organizira-priemen-den-na-28-yuni.html", "text": "Общинският съветник от ГЕРБ - Бургас Димитринка Буланова ще има приемен ден с граждани на 28 юни от 16.00 до 17.00 часа в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ.\r\nДимитринка Буланова е член на две постоянни комисии – по международно сътрудничество, оперативни програми и неправителствени организации и по транспорт и морско дело.\r\nОбщинският съветник участва и в Комисия за провеждане на търгове, конкурси, приватизация и реализация на малки благоустройствени проекти, както и в Местна комисия по чл.8, ал.2 от Закона за уреждане правата на граждани с многогодишни жилищноспестовни влогове, където е председател. Димитринка Буланова участва още и в Комисията по чл.6, ал.1 от Наредбата за преместваемите обекти за търговски и други обслужващи дейности и елементите на градско обзавеждане на територията на Община Бургас. \r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.06.27", "title": "Бургас: Общинският съветник от ГЕРБ Димитринка Буланова организира приемен ден на 28 юни"}
{"url": "http://www.focus-news.net/news/2018/06/27/2538846/pridruzhitelite-na-hora-v-neravnostoyno-polozhenie-da-ne-zaplashtat-vhodni-bileti-v-muzeite-predvizhda-promyana-v-zakona-za-kulturnoto-nasledstvo.html", "text": "Министерският съвет одобри на Законопроект за изменение и допълнение на Закона за културното наследство (ЗКН). Дейността по дигитализацията ще се координира, организира и контролира от министъра на културата. Това съобщиха от правителствената информационна служба.\r\nПромените в ЗКН предвиждат още заседанията на специализираните експертни съвети към Министерството на културата да се излъчват онлайн в реално време чрез сайта на Министерството на културата.\r\nВ изпълнение на Решение № 496 на Министерския съвет за приемане на мерки за намаляване на административната тежест върху гражданите и бизнеса със законопроекта се премахва изискването за представяне на някои официални удостоверителни документи на хартиен носител.\r\nПредлага се придружителите на хора в неравностойно положение да не заплащат входни билети в музеите.\r\nПредлага се промяна в § 29 от Преходните и заключителни разпоредби на към Закона за изменение и допълнение на Закона за културното наследство (ДВ, бр. 16 от 2016 г., в сила от 26.02.2016 г.), с която се предвижда изрично, че на вписване в регистъра по чл. 150, ал. 2 от ЗКН, подлежат и лицата, които към влизане в сила на посоченото изменение на закона - 26.02.2016 г. са получавали разрешения за теренни археологически проучвания, но не отговарят на изискванията на чл. 150, ал. 1 от ЗКН. По отношение на тези лица се облекчават условия, като за получаване на разрешение и за вписване в регистъра по чл. 150, ал. 2 от ЗКН ще бъдат изисквани - 10 години професионален опит като археолог, който ще бъде доказван, освен с документи удостоверяващи трудов стаж и професионален опит и с 10 издадени разрешения за теренни археологически проучвания.", "date": "2018.06.27", "title": "Придружителите на хора в неравностойно положение да не заплащат входни билети в музеите, предвижда промяна в Закона за културното наследство"}
{"url": "http://www.focus-news.net/news/2018/06/27/2538848/pravitelstvoto-otpuska-se-2-200-leva-za-rehabilitatsiya-na-voennoinvalidi.html", "text": "Правителството одобри допълнителен трансфер в размер на 2 200 лв. по бюджета на държавното обществено осигуряване за 2018 година. Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите. Това съобщиха от правителствената информационна служба.", "date": "2018.06.27", "title": "Правителството отпуска се 2 200 лева за рехабилитация на военноинвалиди"}
{"url": "http://www.focus-news.net/news/2018/06/27/2538850/pravitelstvoto-predlaga-na-narodnoto-sabranie-da-prieme-aktualiziran-proekt-za-investitsionen-razhod-pridobivane-na-mnogofunktsionalen-modulen-patrulen-korab-za-vms.html", "text": "Правителството предлага на Народното събрание да приеме актуализиран проект за инвестиционен разход „Придобиване на многофункционален модулен патрулен кораб за ВМС“, приет с решение на 43-то Народно събрание на 02.06.2016 г. (обн., ДВ. бр. 43 от 07.06.2016г.). Това съобщиха от правителствената информационна служба. \r\nАктуализацията на проекта беше извършена във връзка с постигнатия политически консенсус от заседанието на Консултативния съвет по национална сигурност (КСНС) на 30 май 2017 г. за ускорена реализация на проектите за модернизация, „План за развитие на въоръжените сили до 2020 г.“, приет с ПМС № 382/30.12.2015 г. и „Програма за развитие на отбранителните способности на Въоръжените сили на Република България 2020“ за поддържане и развитие на отбранителните способности на Военноморските сили. \r\nЦелта на проекта е придобиването на два многофункционални модулни патрулни кораби, притежаващи способности да участват в широк спектър от морски операции на НАТО и ЕС, които да заменят част от наличните във ВМС кораби руско производство, неподлежащи на модернизация.\r\nНастоящият вариант на актуализиран проект за инвестиционен разход отчита промените настъпили в Закон за ДДС, считано от 01.01.2017 г., след приемането на проекта за инвестиционен разход от Народното събрание през 2016 г. \r\nСред основните промени в актуализирания проект за инвестиционен разход е максималната прогнозна стойност на проекта да бъде 984 млн. лв. с ДДС. Разликата от 164 млн. лв., спрямо приетия през 2016 г. от Народното събрание проект за инвестиционен разход, е разпределена за плащане през 2025 и 2026 г.\r\nДобавени са два нови варианта за придобиване: 1) закупуване на нов отбранителен продукт (модифициран за нуждите на ВМС) или производство по лиценз и 2) комбинация от разработване на нов продукт и модификация на съществуващ такъв.\r\nПредвижда се многофункционалните модулни патрулни кораба да бъдат окомплектовани с основно въоръжение и корабни изделия и с допълнително въоръжение и корабни изделия (опции).\r\nДейностите в обхвата на Проект за инвестиционен разход са доставка на два многофункционални модулни патрулни кораба, доставка на първоначален комплект ЗИП и резервни части, обучение на екипажите на двата кораба и интегрирана логистична поддръжка (за период от 3 години).\r\nВ тази връзка и на основание чл. 22, ал. 2, т. 116 от Закона за отбраната и въоръжените сили на Република България, Министерският съвет внася в Народното събрание актуализирания проект за инвестиционен разход на Министерството на отбраната.", "date": "2018.06.27", "title": "Правителството предлага на Народното събрание да приеме актуализиран проект за инвестиционен разход „Придобиване на многофункционален модулен патрулен кораб за ВМС“"}
{"url": "http://www.focus-news.net/news/2018/06/27/2538855/predsedatel-na-saveta-za-razvitie-na-grazhdanskoto-obshtestvo-kam-ms-shte-bade-vitsepremierat-tomislav-donchev.html", "text": "Правителството определи вицепремиера Томислав Дончев за председател на Съвета за развитие на гражданското общество към Министерския съвет. На вицепремиера се възлага отговорността за изпълнението на Стратегията за подкрепа на развитието на гражданските организации в България. Това съобщиха от правителствената информационна служба.\r\nРешението е във връзка с промените в Закона за юридическите лица с нестопанска цел (ДВ, бр. 74 от 2016 г., в сила от 2018 г.), предвиждащи създаването на Съвет за развитие на гражданското общество към МС. \r\nОсновната цел на съвета е разработването и провеждането на политики в подкрепа развитието на гражданското общество. Организацията и дейността на съвета следва да се определят с правилник, който се приема от МС.", "date": "2018.06.27", "title": "Председател на Съвета за развитие на гражданското общество към МС ще бъде вицепремиерът Томислав Дончев"}
{"url": "http://www.focus-news.net/news/2018/06/27/2538851/pazardzhik-obrazuvani-sa-dve-barzi-proizvodstva-za-nezakonno-orazhie-i-boepripasi-v-selata-gabrovitsa-i-tserovo.html", "text": "Полицейски производства са образувани спрямо двама души за незаконно притежание на огнестрелно оръжие и боеприпаси, съобщиха от ОДМВР - Пазарджик. По време на проверки екип на Районно управление на МВР-Септември открил в къща в беловското село Габровица 17 ловни патрона 16-ти калибър и 39 патрона за пистолет в калибър 7.62 мм. Жилището е собственост на възрастна жена от селото.  Почти по същото време колегите им от участъка в Лесичово проверили къщата на 66-годишния О.В. от село Церово. Вътре била открита ловна гладкоцевна пушка 16-ти калибър и два броя патрони. Мъжът не притежавал разрешение на носенето и съхранението им. И по двата случая се водят бързи производства.", "date": "2018.06.27", "title": "Пазарджик: Образувани са две бързи производства за незаконно оръжие и боеприпаси в селата Габровица и Церово"}
{"url": "http://www.focus-news.net/news/2018/06/27/2538849/deputatite-ot-gerb-hristo-gadzhev-i-plamen-manushev-razgovaryaha-s-premiera-na-makedoniya-zoran-zaev.html", "text": "Народните представители от ГЕРБ и членове на комисиите по отбрана и външна политика Христо Гаджев и Пламен Манушев проведоха разговор с министър-председателя на Македония Зоран Заев. Това се случи на срещата на парламентарната Асамблея на НАТО в Скопие, съобщиха от пресцентъра на ПП ГЕРБ. На форума се обсъжда готовността на Македония да се присъедини към Алианса. \r\nВ рамките на разговора Зоран Заев благодари на България и на министър-председателя Бойко Борисов за голямата подкрепа, оказана на Македония за получаването на дата за начало на преговори за членство в ЕС. „Поставянето на темата за европейска интеграция на Западните Балкани по време на Българското председателство е от особена важност за Македония. Цялостната подкрепа от българското правителство е високо оценена в Скопие”, заяви Зоран Заев. \r\nМакедонският премиер отбеляза, че след сключването на Договора за добросъседство търговският обмен между България и Македония се е увеличил значително. „С този договор се отвори нова страница в отношенията между двете страни и времето на противоречия и антагонизъм ще остане в историята“, посочи Зоран Заев.  \r\nВ разговора участва и народният представител от „Обединени патриоти“ доц. Милен Михов.", "date": "2018.06.27", "title": "Депутатите от ГЕРБ Христо Гаджев и Пламен Манушев разговаряха с премиера на Македония Зоран Заев"}
{"url": "http://www.focus-news.net/news/2018/06/27/2538840/nova-makedoniya-mile-boshnyakovski-zayavi-che-es-priznava-makedoniya-kato-strana-na-polozhitelnite-promeni.html", "text": "Прессекретарят на македонското правителство Миле Бошняковски заяви, че решението на ЕС страната да започне преговори за членство през юни 2019 г. показва, че тя е призната като държава на положителните промени и на динамичните икономически реформи. Така той коментира вчерашното решение на Съвета по общи въпроси на ЕС през юни 2019 г. на Македония да се даде условна препоръка за преговори, пише „Нова Македония“.\r\nБошняковски оцени случилото се като признание към Македония за положителните промени в нея, за динамичния процес на реформи. „Получихме признание, че сме страна, в която има добра политическа воля за разрешаване на споровете със съседите и страна на граждани, които са показали, че имат ясно изразена визия за европейското бъдеще“, допълни той.\r\nТой припомни на ползите, които страната би получила с членството в ЕС и НАТО, а това са увеличени чуждестранни инвестиции, по-голяма финансова помощ за страната, което ще допринесе за по-качествен живот за гражданите на Македония.\r\nСъщевременно той посочи как  почти всички външни министри на ЕС са подкрепили гражданите на Македония. Във връзка с това, което ще се предприеме за изпълнение на условията за започване на преговорите, прессекретарят подчерта, че това правителство вече работи на необходимите реформи и че ще остане на този курс и няма да отстъпи от него до юни 2019 година. Виктор Турмаков", "date": "2018.06.27", "title": "„Нова Македония“ : Миле Бошняковски заяви, че ЕС признава Македония като страна на положителните промени"}
{"url": "http://www.focus-news.net/news/2018/06/27/2538853/izmenya-se-periodat-na-uchastie-na-balgarskite-voennosluzheshti-ot-dcm-f-v-misiyata-na-nato-za-podgotovka-savetvane-i-podpomagane-v-afganistan-reshitelna-podkrepa.html", "text": "Правителството измени свое Решение №181 от 22 март за разрешаване участието на до 16 военнослужещи от състава на националния мобилен модул по комуникационно-информационни системи на НАТО (DCM-F) в мисията на Алианса за подготовка, съветване и подпомагане в Афганистан „Решителна подкрепа“. Изменението касае промяна в периода на участие на българските военнослужещи, който обхваща 01 юли 2018 г. - 31 януари 2019 г. Това съобщиха от правителствената информационна служба.\r\nПриносът на българските военнослужещи от състава на националния мобилен модул по комуникационно-информационни системи на НАТО в мисията на НАТО за подготовка, съветване и подпомагане в Афганистан „Решителна подкрепа“ е израз на външната политика на страната ни и форма на изпълнение на съюзните ангажименти към Алианса.", "date": "2018.06.27", "title": "Изменя се периодът на участие на българските военнослужещи от DCM-F в мисията на НАТО за подготовка, съветване и подпомагане в Афганистан „Решителна подкрепа“"}
{"url": "http://www.focus-news.net/news/2018/06/27/2538852/ministar-lilyana-pavlova-tri-byaha-osnovnite-poslaniya-na-evropeyskite-lideri-po-vreme-na-balgarskoto-predsedatelstvo-badeshte-edinstvo-i-uspeh.html", "text": "Три бяха основните послания на европейските лидери по време на Българското председателство – бъдеще, единство и успех. Това каза министърът на Българското председателство на Съвета на ЕС по време на откриването на изложба с посланията на лидерите на Европейския съюз и на държавите членки, написани след неформалната вечеря в София на 16 май 2018 г., предаде репортер на Агенция „Фокус“.\r\n„Като прекрасен завършек на Българското председателство искахме да оставим за поколенията тази символична изложба, с която даваме много силно послание – послание, което да остане в историята за това, че България в своето първо председателство не само събра в столицата си всички европейски лидери, но и в този момент, в който се намира света, лидерите дойдоха в София и препотвърдиха посланието „съединението прави силата“. И всички отправиха на своя език послание за единство и обединение в името на бъдещето на Европа, а за нас това е изключително важно“, каза още Павлова. Тя посочи, че за България е изключителна чест желанието на някои от лидерите като канцлера на Германия Ангела Меркел да пишат на кирилица.\r\n„България допринася много за културното разнообразие. Направихме изложба на кирилицата в Дома на Съвета на Европа в Брюксел и благодаря на министъра на културата Боил Банов, който я организира. Имаме много с какво да се гордеем – много сме допринесли за културата, историята и традициите. И се радвам, че успяхме да направим така, че това да достигне до много хора“, коментира министър Павлова.\r\nТя обясни, че Срещата на върха ще остане важен момент в съвременната ни история. „И ние се опитахме по един иновативен начин тя да остане за поколенията и те да имат възможност да онагледят всичко, което се случи, чрез нея. Това не са просто снимки. Това е автентичната маса, върху която се храниха нашите лидери. Тя беше произведена от иновативен материал, за да покажем своите иновации и креативност. Веднага след вечерята лидерите получиха по един перманентен маркер, с който писаха директно върху масата“, каза още тя и посочи, че изложбата е от изрязани парчета от масата. „Това е и нашият принос към кръговата икономика“, посочи Павлова.\r\n„Три са основните послания на лидерите – бъдеще, единство и успех“, каза министърът. Павлова посочи, че изложбата ще бъде в Национална галерия – Двореца до 8 юли, след това ще бъде гост в Националния военноисторически музей, след което ще бъде трайно поставена в НДК.\r\nЦветилена СИМЕОНОВА", "date": "2018.06.27", "title": "Министър Лиляна Павлова: Три бяха основните послания на европейските лидери по време на Българското председателство – бъдеще, единство и успех"}
{"url": "http://www.focus-news.net/news/2018/06/27/2538854/elenka-penkova-kmet-na-selo-erden-postradalite-semeystva-ot-navodneniyata-sa-odobreni-za-sotsialna-pomosht-ot-dazhdovete-postradaha-i-12-000-dka-ploshti-s-pshenitsa-i-slanchogled-kray-seloto.html", "text": "Пострадалите семейства от наводненията са одобрени за социална помощ, от дъждовете пострадаха и 12 000 дка площи с пшеница и слънчоглед край селото, каза за Радио „Фокус“ – Видин Еленка Пенкова, кмет на село Ерден, Община Бойчиновци. Тя посочи, че след проливния дъжд на 21 юни 10 къщи в селото са били наводнени от прелели отводнителни канали. „През тази седмица каналите са почистени, дъждът, който сега вали се оттича нормално, количеството вода не е толкова голямо каквото беше през миналата седмица“, обясни Пенкова. Тя допълни, че на пострадалите семейства ще бъде отпусната социална помощ в размер на 375 лв. „Падналата градушка през миналата седмица порази площи със слънчоглед и пшеница в землището на селото. Земеделските производители се оплакаха, че заради дъжда голяма част от пшеницата е полегнала и започва да чернее“, обясни Пенкова.\r\nАнна ЛОЗАНОВА", "date": "2018.06.27", "title": "Еленка Пенкова, кмет на село Ерден: Пострадалите семейства от наводненията са одобрени за социална помощ, от дъждовете пострадаха и 12 000 дка площи с пшеница и слънчоглед край селото"}
{"url": "http://www.focus-news.net/news/2018/06/27/2538856/prieta-e-naredba-za-vazlagane-izvarshvaneto-na-deynosti-svarzani-s-podgotovkata-za-privatizatsiya-ili-sas-sledprivatizatsionniya-kontrol.html", "text": "Правителството прие Наредба за възлагане извършването на дейности, свързани с подготовката за приватизация или със следприватизационния контрол, включително процесуално представителство. Това съобщиха от правителствената информационна служба.\r\nОсновната цел на акта е нормативно уреждане на условията и редът за възлагане извършването на дейности, свързани с Наредбата. Сред тях са изготвяне на правен анализ, приватизационна оценка и информационен меморандум за обектите, които подлежат на приватизация; цялостно консултиране на подготовката и осъществяването на приватизационната процедура, както и изготвяне на експертни становища и маркетинг.", "date": "2018.06.27", "title": "Приета е Наредба за възлагане извършването на дейности, свързани с подготовката за приватизация или със следприватизационния контрол"}
{"url": "http://www.focus-news.net/news/2018/06/27/2538858/ministarat-na-turizma-nikolina-angelkova-shte-uchastva-v-konferentsiya-na-tema-evropeyski-standarti-za-turizma-v-balgariya-vav-varna.html", "text": "Министърът на туризма Николина Ангелкова ще участва в конференция на тема „Eвропейски стандарти за туризма в България“ на 28 юни във Варна. Това съобщиха от пресцентъра на Министерство на туризма. Форумът се организира съвместно от Министерството на туризма и фондация „Конрад Аденауер“. На събитието ще присъстват Kлаус Шлий, председател на Ландтага на Шлезвиг-Холщайн и Tорстен Гайслер, ръководител на фондация „Конрад Аденауер“ за България.", "date": "2018.06.27", "title": "Министърът на туризма Николина Ангелкова ще участва в конференция на тема „Eвропейски стандарти за туризма в България“ във Варна"}
{"url": "http://www.focus-news.net/news/2018/06/27/2538864/pravitelstvoto-odobri-promeni-v-naredbata-za-parichnite-obezshteteniya-i-pomoshti-ot-darzhavnoto-obshtestveno-osiguryavane.html", "text": "Министерският съвет прие промени в Наредбата за паричните обезщетения и помощи от държавното обществено осигуряване. Измененията произтичат от последните промени в Кодекса за социално осигуряване и Кодекса на труда, в сила от 1 юли 2018 г., свързани с правото на отпуск и парично обезщетение на осиновителите на деца до 5 г. възраст. Това съобщиха от правителствената информационна служба.\r\nС предлаганите промени се цели намаляване на административната тежест за задължените по наредбата лица, като се създава възможност за подаване на заявленията за получаване на парична помощ при смърт на осигурено лице и на неполучени от починало лице парични обезщетения и помощи по електронен път чрез използване на квалифициран електронен подпис или персонален идентификационен код на подателя. С оглед необходимостта от технологично време за стартиране на процеса по приемане на заявленията по електронен път, се предвижда съответните разпоредби да влязат в сила от 1 януари 2019 г.\r\nОтпада необходимостта към заявлението-декларация за изплащане на парична помощ при смърт на осигурено лице да се прилагат някои документи, сред които оригинално удостоверение за наследници и декларация дали родителите на починалото осигурено лице са живи. Отпада и изискването за прилагане на удостоверение за наследници в оригинал, като се предвижда, че при подаване на заявление-декларация за изплащане на неполучени от починало лице парични обезщетения и помощи удостоверението за наследници се прилага само за справка.", "date": "2018.06.27", "title": "Правителството одобри промени в Наредбата за паричните обезщетения и помощи от държавното обществено осигуряване"}
{"url": "http://www.focus-news.net/news/2018/06/27/2538860/pravitelstvo-prie-promeni-v-pravilnika-za-prilagane-na-zakona-za-razvitieto-na-akademichniya-sastav.html", "text": "Министерският съвет прие изменения и допълнения на Правилника за прилагане на Закона за развитието на академичния състав в България. Акцентът на промените е създаването на условия за обективно и безпристрастно прилагане на минимални национални изисквания към научната, преподавателската, художествено-творческата или спортната дейност на кандидатите за придобиване на научни степени и за заемане на академични длъжности във висшите училища и научните организации. Националните изисквания са изготвени по групи показатели за различните научни степени и академични длъжности в деветте научни области и съответстващите им направления. Това ще доведе до подходяща обвързаност между научните постижения на кандидатите и възможностите за академичното им израстване. Това съобщиха от правителствената информационна служба.\r\nПрилагането на Закона за развитието на академичния състав след приемането му през 2010 г. без наукометрични изисквания към кандидатите за придобиване на научни степени и за заемане на академични длъжности доведе единствено до значително увеличаване броя на хабилитираните лица и на присъдените научни степени, без това да допринесе за увеличаване на научната продукция и нейната значимост в институционален и национален мащаб. Този проблем беше допълнително усложнен от липсата па достатъчно строги изисквания към професионалната компетентност и обективност на членовете на научното жури, както и на конкретни механизми за ефективен контрол.\r\nС измененията в Закона и в Правилника оценяването на дисертационен труд на кандидатите за академични длъжности ще се извършва от журитата само за лицата, които отговарят на минималните национални изисквания, определени в правилника, както и на допълнителни изисквания в правилниците на висшите училища и научните организации, когато такива са предвидени.\r\nВ резултат на предлаганите промени се очаква да се създаде общовалидна национална рамка за участие и провеждане на процедурите за придобиване на научни степени и заемане на академични длъжности, съобразена със спецификата на различните научни области и професионалните направления.", "date": "2018.06.27", "title": "Правителство прие промени в правилника за прилагане на Закона за развитието на академичния състав"}
{"url": "http://www.focus-news.net/news/2018/06/27/2538861/radoslav-taskov-obshtinski-savet-blagoevgrad-ochakvam-priemaneto-na-otcheta-za-izpalnenie-na-byudzheta-na-obshtinata-za-2017-godina-da-predizvika-golyam-konstruktiven-debat.html", "text": "Очаквам на редовното заседание на Общинския съвет в Благоевград на 29 юни приемането на отчета за изпълнение на бюджета и инвестиционната програма на Община Благоевград за 2017 година да предизвика голям конструктивен дебат. Това каза за Радио „Фокус“-Пирин Радослав Тасков, председател на Общински съвет-Благоевград. Той посочи, че вчера на общественото обсъждане в залата е присъствал само един общински съветник. Според него тази тема ще бъде коментирана много на сесията на Общински съвет. „По следващите точки също очаквам да има различни въпроси, най-вече към Общинска администрация относно това кое налага поемането на краткосрочен дълг. Предложението е доста изчистено – това е една форма, с която Община Благоевград да финансира плащанията по проектите, които е спечелила. Знаете, че обикновено първо се изпълняват европейските проекти, а след това се отпуска финансирането окончателно от програмата. Така че, Общината има нужда от един финансов ресурс, който да върви в срок с изпълнението на тези проекти“, допълни Радослав Тасков. \r\nТой каза още, че в дневния ред този месец са включени 20 точки, сред които са подновяването на договорите на двама управители, чиито договори за управление изтичат, както и разглеждането на различни подробни устройствени планове, които касаят граждани на Благоевград.\r\nНатали СТЕФАНОВА", "date": "2018.06.27", "title": "Радослав Тасков, Общински съвет-Благоевград: Очаквам  приемането на отчета за изпълнение на бюджета на Общината за 2017 година да предизвика голям конструктивен дебат"}
{"url": "http://www.focus-news.net/news/2018/06/27/2538862/odobreni-sa-9-405-lv-za-fizichesko-vazpitanie-i-sport-za-detsata-ot-detskite-gradini-kam-mo-i-za-kursantite-i-studentite-vav-visshite-voenni-uchilishta.html", "text": "Правителството одобри допълнителни разходи/трансфери за 2018 г. за изплащане на минимални диференцирани размери на паричните средства за физическо възпитание и спорт в държавните детски градини към министъра на отбраната и държавните висши военни училища. Това съобщиха от правителствената информационна служба.\r\nСредствата в размер на 9 405 лв. се предоставят за децата от детските градини към министъра на отбраната и за курсантите и студентите в редовна форма на обучение в държавните висши военни училища за учебно-тренировъчна и спортно-състезателна дейност, и за материално-техническото им обезпечаване. Разходите се определят за бюджетна година съгласно разработени и утвърдени проекти. \r\nНеобходимите средства се осигуряват ежегодно със Закона за държавния бюджет и се разходват на базата на представени разчети за броя на децата от детските градини към министъра на отбраната и за курсантите и студентите в редовна форма на обучение за подпомагане на физическото възпитание и спорта.", "date": "2018.06.27", "title": "Одобрени са 9 405 лв. за физическо възпитание и спорт за децата от детските градини към МО и за курсантите и студентите във висшите военни училища"}
{"url": "http://www.focus-news.net/news/2018/06/27/2538859/ministar-boil-banov-za-mesetsite-na-balgarskoto-predsedatelstvo-kulturata-stana-neizmenna-chast-ot-politicheskiya-dneven-red-na-evropa.html", "text": "За шестте месеца на Българското председателство културата и културното наследство станаха неизменна част от политическия дневен ред на Европа. Това каза министърът на културата Боил Банов по време на откриването на изложба с посланията на лидерите на Европейския съюз и на държавите членки, написани след неформалната вечеря в София на 16 май 2018 г., предаде репортер на Агенция „Фокус“. Изложбата ще остане до 8 юли в Национална галерия – Двореца.\r\n„Няма нищо по-естествено от това, политиците да станат от този храм на изкуството. Пожелавам на много хора да видят усмихнатите лица от снимките – те са много естествени, няма преднамереност. А тази естественост говори за едно – изключително позитивно отношение на европейските лидери към нашата държава. Поздравявам министър Лиляна Павлова за тази идея и за всичко, което направи по време на нашето председателство. За нас беше чест да работим под нейно ръководство“, каза още министър Банов и изказа благодарност и на ръководството на галерията.\r\nЦветилена СИМЕОНОВА", "date": "2018.06.27", "title": "Министър Боил Банов: За месеците на Българското председателство културата стана неизменна част от политическия дневен ред на Европа"}
{"url": "http://www.focus-news.net/news/2018/06/27/2538863/sliven-obshtinski-fond-kultura-zapochva-nabirane-na-predlozheniya-za-proekti-v-oblastta-na-kulturata.html", "text": "Общински фонд „Култура” започва набиране на предложения за проекти в областта на културата, тематично свързани със Сливен и сливенския край. Това съобщиха от пресцентъра на Община Сливен. Проектите могат да се подават от 28 юни до 16.00 ч. на 5 септември 2018 година в деловодството на Общинска администрация. Пълният комплект документи, необходими за кандидатстване ще са достъпни на официалната страница на Общински съвет Сливен – http://www.obs.sliven.bg.\r\nСъгласно Правилника за работа на Фонда, право да подават проекти имат организации, културни институти и индивидуални дейци на културата от страната и чужбина.\r\nОбщински фонд „Култура” при Община Сливен допуска и подкрепя финансово стойностни образци на културата, допринасящи за съхраняване и обогатяване на духовния живот на региона.\r\nПроектите могат да бъдат в различни форми на музикалното изкуство, художествени или литературни произведения, документални филми, изследователски трудове, свързани с културно-историческото наследство на Сливен, творчески продукти на млади сливенски дарования и др.\r\nЗа подробна информация вносителите на проекти могат да направят справка в дирекция „Образование, култура и връзки с обществеността” на Община Сливен, при секретаря на Фонда. Телефони за контакт: 044/611-221; 0879 59 90 54.", "date": "2018.06.27", "title": "Сливен: Общински фонд „Култура” започва набиране на предложения за проекти в областта на културата"}
{"url": "http://www.focus-news.net/news/2018/06/27/2538865/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин отново ще говорим за развитието на общината. Поводът е, че в началото на миналата седмица зам.-председателят на ПП ГЕРБ и председател на парламентарната група на партията Цветан Цветанов бе на среща с общинската структура на ГЕРБ и ръководството на Община Симитли. Какво казаха той, кметът на Симитли Апостол Апостолов и народният представител Стефан Апостолов ще имате възможността да чуете във времето от 15.00 до 16.00 часа.\r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни.", "date": "2018.06.27", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/06/27/2538867/plovdiv-apelativniyat-sad-potvardi-prisadata-sreshtu-obvinyaemiya-za-prichinyavane-na-zhelezopatnata-katastrofa-na-gara-kaloyanovets-prez-yuli-2014-g.html", "text": "Пловдивският апелативен съд потвърди присъдата срещу Христо Т. за причиняване на железопътната катастрофа на гара Калояновец през юли 2014 г. При инцидента загина машинистът на влака и бяха причинени средни телесни повреди на четири лица. Наказанието на подсъдимия е намалено от шест на пет години лишаване от свобода. Това съобщиха от Съдебна палата - Пловдив.\r\nМагистратите не приемат твърдението на подсъдимия, че причина за произшествието е внезапна промяна на светлинната сигнализация, преди навлизането в гарата. \r\nПред Апелативния съд бяха разпитани двама полицейски служители, които са разговаряли веднага след инцидента с подсъдимия Христо Т. Пред тях той споделил, че преди катастрофата преглеждал книжката за разписанието. Опитал се е да реагира едва, когато колегата му извикал, че преминава входния светофор /светлинния семафор/ с над сто километра в час при разрешени четиридесет.\r\nПо делото е установено, че от страна на ръководител-движение на гара Калояновец не са допуснати нарушения при подготовката на маршрута за преминаване на влака пътуващ от София за Варна. Пред пловдивския съд за пръв път беше разпитан диспечерът, отговарящ за района, в който е станало произшествието. Той заяви, че своевременно е уведомен за коловоза, на който ще бъде приет влака, с оглед моментното техническо състояние на една от стрелките на гарата.  Безопасната подготовката за преминаването на композицията е започнала още преди тя да потегли от предишната гара Михайлово.\r\nШест експертизи внимателно са изследвали състоянието на трасето и светлинната сигнализация, а също така и показанията на записващата скоростомерна лента на локомотива. Вещите лица повторно бяха изслушани от съда. Те потвърдиха, че не са установили несъответствия между позициите на гаровите стрелки, състоянието на пулта за тяхното управление и показанията на семафорите. \r\nАпелативните съдии прецениха, че наказанието, наложено на Христо Т. следва да се намали от шест на пет години лишаване от свобода. Подсъдимият до сега не е осъждан, има добри характеристични данни и е преминал на работа в поделение за пътнически превози няколко седмици преди инцидента.\r\nКато смекчаващо отговорността обстоятелство, освен това е прието, че въпреки човешката грешка катастрофата е могла да бъде предотвратена.  Трасето в района на гара Калояновец е снабдено с техника, с която при несъобразяване на машиниста със светофорите, движението на влака автоматично се преустановява. Експертите са констатирали, че приемащото устройство в локомотива се е намирало в изключено положение и не е поддържано през дълъг период от време. Освен това, локомотивната бригада и  голям брой техни колеги от депото в Пловдив не са били обучени да работят с него и в случая то не е използвано. \r\nПоради тези съображения съдът не уважи и искането на прокуратурата инцидентът да се преценя, като „особено тежък“ и наказанието на подсъдимия да бъде увеличено.\r\nРешението на Пловдивския апелативен съд подлежи на обжалване или протест пред Върховния касационен съд в 15-дневен срок.", "date": "2018.06.27", "title": "Пловдив: Апелативният съд потвърди присъдата срещу обвиняемия за причиняване на железопътната катастрофа на гара Калояновец през юли 2014 г."}
{"url": "http://www.focus-news.net/news/2018/06/27/2538869/darzhavniyat-glava-rumen-radev-shte-se-sreshtne-s-predsedatelya-na-kamarata-na-deputatite-na-parlamenta-na-cheshkata-republika-radek-vondrachek-na-28-yuni.html", "text": "На 28 юни 2018 г., от 13.15 часа, на „Дондуков“ 2 президентът Румен Радев ще разговаря с председателя на Камарата на депутатите на парламента на Чешката република Радек Вондрачек. Това съобщиха от прессекретариата на държавния глава.", "date": "2018.06.27", "title": "Държавният глава Румен Радев ще се срещне с председателя на Камарата на депутатите на парламента на Чешката република Радек Вондрачек на 28 юни"}
{"url": "http://www.focus-news.net/news/2018/06/27/2538857/hurriyet-predsedatelyat-na-osnovnata-turska-opozitsionna-partiya-se-sblaskva-s-prizivi-da-podade-ostavka-sled-porazhenieto-na-izborite.html", "text": "Председателят на основната турска опозиционна Републиканска народна партия Кемал Кълъчдароглу се е сблъскал с призиви от партийния състав да подаде оставка, след като претърпя поражение на изборите от 24 юни, пише  Hurriyet.\r\nСпоред първоначалните данни партията е получила 22,6% от гласовете на парламентарните избори, докато нейният кандидат-президент е получил повече от 30% от вота. \r\nКълъчдароглу се защити, заявявайки, че „единственият губещ“ на изборите е управляващата Партия на справедливостта и развитието. „Те загубиха седем процента благодарение на усилията на партията ни“, заяви опозиционерът и допълни, че ще продължи да е „силна опозиция“ в новия парламент и че ще „свърши работата докрай“ по време на местните избори през март 2019 г. \r\nСъщевременно Републиканската народна партия за първи път за последните 41 години спечели място в парламента в източната провинция Елязъг, но първото заявление на новоизбрания депутат Гюрсел Ерол бе призив Кълъчдароглу да подаде оставка.\r\n„Всички членове на партийната организация са виновни за това поражение“, убеден е той.\r\n По-рано високопоставеният член на партията Ерал Ердем припомни, че Кълъчдароглу е председател на партията „вече 2920 дни и за този период вече загуби девет пъти изборите“, докато кандидатът за президент Индже „получи повече от 30% от вота, водейки кампания от едва 50 дни“. Виктор Турмаков", "date": "2018.06.27", "title": "Hurriyet: Председателят на основната турска опозиционна партия се сблъсква с призиви да подаде оставка след поражението на изборите"}
{"url": "http://www.focus-news.net/news/2018/06/27/2538870/tsvetan-tsvetanov-se-sreshtna-sas-zam-direktora-na-direktsiya-evropa-v-ministerstvo-na-vatreshnite-raboti-na-velikobritaniya-rob-dzhouns.html", "text": "Председателят на Комисията по вътрешна сигурност и обществен ред в Народното събрание и председател на ПГ на ГЕРБ Цветан Цветанов се срещна със заместник-директора на Дирекция „Европа“ в Министерство на вътрешните работи на Великобритания Роб Джоунс. Това се случи в Лондон, където Цветан Цветанов ще участва в кръгла маса на Европейската лидерска мрежа, посветена на сигурността на Западните Балкани, съобщиха от пресцентъра на ПП ГЕРБ.\r\nЦветанов и Джоунс обсъдиха значимостта на Западните Балкани за сигурността на Европа. Двамата се обединиха около мнението, че Европа трябва да има силно и приобщаващо присъствие в региона, за да предотврати политически и ценностен вакуум, от който могат да се възползват трети страни за повишаване на своето влияние.\r\nВ рамките на разговора Роб Джоунс отбеляза, че срещата на Берлинския процес за Западните Балкани, която ще се проведе в Лондон след две седмици, би могла да постигне успех като надгради постигнатото на Срещата на върха между ЕС и Западните Балкани в София.\r\n„България е изключително важен фактор за сигурността в региона, особено като посредник за засилване на сътрудничеството между правоохранителните служби на страните-членки и държавите от региона“, каза Джоунс.  Той също така подчерта ключовото и изключително ползотворно двустранно сътрудничество между България и Великобритания по въпросите на сигурността, включително и на оперативно ниво, където е изградено пълно доверие.\r\nНа свой ред Цветан Цветанов отбеляза, че България ще продължи да работи за европейската перспектива на региона и особено за сътрудничеството в сектор „Сигурност“.", "date": "2018.06.27", "title": "Цветан Цветанов се срещна със зам.-директора на Дирекция „Европа“ в Министерство на вътрешните работи на Великобритания  Роб Джоунс"}
{"url": "http://www.focus-news.net/news/2018/06/27/2538873/na-tseremoniya-v-mrrb-shte-bade-podpisan-dogovor-za-remont-na-26-uchilishta-i-detski-gradini-v-sofiya.html", "text": "В присъствието на министъра на регионалното развитие и благоустройството Николай Нанков, заместник-министърът и ръководител на управляващия орган на ОПРР Деница Николова и кметът на Столична община Йорданка Фандъкова ще подпишат договор за изграждане, основен ремонт и реконструкция на 26 училища и детски градини в София. Това съобщиха от Министерството на регионалното развитие и благоустройството (МРРБ).\r\nЦеремонията ще състои утре – 28 юни, от 11.30 часа в зала „Пресцентър“ на Министерството на регионалното развитие и благоустройството. \r\nОбщият размер на проекта е 63,6 млн. лв., от които 58 млн. лв. е стойността на безвъзмездната финансова помощ, предоставена по Оперативна програма „Региони в растеж“ 2014-2020 г. Той предвижда извършване на основен ремонт или реконструкция, внедряване на мерки за енергийна ефективност и обновяване на материално-техническата база на 26 училища и детски градини, включени в Инвестиционен приоритет „Образователна инфраструктура“ на Интегрирания план за градско възстановяване и развитие на Столична община. \r\nНа събитието са поканени да присъстват Витория Алиата ди Вилафранка – директор в Генерална дирекция \"Регионална и селищна политика\" на Европейската комисия, и Андриана Сукова – заместник-генерален директор на Генерална дирекция „Трудова заетост, социални въпроси и приобщаване“ в ЕК.", "date": "2018.06.27", "title": "На церемония в МРРБ ще бъде подписан договор за ремонт на 26 училища и детски градини в София"}
{"url": "http://www.focus-news.net/news/2018/06/27/2538872/prezidentat-rumen-radev-se-sreshtna-s-rakovodstvoto-na-instituta-za-patna-bezopasnost.html", "text": "Животът и съдбата на всеки човек са най-ценните неща и все по-тревожна става статистиката за жертвите и пострадалите при пътно-транспортни произшествия. Това заяви президентът Румен Радев, който се срещна на “Дондуков” 2 с ръководството и представители на Института за пътна безопасност, съобщиха от прессекретариата на държавния глава. \r\nПредприемането на решителни мерки и промяна в системата за пътна безопасност в страната за опазване на живота на участниците в пътното движение, стриктното прилагане на законодателството, изучаване в училищата на правилата по пътна безопасност, бяха сред основните теми, поставени от представителите на Института по време на срещата.  Държавният глава изрази съпричастност към тази общественозначима кауза и оцени високо последователната гражданска позиция по тези важни въпроси.  \r\nСпоред президента Радев, проблемите, поставени на срещата са актуални и много болезнени за обществото, и за тяхното разрешаване и промяна на тревожните статистики за жертвите при пътно-транспортни произшествия, е  необходимо обединяване на усилията на всички институции. „Диалогът и сътрудничество са задължителни за преодоляването на проблемите на пътя, а за да има реален напредък особено важно е участието и на гражданското общество в този дебат“, посочи президентът. \r\nПредседателят на управителния съвет Руслан Вуцов открои като основна цел на Института намирането на конкретни решения за подобряване на системата за пътна безопасност, като за целта се планира провеждането на международен форум с участието на представители на институции и чуждестранни експерти. Експертът по безопасността на движението по пътищата Богдан Милчев призова за качествено нов модел на управление на системата за пътна безопасност, както и за единен минимален стандарт за управление на риска. „Необходим е единен орган, който да отговаря само за пътната безопасност“, заяви Диана Русинова от Института и добави, че както отговорните институции, така и гражданите трябва да бъдат ангажирани за преустановяване на  войната по пътищата.", "date": "2018.06.27", "title": "Президентът Румен Радев се срещна с ръководството на Института за пътна безопасност"}
{"url": "http://www.focus-news.net/news/2018/06/27/2538876/sofiyski-gradski-sad-opravda-obvinyaema-za-neizgodna-sdelka-s-shteti-ot-1-326-671-lv-za-selskostopanska-akademiya.html", "text": "Софийски градски съд (СГС), 28 състав с председател съдия Атанас Атанасов, призна С.Б.–П. за невиновна по обвинение, че на 13.08.2009 година, в качеството си на длъжностно лице, съзнателно е сключила неизгодна сделка между Селскостопанска академия и „Литекс Комерс” АД и от това е произлязла вреда в размер на 1 326 671.36 лв. за Селскостопанска академия. Това съобщиха от СГС.\r\nСъдът прие за недоказано, че е настъпила значителна вреда от инкриминирания договор, което е основен елемент от състава на престъплението, за което е обвинена.\r\nПрисъдата подлежи на обжалване и протестиране пред САС в 15-дневен срок.", "date": "2018.06.27", "title": "Софийски градски съд оправда обвиняема за неизгодна сделка с щети от 1 326 671 лв. за Селскостопанска академия"}
{"url": "http://www.focus-news.net/news/2018/06/27/2538871/vitsepremierat-tomislav-donchev-podborat-na-temi-za-predsedatelstvoto-beshe-izklyuchitelno-spoluchliv-a-administratsiite-se-spraviha-fantastichno.html", "text": "Подборът на теми за Председателството беше изключително сполучлив и удачен. Това каза вицепремиерът Томислав Дончев на откриването на дискусия на тема „Българското председателство на Съвета на ЕС 2018 - резултатите“, предаде репортер на Агенция „Фокус“. „Не неочаквано българските администрации се справиха отлично, дори фантастично“, заяви той. „Истинската оценка за Председателството може да бъде направена след няколко месеца, когато се види какъв е ефектът“, коментира Томислав Дончев. „Към момента получаваме ласкави оценки. Мисля, че те не са от стилистиката на обичайното уважение и коректност“, посочи той. „Днес в Европа ни липсва повече иновативност, смелост и решителност. Нито един нов проблем не може да бъде решен със стара технология“, обяви вицепремиерът. „Дълговата и мигрантската кризи минаха в сложни разговори със основен фокус как да се дистрибутира бюджетният товар. Това означава гледане на целия проблем през националния интерес, а не търсене на общо европейско решение“, поясни той. „Въпросът на следващите десет председателства ще бъде какъв ремонт на демокрацията ще ни е нужен, напрежението ще продължи да се трупа“, каза още Томислав Дончев.\r\nБиляна ИВАНОВА", "date": "2018.06.27", "title": "Вицепремиерът Томислав Дончев: Подборът на теми за Председателството беше изключително сполучлив, а администрациите се справиха фантастично"}
{"url": "http://www.focus-news.net/news/2018/06/27/2538868/gartsiya-tezhki-navodneniya-na-halkidiki-obstanovkata-prodalzhava-da-se-uslozhnyava.html", "text": "Целият полуостров Халкидики е залят от вода и обхванат от тежки наводнения, като обстановката продължава да се усложнява и съществува опасност за живота на хората, пише гръцкото електронно издание Еfsyn.gr.\r\nСпоред изданието на полуостров Халкидики е засегната цялата инфраструктура, пътищата, селищата, блокирани са редица превозни средства. Акални и поройни води застрашават живота на жителите на редица селища. Според информация на Информационна агенция ANNA-MPA най-големи проблеми са регистрирани в района на Никити на полуостров Ситония (втория ръкав на Халкидики), където пътищата са се превърнали в реки, отнасящи към морето превозни средства, кофи за боклук, дървета и др. \r\nАгенцията съобщава за двама възрастни граждани на Никити, които са спасени от водолази, след като колата им е била понесена към морето, а те са се качили на нейния покрив. Силите на пожарната са спасили 4-ма пътници от друг автомобил в района на Калория. На първия ръкав на Халкидики - Касандра са нанесени щети на селищата Касандрия, Сивири и Нея Фокеа. Силни валежи са регистрирани в цялата североизточна част на Халкидики, в посока на Аспровалта и Кавала.\r\nЕfsyn съобщава, че на полуостров Ситония са получени 90 обаждания за помощ и изпомпване  на води, докато по същото време пожарните служби са се намесели при 100 случая в Касандра. При 8 инцидента са спасени пътници на отнесени от водата превозни средства. По информация на гръцката полиция са затворени всички крайбрежни и провинциални пътища. Причината главно са наноси, дървета и камъни, донесени от водите на пътно платно. \r\nКметът на Ситония Йоанис Цзициос е заявил по радио 104,9 ФМ, че местните власти правят всичко възможно за нормализиране на ситуацията и за преодоляване на проблемите, причинени от лошото време.  По думите на кмета най-големи щети са нанесени на селището Никити , където е залята цялата главна улица и е отнесена голяма част от плажа. Въпреки че движението на моторни превозни средства по главния път от Никити за Неос Мармарас и от Никити за Неа Мудания се извършва безпроблемно все още има местни пътища, по които движението е затруднено и съществува опасност за пътуващите. Мобилизирани са усилията на всички бизнесмени и частни предприемачи, които могат да предоставят машини за бързо отстраняване на проблемите. Гръцкото електронно издание цитира префекта на централна Македония Емануил Чулакис, който е заявил, че 15 противопожарни автомобила и 50 пожарникари продължават да се борят срещу щетите от наводнението в района на Никити, като допълнителни проблеми са създадени от скъсани водопроводи и прекъснатата пътна настилка в района на Торони, Ситония и на голяма част от селищата от източната страна. Допълнителни сили и средства са ангажирани за изчистване на наносите от пясък, тиня и кал, които покриват по-голямата част от пътищата на полуострова.", "date": "2018.06.27", "title": "Гърция: Тежки наводнения на Халкидики, обстановката продължава да се усложнява"}
{"url": "http://www.focus-news.net/news/2018/06/27/2538874/api-shofyorite-da-se-dvizhat-s-povisheno-vnimanie-po-pat-2-86-hvoyna-chepelare-v-rayona-na-krastovishteto-za-zornitsa-poradi-propadnal-banket.html", "text": "Шофьорите да се движат с повишено внимание по път ІІ-86 Хвойна – Чепеларе в района на кръстовището за Зорница поради пропаднал банкет. Участъкът е сигнализиран с пътни знаци. Това съобщиха от пресцентъра на Агенция \"Пътна инфраструктура\" (АПИ).", "date": "2018.06.27", "title": "АПИ: Шофьорите да се движат с повишено внимание по път ІІ-86 Хвойна – Чепеларе в района на кръстовището за Зорница поради пропаднал банкет"}
{"url": "http://www.focus-news.net/news/2018/06/27/2538878/blagoevgrad-na-28-yuni-2018-g-shte-bade-narusheno-vodopodavaneto-v-chast-ot-ulitsa-maritsa.html", "text": "На 28 юни 2018 г. от 09:00 до 18:00 часа ще бъде нарушено водоподаването по улица „Марица, в участъка от бул. „Димитър Солунски“ до ул. „Босилек“. Причината е смяна на водопровод. Това съобщиха от пресцентъра на Община Благоевград.\r\nДейностите са свързани с реализация на обект „Благоустрояване улица Марица“, част от проект „Благоустрояване на градската среда“. Община Благоевград апелира жителите да проявят разбиране!", "date": "2018.06.27", "title": "Благоевград: На 28 юни 2018 г. ще бъде нарушено водоподаването в част от улица „Марица"}
{"url": "http://www.focus-news.net/news/2018/06/27/2538866/plyus-info-makedoniya-aleksandar-vuchich-zayavi-che-sarbiya-shte-podkrepi-vsyako-sporazumenie-mezhdu-atina-i-skopie.html", "text": "Президентът на Сърбия Александър Вучич заяви, че страната му подкрепя всяко споразумение между Скопие и Атина. Той допълни, че Белград трябва да „зачита мненията на македонския президент Георги Иванов и на министър-председателя Зоран Заев“, предава скопският телевизионен канал  „Плюс Инфо“.\r\nОтговаряйки на журналистически въпрос за позициите на Сърбия по отношение на споразумението между Атина и Скопие и за бъдещото име на Македония, Вучич подчерта, че това са вътрешни въпроси, в които страна му не се намесва.\r\nСъщевременно сръбските медии, отразявайки това заявление на Вучич,  пишат, че премиерите на Гърция и Македония  Алексис Ципрас и Зоран Заев са се съгласили, че името на македонската държава ще бъде Република Северна Македония, а македонският президент отказва да подпише договора. Виктор Турмаков", "date": "2018.06.27", "title": "„Плюс Инфо“ (Македония): Александър Вучич заяви, че Сърбия ще подкрепи всяко споразумение между Атина и Скопие"}
{"url": "http://www.focus-news.net/news/2018/06/27/2538883/kyustendil-sedem-mnogofamilni-zhilishtni-sgradi-shte-badat-energiyno-obnoveni-po-proekt-na-obshtina-dupnitsa.html", "text": "Седем многофамилни жилищни сгради ще бъдат енергийно обновени по проект на Община Дупница. Това съобщи за Радио „Фокус” – Кюстендил Красимир Георгиев, зам.-кмет на Община Дупница. По думите му вече е подписан договор с Министерство на регионалното развитие и благоустройството, касаещ изпълнението на проекта по Оперативна програма „Региони в растеж”.  Финансирането е в размер на почти 2,5 млн. лева. Самият проект е част от Инвестиционната програма на Община Дупница. Безвъзмездната финансова помощ е за въвеждане на енергоспестяващите мерки. „До 20 дни предстои да бъдат обявени процедурите по избор на изпълнители, които да реализират дейностите на блоковете.  Общият брой на домакинствата в тези сгради е 174”, каза Красимир Георгиев. По думите му по Националната програма за енергийна ефективност, Община Дупница е подготвила, обработила и входирала в банката, финансираща дейностите други 66 заявления, които обхващат над 85 сгради. При първата кампания, която е била насочена към жилищни сгради с минимум 36 апартамента, Община Дупница е успяла да реагира много бързо и е осигурила финансиране за абсолютно всички подали заявления – 24 сгради.\r\nВенцеслав ИЛЧЕВ", "date": "2018.06.27", "title": "Кюстендил: Седем многофамилни жилищни сгради ще бъдат енергийно обновени по проект на Община Дупница"}
{"url": "http://www.focus-news.net/news/2018/06/27/2538877/ministar-ekaterina-zaharieva-po-vreme-na-predsedatelstvoto-pokazahme-che-balgariya-e-ambitsiozen-chlen-na-es.html", "text": "По време на Председателството изненадахме с нивото на амбиция на програмата ни. Никога досега не сме показвали, че България всъщност е амбициозен член на ЕС и има идеи за общоевропейски решения не само в национален аспект. Това каза вицепремиерът и министър на външните работи Екатерина Захариева на откриването на дискусия на тема „Българското председателство на Съвета на ЕС 2018-резултатите“, предаде репортер на Агенция „Фокус“. „За Македония постигнахме най-доброто, което можахме. С голяма конкретика, стъпка по стъпка, с времеви хоризонт и с ясен ангажимент на всяка страна членка“, заяви тя. „Вчерашният съвет показа, че е проличало, че сме загърбили националния интерес, а сме търсили интереса на Европа“, обяви Екатерина Захариева.\r\nБиляна ИВАНОВА", "date": "2018.06.27", "title": "Министър Екатерина Захариева: По време на Председателството показахме, че България е амбициозен член на ЕС"}
{"url": "http://www.focus-news.net/news/2018/06/27/2538880/burgas-pod-rakovodstvoto-na-okrazhnata-prokuratura-se-provezhda-dosadebno-proizvodstvo-za-opit-za-ubiystvo-na-prostrelyaniya-mazh-v-zhk-izgrev.html", "text": "Под надзора и ръководството на Окръжна прокуратура – Бургас се провежда досъдебно производство за това, че на 26 'ни 2018г. (около 22:00 ч.) в гр. Бургас, ж.к. „Изгрев“, пред блок 41А, е направен опит умишлено да бъде умъртвен П.Н. – престъпление по чл.115, вр.чл.18 от НК. Това съобщиха от Апелативна прокуратура – Бургас.\r\nПо случая е назначена съдебно-медицинска експертиза, която да установи вида и степента на телесните увреждания на пострадалото лице. Назначена е и балистична експертиза, която да определи вида на оръжието, с което е извършено противоправното деяние. Извършват се разпит на свидетели и огледи на местопрестъплението.\r\nКъм момента по случая няма привлечени към наказателна отговорност обвиняеми лица.", "date": "2018.06.27", "title": "Бургас: Под ръководството на Окръжната прокуратура се провежда досъдебно производство за опит за убийство на простреляния мъж в ж.к. „Изгрев“"}
{"url": "http://www.focus-news.net/news/2018/06/27/2538879/ministar-ekaterina-zaharieva-ako-ne-vzemem-obshtoevropeysko-reshenie-za-migratsiyata-ili-shte-se-samorazpadnem-ili-shte-razrushim-izgradenoto.html", "text": "Ако не вземем общоевропейско решение за миграцията или ще се блокираме до толкова, че ще се саморазпаднем, или ще разрушим това, което сме изградили. Това каза вицепремиерът и министър на външните работи Екатерина Захариева на откриването на дискусия на тема „Българското председателство на Съвета на ЕС 2018-резултатите“, предаде репортер на Агенция „Фокус“. „Водещ приоритет е да намерим общоевропейско и дългосрочно решение за мигрантската криза“, заяви тя. „68,5 млн. са мигрантите в световен мащаб - най-високата миграционна вълна в историята на човечеството“, обяви Екатерина Захариева. „Искрено се надявам най-после на разум и смелост. Понякога изглеждаме блокирани от страх. Толкова се страхуваме да не се поддадем на популисткото движение, че ставаме по-големи популисти“, посочи тя. „На популизма не може да се отговаря с популизъм - така не можем да го спрем“, изтъкна министърът. „Ако не излезем от страха, ако не се събудим, не ни чака нищо добро“, каза още Екатерина Захариева.\r\nБиляна ИВАНОВА", "date": "2018.06.27", "title": "Министър Екатерина Захариева: Ако не вземем общоевропейско решение за миграцията, или ще се саморазпаднем, или ще разрушим изграденото"}
{"url": "http://www.focus-news.net/news/2018/06/27/2538881/afp-vladimir-putin-izrazi-nadezhda-che-poseshtenieto-na-dzhon-boltan-v-moskva-e-parva-stapka-kam-podobryavaneto-na-otnosheniyata-s-vashington.html", "text": "Президентът на Русия Владимир Путин изрази надежда, че посещението в Москва на съветника на Белия дом за националната сигурност Джон-Болтън ще помогне за подобряването на двустранните отношения между САЩ и Русия, предава  AFP.\r\n„Вашето посещение в Москва ни дава надежда, че най-накрая можем да предприемем първата стъпка при съживяването на пълномащабните отношения между нашите държави“, заяви Путин на Болтън в началото на срещата им в Кремъл. Виктор Турмаков", "date": "2018.06.27", "title": "AFP: Владимир Путин изрази надежда, че посещението на Джон Болтън в Москва е „първа стъпка“ към подобряването на отношенията с Вашингтон"}
{"url": "http://www.focus-news.net/news/2018/06/27/2538882/konstantin-raykov-kzp-digitalniyat-turist-organizira-i-rezervira-patuvaneto-si-prez-svoya-smartfon-v-posledniya-moment-i-za-minuti.html", "text": "На преден план все повече се откроява фигурата на съвременния, т.нар. дигитален турист. Той принадлежи на поколението, което е израснало с компютърните технологии, не може без своя смартфон и абсолютно всичко върши по този начин. Това коментира Константин Райков, член на Комисията за защита на потребителите (КЗП) по БНР - София, съобщиха от КЗП. \r\n„Това е човек на възраст докъм 30 години, който има възможност да пътува, компютърните технологии са неговото второ „аз” и само с един телефон е в състояние да извърши всичко необходимо за организирането на едно пътуване. В петък приключва работа – малко по-рано, защото неговата професия е по-свободна. Приготвя си багажа, тръгва към летището, по пътя до там проверява какви полети има last minute на устройваща го цена, за две-три минути от няколко дестинации вижда къде ще има интересни събития около исторически или културни забележителности, реликви, дори атракции с приключенски  характер и т.н. По този начин избира, купува си билетите онлайн. В седем вечерта, например, е на летището, след няколко часа е в друг град в България или някъде по света. Докато е чакал на аерогарата, в платформите за настаняване е видял подходящо и изгодно място, ангажирал го е и дори го е платил отново през интернет. След като кацне на летището, взима такси и преди да се настани, отива в ресторант, който пак е избрал чрез различни приложения за смартфон. Вечерта се наспива бързо за 4-5-6 часа и сутринта тръгва по планини, морета, да кара сърф или ски, да види някоя друга крепост, да се изкатери на върха на някоя кула.” Така Райков очерта профила на днешния дигитален турист. \r\nСпоред Константин Райков „дигиталният турист” е голямо предизвикателство за бизнеса, тъй като той по-скоро гледа съотношението цена-качество на предлаганите услуги, които дори невинаги са предоставяни от търговци, а в някои случаи и от физически лица. По думите му този турист може да пътува споделено с някой друг до Варна или Бургас. Или да се настани в едно място заедно с двама или трима други непознати. Затова трябва да са ясни психиката на желанията на такъв тип хора, за да може бизнесът да ги посрещне адекватно. \r\nРайков счита, че не по-малко предизвикателство този нов тип турист е и за контролните органи и дори законодателните институции, „защото споделената икономика, която е в същността на всичко това, все още задава въпроси на държавните мъже, на политиците, дали да се регулира или – не, какви са положителните страни и недостатъците за останалите в бизнеса, за туристите? Рано или късно ще има някаква регулация. Тя по-скоро ще цели гарантиране качеството и безопасността на предоставяните по този начин услуги, защото това е най-важното по отношение защитата на един турист или потребител”, подчерта Константин Райков.  \r\n„За да бъде удовлетворен туристът от качеството на предоставяните услуги, държавата прави необходимото – издала е съответните нормативни актове относно изискванията за осъществяването на дадената дейност и извършва ефективен контрол”, каза още Райков. Той отбеляза, че в България има и доста специализирани висши учебни заведения, които подготвят квалифицирани специалисти. „Запазването и развитието на тези кадри чрез подходяща мотивация (финансово, кариерно) зависи от самия бизнес, а не толкова от държавата и това, което тя може да направи със законодателни и други мерки”, добави Райков. \r\nКогато, обаче представители на бизнеса не са били достатъчно ясни, честни и лоялни към свой клиент при отправянето на оферта, той има право да потърси правата си – първо пред търговеца, след това необходимост и чрез контролните органи.", "date": "2018.06.27", "title": "Константин Райков, КЗП: Дигиталният турист организира и резервира пътуването си през своя смартфон в последния момент и за минути"}
{"url": "http://www.focus-news.net/news/2018/06/27/2538875/korea-herald-severna-koreya-predupredi-yaponiya-da-ne-se-mesi-v-yadrenoto-razorazhavane.html", "text": "Северна Корея предупреди Япония да не се меси във въпроса за ядреното разоръжаване, заявявайки, че Токио няма никаква роля в скорошните споразумение, постигнати между севернокорейския лидер Ким Чен-ун и президентите на САЩ и на Южна Корея Доналд Тръмп и Мун Джей-ин, пише   Korea Herald.\r\nСпоред постоянния представител на Северна Корея в агенциите на ООН в Женева Ю Йон-чол, Япония трябва да се въздържа от намеса в ядреното разоръжаване на Корейския полуостров, защото не е участник в декларацията от Пханмунджом между двете корейски държави и на срещата на високо равнище Северна Корея-САЩ.\r\nДипломатът заяви това, след като японската мисия в Женева призова Северна Корея да изпълнява поетите си ангажименти по ядреното разоръжаване.\r\nПо-рано японският министър-председател Шинзо Абе заяви, че страната му е готова да плати за инспекциите на Международната агенция за атомна енергетика в Северна Корея, стига властите в Пхенян да освободят отвлечените японци в страната. Тогава властите ѝ реагираха, обявявайки, че ще е по-добре Япония да се съсредоточи върху компенсациите за своето имперско минало и окупация на Корейския полуостров през първата половина на ХХ век и „да не прибягва към жалки номера“.  Виктор Турмаков", "date": "2018.06.27", "title": "Korea Herald: Северна Корея предупреди Япония да не се меси в ядреното разоръжаване"}
{"url": "http://www.focus-news.net/news/2018/06/27/2538889/varna-rzi-proveryava-signal-za-vlivane-na-zamarseni-vodi-v-moreto-pri-plazh-kabakum.html", "text": "Експерти от Регионалната здравна инспекция (РЗИ) извършиха проверка на плажа „Кабакум“ край Варна по сигнал за вливане на замърсени води в морето. Това съобщи в интервю за Радио „Фокус“ – Варна началникът на отдел „Профилактика на болестите и промоция на здравето“ в РЗИ - Варна д-р Веселина Божилова. По думите й сигналът е бил за изтичане на мръсни води през през паркинга в най-северната част на плажа. В понеделник на място инспекторите са установили, че морската вода на това място е бистра. „Взета е проба точно от мястото на вливането, но и от пункта за мониторинг. Резултатите трябва да станат ясни до ден, но ние не сме институцията, която следи за нерегламентирани тръби и зауствания“, добави д-р Божилова. В края на миналата седмица министърът на туризма Николина Ангелкова също разпореди проверка на плажа по сигнал за замърсени води. От РЗИ във Варна са се самосезирали по публикации в медиите.\r\nДиана СТОЕВА", "date": "2018.06.27", "title": "Варна: РЗИ проверява сигнал за вливане на замърсени води в морето при плаж „Кабакум“"}
{"url": "http://www.focus-news.net/news/2018/06/27/2538885/dobrich-zadarzhan-pod-strazha-e-mazh-ot-kavarna-izdirvan-za-iztarpyavane-na-prisada-v-polsha.html", "text": "съд - Добрич е наложил мярка за неотклонение „задържане под стража“ на мъж от Каварна, издирван за изтърпяване на присъда в Полша. Това съобщиха от пресцентъра на съда. 31-годишният С.С. е бил обявен за международно издирване с Европейска заповед за арест, издадена на 20 юни тази година от Окръжен съд в полския град Киелце във връзка с влязла в сила присъда, с която му е било наложено наказание лишаване от свобода за срок от 2 години. В Полша мъжът е бил осъден за това, че умишлено е нарушил правилата за движение по пътищата, в резултат на което е настъпило пътно-транспортно произшествие, довело до смъртта на един човек и причиняване на телесни повреди на други двама души. Тежкият пътен инцидент е станал на 25 юли 2015 година в местността Кринки, община Броди. Българският гражданин шофирал с по-висока от разрешената скорост, предприел маневра „изпреварване“ без да има достатъчно място за това и навлязъл в лентата за насрещно движение, където последвал челен сблъсък с движеща се насреща кола. \r\nВ съдебната зала мъжът заяви, че е запознат с постановената спрямо него присъда в Полша, участвал е в делото и е имал адвокат, който го е защитавал по време на съдебния процес. 31-годишният декларира пред Окръжния съд, че не се отказва от принципа на особеността в Закона за екстрадицията и европейската заповед за арест, според който полските власти могат да го преследват само за престъплението, посочено в Европейската заповед за арест, но не и за друго деяние. Той е изразил желание да не бъде предаван в Полша, а да изтърпи у нас наложеното му наказание. Окръжният съд е преценил, че са налице основанията за вземане спрямо българския гражданин на най-тежката мярка за процесуална принуда. Мъжът е бил осъден за престъпление, което е наказуемо и по българския Наказателен кодекс и освен това е необходимо да се обезпечи присъствието му на делото за разглеждане по същество на Европейската заповед за арест, което е насрочено за 2 юли, посочва съдът. Определението на Окръжен съд - Добрич подлежи на обжалване и протест в 3-дневен срок пред Апелативен съд - Варна.", "date": "2018.06.27", "title": "Добрич: Задържан под стража е мъж от Каварна, издирван за изтърпяване на присъда в Полша"}
{"url": "http://www.focus-news.net/news/2018/06/27/2538884/ministar-lilyana-pavlova-po-vreme-na-predsedatelstvoto-provedohme-284-sabitiya-s-35-hil-delegati-a-ochakvahme-20-hil.html", "text": "Не очаквахме такива числа. Проведохме 284 събития, броят на делегатите, посетили България, е 35 хил. души, а очаквахме 20 хиляди. Това каза министърът за Българското председателство Лиляна Павлова на дискусия на тема „Българското председателство на Съвета на ЕС 2018- резултатите“, предаде репортер на Агенция „Фокус“. „Освен темите и приоритетите, които подбрахме коректно и правилно, въпреки трудностите в много случаи виждахме единството“, заяви тя. „Девизът на Председателството беше точно на място, адекватен и релевантен на всичко, което се случва“, обяви Лиляна Павлова. „Приоритетите бяха достатъчно гъвкави, дадоха възможност да сме напълно в крак с действителността и проблемите на деня. Да не изоставаме от дневния ред“, каза още тя.\r\nБиляна ИВАНОВА", "date": "2018.06.27", "title": "Министър Лиляна Павлова: По време на Председателството проведохме 284 събития с 35 хил. делегати, а очаквахме 20 хил."}
{"url": "http://www.focus-news.net/news/2018/06/27/2538886/ministar-lilyana-pavlova-byahme-zakleymeni-kato-korumpirani-i-bedni-a-mediite-ni-preotkriha-kato-darzhava-za-biznes-i-turizam.html", "text": "Бяхме заклеймени като корумпирана и бедна държава. Медиите обаче ни преоткриваха с всяко следващо идване. Това каза министърът за Българското председателство Лиляна Павлова на дискусия на тема „Българското председателство на Съвета на ЕС 2018- резултатите“, предаде репортер на Агенция „Фокус“. „Те преоткриха България като държава за бизнес, за туризъм, като политически партньор“, заяви тя. „Повечето медии бяха планирали да дойдат веднъж и да ни отразяват онлайн“, посочи Лиляна Павлова. „Повечето от тях се върнаха не два пъти, а шест пъти. Да отразяват заседанията от първо лице, видяха различна България“, каза още министърът.\r\nБиляна ИВАНОВА", "date": "2018.06.27", "title": "Министър Лиляна Павлова: Бяхме заклеймени като корумпирани и бедни, а медиите ни преоткриха като държава за бизнес и туризъм"}
{"url": "http://www.focus-news.net/news/2018/06/27/2538887/haskovo-chastichno-bedstveno-polozhenie-e-obyaveno-v-obshtina-ivaylovgrad.html", "text": "Кметът на Ивайловград Диана Овчарова обяви частично бедствено положение в три села, съобщиха от Областна администрация-Хасково. Заповедта й е изпратена на областния управител на Хасково Станислав Дечев и на министъра на вътрешните работи за сведение. Поради големия водосбор в района на Халка тепе и придошлата вода нивото се е вдигнало до 2 м височина. Нанесени са щети в село Ленско, компрометирана е пътна настилка, отнесени са части от пътното платно, образували са се дупки от по 250 квадратни метра. Нарушено е водоподаването и електрозахранването. Екипи на РС ПБЗН Ивайловград са спасявали през нощта бедстващи хора от село Ленско.\r\nВторото населено място, заради което е въведено частично бедствено положение, е село Соколенци. Поради големия водосбор там има компрометирана пътна настилка. На пътя преди селото е образувана дупка с дълбочина 50 см и дължина 25-30 метра. Вторият засегнат участък е на около 200-300 метра от Соколенци и е с ширина 2 метра, дължина 50-60 метра. Част от пътя е непроходим, заради натрупани наноси и лепкава кал от нивите.\r\nВ село Меден бук от придошлата река по дерето на с. Черна черква е отнесено половината от пътното платно между два водостока. Ширината на участъка е над 1,5 метра, дължината е около 5 метра. \r\nВече е въведен в изпълнение Общинският план за действие при наводнение. За овладяване на кризисното състояние са сформирани екипи от общинска администрация за проучване на обстановката в районите на бедствието, компрометираните участъци вече се описват, почистват се от наноси и други материали, осигуряват се транспортни връзки между селата. Направен е и разчет на необходимите финансови средства за преодоляване на кризата. Населението е информирано и подпомогнато. Бедственото положение ще продължи до отпадане на обстоятелствата, които са послужили за неговото въвеждане. \r\nВ останалата част от Хасковска област ситуацията е спокойна. В момента слаби превалявания има  единствено по високите места в района на Тополовград и Минерални бани. Очакваните количества дъжд за днес са около 40 до 60 литра на квадратен метър, но те ще паднат по-късно тази вечер. Утре обстановката ще се успокои, но валежите ще продължат.  Към този момент единствено в селата Соколенци и розино, община Ивайловград, няма електричество. Работи се по отстраняване на повредите. Навсякъде другаде в област Хасково захранването с ток и вода е нормално.", "date": "2018.06.27", "title": "Хасково: Частично бедствено положение е обявено в община Ивайловград"}
{"url": "http://www.focus-news.net/news/2018/06/27/2538890/ministar-lilyana-pavlova-nay-golyamata-gordost-na-predsedatelstvoto-e-probivat-za-komandirovaneto-na-rabotnitsite.html", "text": "Най-голямата гордост на Председателството е пробивът в социалната сфера, за командироването на работниците и единното заплащане. Това каза министърът за Българското председателство Лиляна Павлова на дискусия на тема „Българското председателство на Съвета на ЕС 2018- резултатите“, предаде репортер на Агенция „Фокус“. „Никой не го очакваше от нас, това беше голямо постижение“, заяви тя. „Завършихме 9 от общо 13 досиета, които ни бяха предадени от Естонското председателство. Това е много сериозен успех. По някои от тях повече от 2 години нямаше съгласие“, посочи Лиляна Павлова. Тя обясни, че важен приоритет за България е била дигитална Европа. „Тук Европа има много какво да догонва, не може да си позволи да е догонваща винаги“, коментира министърът. „Дигиталната трансформация трябва да бъде водещ приоритет за всички“, обяви Павлова. „2000 души се грижиха за сигурността и логистиката“, посочи министърът и уточни, че 1550 експерти са били обучени и са ръководили заседанията. „Работихме динамично, активно и прогресивно. Всички бяхме резултатно ориентирани“, изтъкна Павлова. „Благодаря на всички - мисията беше изпълнена“, каза още тя.\r\nБиляна ИВАНОВА", "date": "2018.06.27", "title": "Министър Лиляна Павлова: Най-голямата гордост на Председателството е пробивът за командироването на работниците"}
{"url": "http://www.focus-news.net/news/2018/06/27/2538888/ek-podgotovkata-za-pregovorite-s-makedoniya-i-albaniya-zapochva.html", "text": "Европейската комисия информира, че след вчерашните решения на министрите на външните работи на ЕС за условено начало на на преговорите за присъединяване на Македония и Албания към Съюза, в момента е започнала  подготовката за тях, пише македонското издание    „Нова Македония“.\r\n„ЕК  сега започва работата за подготовката, както се посочва в заключенията на Съвета и ще продължи да подкрепя осезаемите и устойчиви резултати, особено в областта на съдебната система, борбата срещу корупцията и публичната администрация , които имат най-голямо влияние върху всекидневния живот на македонските граждани“, съобщи прессекретарят на Европейската комисия Маргаритас Схинас. \r\nСпоред вчерашното решение на Съвета на ЕС Македония и Албания ще могат да започнат преговори за членство през юни 2019 г., след като изпълнят поставените условия. Виктор Турмаков", "date": "2018.06.27", "title": "ЕК: Подготовката за преговорите с Македония и Албания започва"}
{"url": "http://www.focus-news.net/news/2018/06/27/2538892/mvr-dva-signala-za-bedstvashti-balgarski-semeystva-i-osem-obazhdaniya-s-tsel-informirane-za-obstanovkata-sa-postapili-vav-vrazka-s-tsiklona-nefeli-v-konsulstvoto-ni-v-solun.html", "text": "В следствие на пораженията от циклона „Нефели“ в Северна Гърция в Генералното консулство (ГК) на Република България в Солун до този момент са постъпили два сигнала за бедстващи български семейства и осем обаждания на българи с цел информиране за обстановката. Това съобщиха от пресцентъра на Министерството на външните работи (МВнР). ГК-Солун се е свързало своевременно с гръцките власти, за да бъде оказано съдействие на нашите сънародници. В резултат на предприетите съвместни действия от страна на МВнР, дипломатическата ни мисия в Гърция, отдела за международно сътрудничество на Главна дирекция „Пожарна безопасност и защита на населението“ на МВР и гръцката Противопожарна служба, едното семейство е евакуирано, а за другото е установено, че не е необходимо да бъде транспортирано спешно, поради успокояване на метеорологичната обстановка. По последни данни днес и двете семейства пътуват обратно към България. \r\nКъм момента метеорологичната обстановка е най-сериозна в районите на Волос, Лариса и Халкидики, където има информация за наводнения и нанесени материални щети. По данни на местната Противопожарна служба през последните 24 часа в тези райони са получени множество сигнали за изпомпване на вода от сгради, както и за транспортиране на бедстващи. \r\nВсички български граждани, които имат нужда от съдействие или биха искали да подадат сигнал за техни бедстващи близки, могат да сигнализират дежурните телефони на ГК Солун - +30 2310 829 210  и +30 2310 869 510 и на посолството ни в Атина - +30 210 67 48 105, 106, 107. На сайта на МВнР са публикувани и препоръки за наши сънародници, пътуващи или намиращи се на територията на Гърция: http://www.mfa.bg/bg/events/63/2/7148/index.html. \r\nДирекция „Ситуационен център“ на МВнР наблюдава непрекъснато ситуацията в Гърция и е в постоянна готовност да окаже съдействие на изпаднали в беда български граждани. Дирекцията приема денонощно сигнали за съдействие на телефон: 02/948 24 04 и имейл: crisis@mfa.bg. МВнР препоръчва на всички граждани, пътуващи за чужбина, да се регистрират в услугата „Пътувам за“ на следния адрес: http://www.mfa.bg/120/patuvamza.", "date": "2018.06.27", "title": "МВР: Два сигнала за бедстващи български семейства и осем обаждания с цел информиране за обстановката са постъпили във връзка с циклона „Нефели“ в консулството ни в Солун"}
{"url": "http://www.focus-news.net/news/2018/06/27/2538891/mms-v-ramkite-na-balgarskoto-evropredsedatelstvo-se-zatvori-parvoto-zakonodatelno-dosie-v-sektor-mladezh-balgariya-e-parvata-strana-postignala-uspeshni-pregovori-v-sektora.html", "text": "По време на Заседание на заместник-постоянните представители на държавите-членки към ЕС (КОРЕПЕР) посланиците на ЕС потвърдиха споразумение между Българското председателство на Съвета на ЕС и представителите на Европейския парламент (ЕП) относно правната рамка за досието “Европейски корпус за солидарност“ и свързания с него бюджет за периода 2018-2020 г. в размер на 366 млн. евро. Това съобщиха от пресцентъра на Министерството на младежта и спорта (ММС). Приемането на досието поставя България на водещо място в сектор „Младеж“, като всяка следваща законодателна инициатива в сектора ще се определя от експертното мнение именно на нашата страна, като първата, която постигна успешни преговори и затваряне на законодателно досие.\r\n„Европейски корпус за солидарност“ е нова законодателна инициатива на Европейския съюз под формата на Програма. Тя бе предложена от председателя на Европейската комисия Жан Клод Юнкер през 2016 г. Програмата дава възможност на младите хора между 18 и 30 години да участват в редица дейности на солидарност в различни области (околна среда, култура, социални услуги, подпомагане на бежанци, мигранти, деца или възрастни хора) като осезаем израз на европейските ценности. Целта на Корпуса е да увеличи личното, образователното, социалното, гражданското и професионалното развитие на младите хора. \r\nБлагодарение на активната роля на Българското председателство в сектор „Младеж“ днешното споразумение между ЕП и Съвета на ЕС дава възможност да се постигне целта на Програмата -  100 000 европейски граждани ще участват в дейностите на Европейския корпус за солидарност до 2020 г.", "date": "2018.06.27", "title": "ММС: В рамките на Българското европредседателство се затвори първото законодателно досие в сектор „Младеж“, България е първата страна, постигнала успешни преговори в сектора"}
{"url": "http://www.focus-news.net/news/2018/06/27/2538896/nzok-resheniyata-tryabva-da-badat-vinagi-v-polza-na-patsientite.html", "text": "В Националната здравноосигурителна каса (НЗОК) се състоя среща, инициирана от Асоциацията на хората с псориазис и експерти от здравноосигурителния фонд. Повод за срещата бе несъгласието на пациентската организация с въведените от НЗОК изисквания всеки новооткрит пациент с псориазис, както и пациент, на когото се сменя терапията, да преминава през Постоянно действащ съвет (ПЕС), ситуиран в София. Това съобщиха от пресцентъра на НЗОК.\r\nПри вземане на решение за съставянето на този съвет НЗОК се ръководи от становището на националния консултант по кожни болести и на председателя на научното дружество за необходимостта от прецизиране на терапията на пациентите с псориазис, на които се предписват биологични лекарства.  При лечение с биологични продукти съществува по-висок риск от развитие на вирусни, бактериални и кандидозни инфекции, опортюнистични инфекции, стомашни инфекции и туберкулоза, поради което е необходимо да се подхожда професионално и индивидуално към всеки пациент при назначаване на терапията. В практиката на Комисията за експертиза по чл. 78.2 от ЗЗО в Централното управление на НЗОК съществуват случаи, когато на пациенти с псориазис, със съпътстващи заболявания, като туберкулоза или НIV, се изписват биологични лекарствени продукти.  За да не се допускат такива случаи в риск за пациентите, НЗОК предложи създаването на ПЕС, в който са включени водещи специалисти в областта на дерматологията. ПЕС осигурява така важното за правилното диагностициране и лечение на пациентите второ мнение, предоставено от водещи специалисти по заболяването. Още повече, вече няколко години ПЕС работи успешно при болните от множествена склероза. \r\nПритесненията на пациентската организация бяха свързани с това, че болните от цялата страна ще трябва да пътуват до столицата, за да се явяват пред ПЕС. Според организацията, това ще ограничи достъпа на пациентите до лечение и ще натовари материално тези хора. Затова Асоциацията на хората с псориазис поставиха въпроса за разкриване на още 2 експертни комисии, освен действащите към момента четири (в Плевен, Стара Загора и две в София) - във Варна и в Кърджали.\r\nКъм момента общо 1036 са болните от псориазис, които са на биологично лечение по данни на Комисията в НЗОК.\r\nНе повече от 50 месечно са новооткритите случаи. Единични са случаите, налагащи смяна на терапията. \r\nУчастниците в срещата се обединиха около идеята за организиране на втора среща в началото на юли т.г., съвместно с водещи лекари дерматолози, на която - след като се чуе мнението и на специалистите, да се вземе решение, което да е в полза на пациентите.", "date": "2018.06.27", "title": "НЗОК: Решенията трябва да бъдат винаги в полза на пациентите"}
{"url": "http://www.focus-news.net/news/2018/06/27/2538895/burgas-aviomuzeyat-v-grada-otbelyazva-parvata-godina-ot-sazdavaneto-si-s-obnoveni-atraktsii.html", "text": "Авиомузей - Бургас отбелязва първата година от създаването си с обновени атракции. Празникът ще се проведе на 29 юни, петък, когато всеки ще може да разгледа експозицията безплатно от 09:00 до 20:00 часа. Това съобщиха от пресцентъра на Община Бургас.\r\nНай-новата атракция на Авиомузея е обновеният самолет \"Туполев\", познат като Ту-154. Реконструкция на външната и вътрешната част преобрази машината. Благодарение на това всеки може да се докосне до автентичната обстановка в пасажерския салон. В него интерактивна презентация показва историята на Българската гражданска авиация. Това стана с подкрепата на \"Фрапорт Туин Стар Мениджмънт\" АД и летищата в Бургас и Варна.\r\nОсвен Ту - 154, посетителите може да разгледат и останалите попълнения в парка на музея - Ан - 2, Ан - 12, пилотската кабина на Ан - 24, МиГ - 17, МиГ - 21. Освен близкия контакт с машините, всеки желаещ ще може да изпробва уменията си на пилот с помощта на очила за виртуална реалност.\r\n4D ефект на работещ самолетен двигател, богата колекция от макети на самолети, любопитни предмети и задължителни аксесоари от авиацията като пилотски униформи, парашути, снимки, истинска \"черна\" кутия на самолет и навигационни уреди допълват експозицията.\r\nПрограмата за отбелязването на рождения ден на Авиомузей - Бургас започва в петък от 10:00 часа. В този ден ще бъде организирана детска работилничка за изработване на хартиени модели на самолети, изложба с рисунки на летателни апарати, игрови техники с Милена Владкова.\r\nВечерта, от 17:30, деца от школите по изобразително изкуство на ЦПЛР - Бургас и художествената паралелка на СУ \"Св. св. Кирил и Методий\", Детско ателие \"Калейдоскоп\" към МКЦ ще бъдат наградени за участието си в детския художествен пленер \"Самолети в музея\".\r\nПрез летния период Авиомузей - Бургас ще работи всеки ден от седмицата от 09.00 до 20.00 часа. Билетът за индивидуално посещение е 6 лв. Ученици и пенсионери - 4 лв, семейният билет е на цена от 12лв., а деца до 6 год. и хора с увреждания влизат безплатно.\r\nМузеят се намира в кв. \"Сарафово\", на входа на Летище - Бургас. До него можете да стигнете с личен автомобил, с линия № 15 от градския транспорт или велосипед от Морската градина през солниците до летището.\r\nПовече подробности относно Авиомузей - Бургас могат да бъдат получени на следните контакти: 056/ 813 765; 0885 009 673; office@avioburgas.bg.", "date": "2018.06.27", "title": "Бургас: Авиомузеят в града отбелязва първата година от създаването си с обновени атракции"}
{"url": "http://www.focus-news.net/news/2018/06/27/2538894/politico-donald-tusk-predupredi-es-da-se-gotvi-za-nay-loshiya-vazmozhen-stsenariy-zaradi-donald-tramp.html", "text": "Председателят на Европейския съвет Доналд Туск предупреди лидерите на ЕС да се готвят за „най-лошия възможен сценарий“ заради президента на САЩ Доналд Тръмп, посочвайки, че неразбирателствата в трансатлантическите отношения се простират отвъд търговската война, предава  Politico.\r\n„Докато обсъждаме миграцията или реформите в Еврозоната, трябва да знаем и какъв е геополитическият контекст след срещата на високо равнище на Г-7 в Канада“, пише в писмо на Туск до лидерите на ЕС преди срещата на Европейския съвет в Брюксел в четвъртък и петък.\r\n„Въпреки неуморните усилия за запазването на единството на запада, трансатлантическите отношения са под невероятен натиск заради политиките на президента Доналд Тръмп. За жалост разделенията отиват отвъд търговията. Ще споделя с вас политическата ми преценка какво е положението ми. Вярвам, че трябва да се надяваме за най-доброто, но същевременно да сме готови за най-лошия възможен сценарий“, допълни председателя на Европейския съвет. \r\nТръмп значително е обтегнал трансатлантическите отношения със серия едностранни решения, възмутили европейските лидери. Той изостави Парижкото климатично споразумение, премести посолството на САЩ в Израел от Тел Авив в Ерусалим,  изтегли страната си от Иранското ядрено споразумение и започна търговска война, вдигайки вносните мита за алуминия и стоманата. Виктор Турмаков", "date": "2018.06.27", "title": "Politico: Доналд Туск предупреди ЕС да се готви за “най-лошия възможен сценарий“ заради Доналд Тръмп"}
{"url": "http://www.focus-news.net/news/2018/06/27/2538899/targovishte-okrazhnata-prokuratura-privleche-kato-obvinyaem-mazha-ubil-umishleno-zhenata-s-koyato-sazhitelstval-v-selo-makariopolsko.html", "text": "40-годишният Хр. М. е привлечен като обвиняем за убийство, извършено предумишлено, от Окръжната прокуратура в Търговище. Това съобщиха от Апелативна прокуратура – Варна. След като прокуратурата му повдигнала обвинение за престъпление по член 116, ал. 1, т. 9 от НК той е бил задържан за срок до 72 часа. Окръжната прокуратура в Търговище ще поиска от съда той да бъде задържан с най-тежката мярка за процесуална принуда – задържане под стража.\r\nНа 26 юни тази година в село Макариополско 40-годишният обвиняем отишъл в дома на роднини на жената, с която живеел на семейни начала. Повод за кратката им раздяла бил скандал помежду им, след който 32-годишната Л.Х. напуснала общия им дом в село в община Лозница. \r\nВечерта на 26 юни Хр. М. влязъл в дома на роднините й, видял съжителката си, от която има дете, и я намушкал с нож в сърдечната област, с което причинил смъртта й.", "date": "2018.06.27", "title": "Търговище: Окръжната прокуратура привлече като обвиняем мъжа, убил умишлено жената, с която съжителствал в село Макариополско"}
{"url": "http://www.focus-news.net/news/2018/06/27/2538893/nimh-nay-golemi-kolichestva-valezhi-sa-otcheteni-v-ahtopol-rozhen-i-plovdiv.html", "text": "Най-големи количества валежи са отчетени в Ахтопол, Рожен и Пловдив. Това съобщиха за Агенция „Фокус“ от Националния институт по метеорология и хидрология (НИМХ) към БАН. От 9.00 ч. до 15.00 ч. в Ахтопол са паднали 10 л/кв. м, на Рожен – 8 л/кв. м, в Пловдив – 6 л/кв. м, следвани от Монтана и Лом - с по 5 л/кв. м. В София са отчетени 2 л/кв. м. Очаква се валежите да продължат и през утрешния ден.\r\nЦветилена СИМЕОНОВА", "date": "2018.06.27", "title": "НИМХ: Най-големи количества валежи са отчетени в Ахтопол, Рожен и Пловдив"}
{"url": "http://www.focus-news.net/news/2018/06/27/2538897/obshtina-haskovo-agentsiyata-po-hranite-ne-razreshi-da-ima-razlivna-mlechna-kuhnya-v-kv-orfey.html", "text": "Общинска детска градина № 15 „Слънце“ не получи разрешение от Областна дирекция по безопасност на храните (ОДБХ)-Хасково за ползване на обекта \"Гъбка\" в к-с \"Веспрем\" в Хасково като \"Пункт за разливане на храна от млечна кухня\", за каквото на 20 юни 2018 бе подадено заявление. Това съобщиха от Община Хасково.\r\nС така предложения от ОДБХ-Хасково вариант за предварително опаковане на храната ще бъде нарушена температурната  верига при съхранение на храните, с което ще се нарушат изискванията на Регламент 852/2004 и 853/2004 ЕО.\r\nСпоред ОДБХ-Хасково видно от констативен протокол издаден на 15.05 2018 година по отношение на проект за преустройство на помещението в съответствие с изискванията този Регламент се нарушава при доставката на храна дори в изотермични съдове. Сега обаче от агенцията заявяват, че храната може да се доставя предварително опакована. И за неспецеиалистите е ясно, че тези индивидуални опаковки не притежават качествата на изотермичните съдове, от където следва заключението, че този регламент със сигурност ще бъде нарушен.", "date": "2018.06.27", "title": "Община Хасково: Агенцията по храните не разреши да има разливна млечна кухня в кв. \"Орфей\""}
{"url": "http://www.focus-news.net/news/2018/06/27/2538902/vitseprezidentat-yotova-organizira-studentska-laboratoriya-shestte-mesetsa-nachelo-na-es-oshte-edna-gledna-tochka-na-28-yuni.html", "text": "На 28 юни 2018 г., от 13.30 часа, на „Дондуков“ 2  вицепрезидентът Илияна Йотова организира Студентска лаборатория „Шестте месеца начело на ЕС – още една гледна точка“. Това съобщиха от прессекретариата на държавния глава.\r\nУчастници ще бъдат студенти от различни висши учебни заведения в България.", "date": "2018.06.27", "title": "Вицепрезидентът Йотова организира Студентска лаборатория „Шестте месеца начело на ЕС – още една гледна точка“ на 28 юни"}
{"url": "http://www.focus-news.net/news/2018/06/27/2538901/api-vremenno-dvizhenieto-po-pat-i-1-botevgrad-sofiya-v-posoka-sofiya-se-osashtestvyava-v-edna-lenta-poradi-avariralo-tezhkotovarno-prevozno-sredstvo.html", "text": "Временно движението по път I-1 Ботевград – София в посока София се осъществява в една лента поради аварирало тежкотоварно превозно средство. Това съобщиха от пресцентъра на Агенция \"Пътна инфраструктура\" (АПИ). Движението се извършва двупосочно в лентата за Ботевград и е регулирано с пътни знаци.", "date": "2018.06.27", "title": "АПИ: Временно движението по път I-1 Ботевград – София в посока София се осъществява в една лента поради аварирало тежкотоварно превозно средство"}
{"url": "http://www.focus-news.net/news/2018/06/27/2538903/nova-televiziya-reaktsiyata-sreshtu-razprostranenieto-na-falshivi-novini-ne-mozhe-da-bade-opredelyana-kato-tsenzura-ili-avtotsenzura.html", "text": "Реакцията срещу разпространението на фалшиви новини не може да бъде определяна като цензура или автоцензура. Това се посочва в позиция на Нова телевизия, публикувана на сайта на медията, по повод коментара на премиера Бойко Борисов в началото на днешното правителствено заседание във връзка с неизлъчено предаване, съдържащо твърдения, че министър-председателят си е купил гръцки остров.", "date": "2018.06.27", "title": "Нова телевизия: Реакцията срещу разпространението на фалшиви новини не може да бъде определяна като цензура или автоцензура"}
{"url": "http://www.focus-news.net/news/2018/06/27/2538904/noka-i-evrodeputatat-momchil-nekov-initsiirat-izgotvyaneto-na-natsionalna-strategiya-za-razvitie-na-sektorite-ovtsevadstvo-i-kozevadstvo.html", "text": "Националната овцевъдна и козевъдна асоциация (НОКА) и евродепутатът Момчил Неков организират форум: “Визия за овцевъдството и козевъдството в България 2018-2027“. Това съобщиха от пресофиса на евродепутата. Форумът ще се проведе на 2 юли 2018 г. (понеделник) от 10:00 ч. в София, Дом на Европа, ул. „Георги С. Раковски“ № 124.\r\nЦелта на срещата е да се обсъдят проблемите в сектора, да се очертае визия за развитието му, както и да се оформят конкретни предложения и тези за изготвяне на Национална стратегия за сектора за периода 2018-2027 г. По този начин ще се даде възможност за запазване на поминъка и използване потенциала на продуктите от овче и козе мляко, и месо.\r\n„През месец май, Европейският парламент подкрепи увеличаването на помощи за секторите овцевъдство и козевъдство в новата Обща селскостопанска политика /ОСП/. Заради по-малкото средства в новата ОСП и евтин внос отвън трябва нов подход към овцевъдството и козевдъството в ЕС. За тези сектори е необходима не само европейска, но и държавна подкрепа. Нашите производители трябва да се подкрепят, но за целта е нужна земеделска политика и стратегия за развитие“, коментира евродепутат Момчил Неков. \r\n„Правим тази среща във връзка със задълбочаващите се разминавания в нуждите на бранша и ситуацията в момента. На нея ще бъдат дискутирани и новите препоръки от Европейския парламент (ЕП) във връзка с чувствителността на секторите „Овцевъдство“ и „Козевъдство“, обясниха от НОКА.\r\nВ събитието на 2 юли са поканени да участват представители на овцевъдните и козевъдни асоциации, Министерство на земеделието, храните и горите, БАБХ, представители от научните среди - специалисти от аграрните университети и ССА.", "date": "2018.06.27", "title": "НОКА и евродепутатът Момчил Неков инициират изготвянето на национална стратегия за развитие на секторите овцевъдство и козевъдство"}
{"url": "http://www.focus-news.net/news/2018/06/27/2538906/obshtinskiyat-savetnik-ot-bsp-sofiya-boris-tsvetkov-podkrepi-grazhdanite-ot-druzhba-1-sreshtu-zastroyavaneto-na-parkove-v-rayona.html", "text": "Благодарение на гражданите от „Дружба“ ще внесем в Столичния общински съвет подписка, подкрепена от над 1000 души срещу застрояването на паркови пространства в района. Това каза общинският съветник от БСП Борис Цветков по време на протеста, който се проведе в София, независимо от лошото време и дъжда, съобщиха от ГС на БСП - София. Недоволството на хората от „Дружба – 1“ е по повод намерението да се строи в парка между блоковете 105, 99 и 125. \r\nИсканията на гражданите са Столична община да отчужди частни терени в парковете в „Дружба - 1“ и около езерото, както и да бъде възстановено осветлението, озеленяването, пейките, алеите, детски и спортни площадки и да бъде поддържана чистотата в парка. \r\nСледващият протест на гражданите от „Дружба – 1“ ще бъде на 11 юли, от 18.30 часа пред блок 105.", "date": "2018.06.27", "title": "Общинският съветник от БСП – София Борис Цветков подкрепи гражданите от „Дружба - 1“ срещу застрояването на паркове в района"}
{"url": "http://www.focus-news.net/news/2018/06/27/2538907/evrododeputatat-georgi-pirinski-reshitelni-deystviya-sreshtu-nedeklariraniya-trud.html", "text": "На 25 юни 2018 г. се проведе заседание на Комисията по социална политика, заетост и образование на Парламентарната асамблея Евронест. В асамблеята участват ЕС и  държавите от Източното партньорство - Азърбейджан, Армения, Беларус, Грузия, Молдова, Украйна. Това съобщиха от пресофиса на евродепутата.\r\nСъпредседателят на Комисията, евродепутатът - социалист Георги Пирински изтъкна, че недекларираният труд е остър проблем и за държавите -членки от ЕС, и за страните партньори. Действията за решаването му трябва да включват както краткосрочни и дългосрочни мерки за гарантиране на правно регламентирани условия на труд, така и съпътстващи мерки за социална защита на упражняващите нерегламентиран труд.  \r\nСоциалната комисия утвърди представения по темата доклад за борба с нелегалния и недекларирания труд и повишаване на социалната сигурност на работниците в ЕС и в страните от Източното партньорство. На 26 юни 2018 г. докладът единодушно бе приет от пленарния състав на Парламентарната асамблея Евронест.", "date": "2018.06.27", "title": "Еврододепутатът Георги Пирински: Решителни действия срещу недекларирания труд"}
{"url": "http://www.focus-news.net/news/2018/06/27/2538908/pazardzhik-vazstanoveno-e-dvizhenieto-po-pat-iii-843-velingrad-sarnitsa-v-rayona-na-razklona-za-s-krastava.html", "text": "Възстановено е движението по път III-843 Велинград – Сърница в района на разклона за с. Кръстава. Това съобщиха от пресцентъра на Агенция \"Пътна инфраструктура\".", "date": "2018.06.27", "title": "Пазарджик: Възстановено е движението по път III-843 Велинград – Сърница в района на разклона за с. Кръстава"}
{"url": "http://www.focus-news.net/news/2018/06/27/2538911/evrodeputatat-georgi-pirinski-veroizpovedaniyata-s-vazhna-rolya-za-realizatsiyata-na-sotsialniya-stalb.html", "text": "На 26 юни 2018 г. в Европейския парламент се състоя диалог между евродепутати и широк кръг водещи представители на вероизповедания и неконфесионални организации по въпросите на практическата реализация на принципите, утвърдени в Европейския стълб на социалните права. Модератор на панела „Изграждане на приобщаващо и полагащо грижи европейско общество“ бе евродепутатът социалист Георги Пирински. Това съобщиха от пресофиса на евродепутата. В докладите на панелистите и последвалите изказвания бе изтъкната ролята на представените организации като важен фактор за изпълнение на постановките от Социалния стълб в областта на социалната защита и социалното включване, особено на групите в неравностойно положение.\r\n Към участниците се обърна с приветствие и председателят на Европейския парламент Антонио Таяни. Обобщавайки дискусията, Пирински отбеляза, че наред с постановките за социалната защита, вероизповеданията и другите организации следва да се ангажират и с осъществяването на принципите на основния раздел на Европейския стълб - осигуряване на справедливи условия на труд. Наред с това той се обърна към президента Таяни, предавайки искането, изразено от участниците по време на дискусията, именно Европейският парламент да остане гарант за реализацията на Европейския стълб за социалните права, ангажирайки се както с мониторинг на мерките  от страна на държавите-членки и от органите на Съюза, така и предприемайки за целта свои инициативи и действия.", "date": "2018.06.27", "title": "Евродепутатът Георги Пирински: Вероизповеданията -  с важна роля за реализацията на Социалния стълб"}
{"url": "http://www.focus-news.net/news/2018/06/27/2538910/tsvetan-tsvetanov-razgovarya-s-direktora-na-mezhdunarodniya-operativen-otdel-na-britanskata-prihodna-i-mitnicheska-agentsiya-andryu-pavlinich.html", "text": "Председателят на Комисията по вътрешна сигурност и обществен ред в Народното събрание и председател на ПГ на ГЕРБ Цветан Цветанов проведе работна среща в Лондон с директора на Международния оперативен отдел на Британската приходна и митническа агенция Андрю Павлинич. Това съобщиха от пресцентъра на ПП ГЕРБ. На срещата, която се проведе в Министерство на външните работи, двамата обсъдиха двустранното сътрудничество в сектор \"Сигурност\", съвместната работа с партньорските органи от държавите от Западните Балкани, както и модалностите на участието на Великобритания в осигуряване на колективната сигурност на ЕС след Брекзит. \r\nПо време на разговора Павлинич подчерта изключително доброто сътрудничество между Британската приходна и митническа агенция и българските ДАНС и ГДБОП. \"Благодарение на професионализма на българските колеги, както и на добре изградената ни мрежа от контакти в цяла Европа, успяхме да реализираме редица успешни разследвания и операции. Последната бе свързана с разкриването на център за фалшиви цигари в Ирландия\", обясни Андрю Павлинич.\r\nНа свой ред Цветан Цветанов благодари за високата оценка и подчетра необходимостта да се запази доброто сътрудничество в Обединеното кралство на двустранно и многостранно ниво в рамките на ЕС и след Брекзит.", "date": "2018.06.27", "title": "Цветан Цветанов разговаря с директора на Международния оперативен отдел на Британската приходна и митническа агенция Андрю Павлинич"}
{"url": "http://www.focus-news.net/news/2018/06/27/2538912/kaloyan-pargov-bsp-sofiya-stolichna-obshtina-da-dokazhe-realno-spestenata-energiya-sreshtu-investiranite-milioni-za-energiyna-efektivnost.html", "text": "С колегите от групата на БСП в Столичния общински съвет (СОС) настояваме Столична община да докаже реално спестената енергия срещу направените милионни инвестиции по проекти за енергийна ефективност и ВЕИ. Това заяви лидерът на БСП - София и председател на групата на социалистите в СОС Калоян Паргов, съобщиха от пресцентъра на ГС на БСП - София. По този повод съветниците от БСП ще внесат питане и ще изискат подробна информация относно всички разходи, направени от Столична община по различни енергийни проекти. Както е известно, съветниците от БСП настояха първите три точки с доклади от дневния ред на предстоящата сесия на СОС в четвъртък, внесени от кмета Йорданка Фандъкова, да бъдат отложени и напълно преработени. Става въпрос за докладите, свързани с Плана за действие за устойчиво енергийно развитие на Столична община 2012-2020 г., с Плана за действие по енергийна ефективност (ПДЕЕ) за периода 2017-2019 г. и с Програмата за насърчаване използването на енергия на възобновяеми източници и биогорива (ПНИЕВИБ) за периода 2017-2019 г. Трите документа са пълни с остарели и неточни данни, а освен това не са синхронизирани помежду си. На редовното заседание на Комисията по транспорт и туризъм днес Калоян Паргов поиска докладите да бъдат изтеглени, за да може да бъдат преработени, но предложението му беше отхвърлено с мнозинството на ГЕРБ.\r\n\"Всичко това ще тежи на тяхната съвест. Не за първи път управляващите постъпват по този начин. Но сега, с енергийните планове и програмата наистина прекрачиха границата, коментира той. - Ние обаче няма да се откажем да търсим справедливост. Затова настояваме за пълен контрол и прозрачност при разходването на средства за енергийна ефективност. От СО са длъжни да покажат на гражданите как изпълняват Закона за енергийна ефективност в общинските дружества\".\r\nКалоян Паргов разкри, че в питането ще бъдат включени и въпроси, свързани с транспорта в София. \"Настояваме да знаем колко са изминатите километри, консумацията на електрическа и топлинна енергия в общинските дружества Столичен автотранспорт, Столичен електротранспорт, ЦГМ, Метрополитен за периода 2015-2018 година, каза заместник-председателят на Комисията по транспорт и туризъм към СОС от БСП. - Посоченият период е обхванат от Плана за действие по енергийна ефективност. Настояваме за подробна справка по видове горива, брой транспортни средства, където е приложимо, киловатчаса и лева. Освен това от Столична община да кажат дали има извършени енергийни обследвания на уличното и парковото осветление на територията на града, както и дали са изпълнени мерки за енергийна ефективност на уличното и парковото осветление. Освен това настояваме да ни информират за това какви са изпълнените и планирани енергоспестяващи мерки на уличното и парковото осветление\".\r\nЛидерът на БСП - София разкри, че в питането, което предстои да бъде внесено в Столична община, въпросите са съвсем конкретни и са над 10. \"Ще изискаме от СО да ни предоставят и информация за вида на отпадъците, използвани за производство на RDF гориво, защото се оказа, че според експертите в общината RDF-а бил биогориво?! Подобно твърдение на „експертите“ в общината говори за потресаваща некомпетентност\", завърши Калоян Паргов.", "date": "2018.06.27", "title": "Калоян Паргов, БСП - София: Столична община да докаже реално спестената енергия срещу инвестираните милиони за енергийна ефективност"}
{"url": "http://www.focus-news.net/news/2018/06/27/2538900/kanal-5-makedoniya-uspeshniyat-referendum-shte-bade-ot-klyuchovo-znachenie-da-chlenstvoto-na-makedoniya-kakto-v-es-taka-i-v-nato.html", "text": "Преговорите между македонските правителство и опозиция в парламента на страната по процедурата за референдума за договора за името ще започнат от понеделник, съобщават пред скопския телевизионен   „Канал 5“  запознати източници от законодателната комисия. \r\nПреговорите ще се водят от парламентарните групи, които чакат сигнал от управляващата партия СДСМ и от опозиционната ВМРО-ДПМНЕ и които са създадени да хармонизират позициите около изборния кодекс. \r\nИзточниците от парламентарното мнозинство не вярват, че ще има допуснати промени в Закона за референдума по отношение на избирателния праг (неговото намаляване), защото това би изпратило послание, че властите не вярват в гражданите. Това по-рано бе потвърдено от министъра на правосъдието на Македония Рената Десковска. \r\nПонастоящем нямаме определена позиция дали да променим Закона за референдумите или не. Ако бъдат направени промени, те биха били чисто технически. Например. в текста на Законът за референдумите има позовавания на  Закона за списъка на гласоподавателите, който понастоящем не съществува“, уточни министърът. Тя допълни, че въпросът за референдума ще се определи от парламента.  \r\nВ същото време правителството и опозицията преговарят за състава на Държавната избирателна комисия, която трябва  да проведе референдум за гласуване на промяната на името. Виктор Турмаков", "date": "2018.06.27", "title": "„Канал 5“ (Македония) : Успешният референдум ще бъде от ключово значение да членството на Македония както в  ЕС, така и в  НАТО"}
{"url": "http://www.focus-news.net/news/2018/06/27/2538898/sofiya-spetsializiraniyat-nakazatelen-sad-zasedava-po-iskaneto-na-bivshiya-kmet-na-mladost-desislava-ivancheva-za-po-leka-myarka-za-neotklonenie.html", "text": "Специализираният наказателен съд заседава по искането на бившия кмет на столичния район „Младост“ Десислава Иванчева за по-лека мярка за неотклонение, предаде репортер на Агенция „Фокус“.  Причината за молбата за промяна в мярката \"задържане под стража\" в по-лека е влошеното ѝ здравословно състояние. Няколко дни Иванчева бе в болницата на затвора. Въпреки това обаче, тя се яви в съда, но не направи изявление пред медиите преди началото на заседанието. Агенция „Фокус“ припомня: На 17 април 2018 г. отстраненият кмет на район „Младост“, Десислава Иванчева, заместничката й Биляна Петрова и бившият кмет на района Петко Дюлгеров бяха задържани при специализирана акция пред Министерство на спорта по подозрение за взет подкуп от 70 000 евро. Парите са били поискани от бизнесмен, за да бъде задвижена по-бързо подписка за разрешително за строеж. На 31 май 2018 г. Столичният общински съвет избра за временно изпълняващ длъжността кмет на район „Младост“ арх. Румен Русев.", "date": "2018.06.27", "title": "София: Специализираният наказателен съд заседава по искането на бившия кмет на „Младост“ Десислава Иванчева за по-лека мярка за неотклонение"}
{"url": "http://www.focus-news.net/news/2018/06/27/2538913/veliko-tarnovo-yantra-i-belitsa-ostavat-spokoyni-rechnite-niva-leko-se-povishiha.html", "text": "Речните нива на Янтра и Белица се повишиха леко, сочат данните от телеметричната система на Община Велико Търново. С около 35 сантиметра е покачването спрямо 15.00 ч. във вчерашния ден, но въпреки това двете реки остават спокойни. Това съобщиха от пресцентъра на Община Велико Търново. \r\nНа всеки 15 минути в контролния център постъпва актуална информация за движението на водите, събирана от радарните сензори на трите съвременни устройства, които са част от телеметричната система. \r\nКъм 15.00 ч. нивото на р. Янтра в квартал „Чолаковци“ е около 2,20 м. при критични 6,50 м. 1,84 м. бе стойността 24 часа по-рано.  \r\nНяма подадени сигнали за аварийни или бедствени ситуации и в населените места от община Велико Търново. Всички общински язовири са в задоволително експлоатационно състояние и имат достатъчно капацитет за поемане на водата от дъждовете. \r\nКметовете и кметските наместници са ангажирани с наблюдение на нивата на малките реки и дерета, язовири, както и за активизиране на свлачищни процеси.", "date": "2018.06.27", "title": "Велико Търново: Янтра и Белица остават спокойни, речните нива леко се повишиха"}
{"url": "http://www.focus-news.net/news/2018/06/27/2538915/rumyana-glavcheva-ekspert-seizmolog-zemetresenie-raztarsi-yugoiztochen-azerbaydzhan-tazi-nosht.html", "text": "Днес, сряда, в 2 часá и 20 минути районът на Ланкаран, югоизточен Азербайджан, е разтърсен от земетресение. Ланкаран (87 200 жители) е петият по големина град на Азербайджан; разположен е на каспийското крайбрежие. Районът на Ланкаран на юг обхваща гранични територии с Ислямска Република Иран. Магнитудът на земетресението е 4.5 според единодушна оценка на Републиканския сеизмологичен цетър при Азербайджанската Национална Академия на Науките, Евро-Средиземноморския център и центъра при Американски геоложки проучвания, съобщава Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)\r\nДвиженията, причинили сътресения, са се извършили на дълбочина около 10 километра (км) под повърхността на земята. Епицентърът на земетресението е западно от град Ланкаран, между Ланкаран и градеца Лерик (ок. 7000 жители), в източните покрайнини на Талишките планини – югоизточно продължение на Малък Кавказ. Във всички посоки около епицентъра е наситено с горещи минерални извори – на север в околностите на град Масалли (ок. 9500 жители; 25-30 км от епицентъра), на юг – недалеч от град Астара (разделен от границата с Иран; азербайджанският град е с 16 800 жители; ок. 45 км от епицентъра), на изток и запад – около Ланкаран и Лерик. Наличието на горещи извори много често е признак за сеизмоактивен район. У нас такъв е случаят с района на Велинград. \r\nАзербайджански медии съобщават “Трусът е усетен с интензивност от четвърта и трета степен”.  Съобщението, обаче, е непълно. Въздействието от земетресението в епицентъра не би могло да е по-слабо от шест степени по 12-степенната скáла за интензивност. Единично сведение (сайт на Европейския център) от жител на Азербайджан, намирал се на двадесетина километра североизточно от епицентъра по време на труса, е: “много силен”. Това свидетелства за интензивност над пета степен. Сведения за територията на окупирания Нагорни Карабах (Арцах) информират за интензивност на въздействията в Ханкенди (Степанакерт, 55200 жители) от II-III степен, а за Хадрут (ок. 4 хиляди жители; на 150-160 км северозападно от епицентъра) – едва II степен. Слаб трус е усетен и в граничните области на Иран – в сайта на Американските геоложки проучвания град Ардабил (75 км от епицентъра) е отбелязан с интензивност от II степен (много слабо) въз основа на сведение само от едно лице.", "date": "2018.06.27", "title": "Румяна Главчева, експерт-сеизмолог: Земетресение разтърси югоизточен Азербайджан тази нощ"}
{"url": "http://www.focus-news.net/news/2018/06/27/2538914/eurasia-daily-balgariya-se-zavrashta-kam-proekta-aets-belene.html", "text": "България се връща към проекта за строителството на АЕЦ „Белене“. Министерският съвет на страната отмени своето решение от 2012 г. за закриването на проекта, предава   Eurasia.\r\nПрез 2006 г. руската компания „Атомстройекспорт“ победи на конкурса за въвеждане в експлоатация на двата блока за АЕЦ „Белене“. Но договорът не бе сключен, а през 2012 г. парламентът на България въведе мораториум за строежа на обекта под натиска на ЕС и САЩ, които искат да ограничат зависимостта на страната от руските енергийни ресурси. \r\nПрез 2018 г. българското правителство взе решение да поиска от парламента свалянето на мораториума за строителството.  Виктор Турмаков", "date": "2018.06.27", "title": "Eurasia Daily:  България се завръща към проекта АЕЦ „Белене“"}
{"url": "http://www.focus-news.net/news/2018/06/27/2538905/fokus-makedoniya-zoran-zaev-blagodari-na-balgariya-i-gartsiya-za-podkrepata-za-chlenstvoto-na-makedoniya-v-es.html", "text": "Македонският министър-председател Зоран Заев заяви по време на семинар, посветен на евроатлантическата интеграция на Западните Балкани, че е благодарен за подкрепата към страната му от Гърция и от България, предава македонският „Фокус“.\r\nМинистър-председателят изрази особена радост, че България и Гърция са водили ползотворна дискусия и „са спечелили престижното за Македония и Албания решение“  през юни 2019 г. да започнат условни преговори за присъединяването на двете страни към Европейския съюз.\r\n„Подписахме споразумение за добросъседски отношения с България и приключихме цялото десетилетие на вредни политически позиции и от двете страни. Оттогава търговията е само показател за насърчаването на сътрудничеството между нашите две страни. Тя се увеличава с 11,5% и отново имаме един истински приятел, съюзник и съсед“, заяви Заев по отношение на България\r\n„Преди десет месеца обещахме, че ще направим всичко по силите си, за да постигнем споразумение с Гърция за спора, който продължава повече от 25 години. Със стъпките, които сме предвидили в споразумението, подписано между външните министри Никола  Димитров и Никос Коцияс, ще създадем нови условия за сътрудничество и търговия между нашите две страни. За Македония, това означава и покана за НАТО като пълноправен, 30-ата държава-членка и признание за нашите минали, настоящи и бъдещи усилия като стабилизиращ фактор в региона и по-далеч“, допълни министър-председателят. Виктор Турмаков", "date": "2018.06.27", "title": "„Фокус“ (Македония): Зоран Заев благодари на България и Гърция за подкрепата за членството на Македония в ЕС"}
{"url": "http://www.focus-news.net/news/2018/06/27/2538917/aktsenti-v-sutreshniya-blok-dobro-utro-balgariya-po-radio-fokus-na-28-yuni.html", "text": "Частично бедствено положение в община Ивайловград, населени места без електричество в Хасковска област и множество щети по пътната инфраструктура. Това е равносметката след обилните валежи. Нормализира ли се обстановката ще научим от областния управител на Хасково Станислав Дечев. Оранжев код за обилни валежи е в сила за цялата страна на 28 юни с изключение на Видин. Синоптиците предупредиха за възможни повишени нива на реките Струма и Места. Има ли поводи за притеснение ще попитаме областния управител на Благоевград Бисер Михайлов. Вторият вот на недоверие, внесен от ПГ на БСП, към кабинета „Борисов 3“ е вече факт. Честотата на внасяните вотове на недоверие подсказва въпроси не толкова за изхода от гласуванията, колкото за това, което се цели с него. За липсата или не на дебат, за политическата мощ на управляващи и опозиция, както и за други въпросително, произлизащи от темата ще разговаряме с политолога Антоний Гълъбов. За 120-я юбилей на Националното ловно-рибарско сдружение ще ви разкажем с един от бившите председатели на организацията Стефан Манолов. В минутите след 9.00 часа Тони Михайлов от Радио „Фокус“-Пловдив ще насочи вниманието ни към седмицата на занаятите, която се провежда в Етнографския музей в града. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.06.27", "title": "Акценти в сутрешния блок „Добро утро, България“ по Радио „Фокус“ на 28 юни"}
{"url": "http://www.focus-news.net/news/2018/06/27/2538909/a1on-makedoniya-sdsm-zayavi-che-es-nagrazhdava-napredaka-na-makedoniya-i-edinstveno-kristiyan-mitskovski-ne-e-dovolen-ot-uspehite-na-stranata.html", "text": "Управляващата македонска партия СДСМ заяви в официално свое заявление,  че ЕС награждава напредъка на Македония, давайки ѝ условна дата за началото на преговорите за присъединяване и че единствено председателят на опозиционната партия ВМРО-ДПМНЕ Кристиян Мицковски не е доволен от успехите на страната, предава скопският телевизионен канал  „A1ON“.\r\nПартията изтъкна, че Македония вече е призната като страна на положителни промени, динамичен процес на реформи и социален диалог. „В заключението от Съвета на ЕС ясно е посочено, че „Съветът е съгласен да отговори положително на посочения напредък“ на Македония и определя пътя към „започване на преговори през юни 2019 г.“ Ясно е. Решението бе взето: вратите за членство в Македония са отворени, страната започва преговори за пълноправно членство през 2019 г“, съобщава СДСМ в официално свое заявление.\r\n„Това е несравнимо със заключенията по време на ВМРО-ДПМНЕ, които говореха за „заробена държава“. Само за една година Македония успя да направи квантов скок -  заедно успяхме да се върнем по пътя, по евроатлантическия път на бъдещето.\r\nОт СДСМ посочват, че Мицковски и ВМРО-ДПМНЕ нямат доблестта да приветстват напредъка и успеха на Македония, постигнати съвместно с гражданите. Виктор Турмаков", "date": "2018.06.27", "title": "„A1ON“ (Македония): СДСМ заяви, че ЕС награждава напредъка на Македония и единствено Кристиян Мицковски не е доволен от успехите на страната"}
{"url": "http://www.focus-news.net/news/2018/06/27/2538918/prezidentat-rumen-radev-udostoi-polkovnik-radostin-iliev-s-visshe-ofitsersko-zvanie-brigaden-general.html", "text": "На церемония в Гербовата зала на „Дондуков“ 2 президентът Румен Радев удостои полковник Радостин Илиев с висше офицерско звание „бригаден генерал“ по повод назначаването му на длъжността директор на Щаба на отбраната. Това съобщиха от прессекретариа на държавния глава. „Използвам тържествения повод да изразя уважението си към Вас като към отличен професионалист, опитен ръководител и достоен български офицер, доказал своята компетентност, умения и характер на редица отговорни длъжности от ниво рота, батальон и бригада в радиотехническите войски на Военновъздушните сили до директор на Дирекция „Отбранителна политика“ в Министерството на отбраната и заместник военен представител към военния комитет на ЕС“, заяви в приветствието си президентът. \r\nРумен Радев изрази увереността си, че натрупаният богат опит в областта на отбранителната политика у нас и в чужбина ще помогне на бригаден генерал Илиев ефективно да изпълнява задълженията си на новата длъжност – началник на Щаба на отбраната, към която има високи очаквания. \r\nОт своя страна бригаден генерал Илиев благодари на президента за оказаното доверие. “За мен това е изключително висока чест и признание за всичките години положен труд в редиците на Българската армия и в Министерството на отбраната“, заяви Радостин Илиев. Той допълни, че длъжността е нова и е обоснована от необходимостта от координиране на административните звена в щаба като стратегически военния щаб, интегриран в Министерството на отбраната, както и организиране на взаимодействието с останалите структури в министерството.", "date": "2018.06.27", "title": "Президентът Румен Радев удостои полковник Радостин Илиев с висше офицерско звание „бригаден генерал“"}
{"url": "http://www.focus-news.net/news/2018/06/27/2538919/api-vazstanoveno-e-dvizhenieto-po-pat-i-1-botevgrad-sofiya-v-posoka-sofiya.html", "text": "Възстановено е движението по път I-1 Ботевград – София в посока София. Това съобщиха от пресцентъра на Агенция \"Пътна инфраструктура\" (АПИ).", "date": "2018.06.27", "title": "АПИ: Възстановено е движението по път I-1 Ботевград – София в посока София"}
{"url": "http://www.focus-news.net/news/2018/06/27/2538920/tsvetan-tsvetanov-se-sreshtna-sas-zam-direktora-po-mezhdunarodni-vaprosi-na-natsionalnata-agentsiya-za-borba-s-prestapnostta-na-velikobritaniya-ian-krakstan.html", "text": "Председателят на Комисията по вътрешна сигурност и обществен ред в Народното събрание и председател на ПГ на ГЕРБ Цветан Цветанов се срещна със зам.-директора по международни въпроси на Националната агенция за борба с престъпността на Великобритания Иън Кръкстън. Това съобщиха от пресцентъра на ПП ГЕРБ. Двамата разговаряха в Лондон, като обсъдиха двустранното сътрудничество между Обединеното кралство и България.\r\nВ рамките на работния разговор Иън Кръкстън сподели, че от гледна точка на Великобритания сътрудничеството с българските правоохранителни служби е силно и дейността за противодействие на организираната престъпност получава пълна подкрепа от българското правителство и лично от министър-председателя Борисов. \r\n„Въпреки предизвикателствата на Брекзит, за оперативното сътрудничество в сектор „Сигурност“ трябва да направим всичко възможно, за да не позволим да пострада сигурността на европейските граждани“, подчерта на свой ред Цветан Цветанов.", "date": "2018.06.27", "title": "Цветан Цветанов се срещна със зам.-директора по международни въпроси на Националната агенция за борба с престъпността на Великобритания Иън Кръкстън"}
{"url": "http://www.focus-news.net/news/2018/06/27/2538922/smolyan-obshtinskiyat-savet-shte-provede-zasedanie-na-28-yuni.html", "text": "Общински съвет – Смолян ще проведе заседание на 28 юни, от 14.00 часа в Сесийната зала на Община Смолян, съобщиха от Общината. В дневния ред е включена само една точка и тя е следната: Изменение на Решение № 860 от 07.06.2018 г. на Общински съвет – Смолян, взето с Протокол №38. Вносител на докладната записка е кметът на Смолян Николай Мелемов.", "date": "2018.06.27", "title": "Смолян: Общинският съвет ще проведе заседание на 28 юни"}
{"url": "http://www.focus-news.net/news/2018/06/27/2538925/d-r-angel-kunchev-balgariya-e-ot-malkoto-strani-v-evropa-s-tochni-normativi-za-hraneneto-na-detsata.html", "text": "България е малкото страни в Европа, имащи точни нормативи за храненето на децата. Това каза за дневния блок на Радио „Фокус“ главният държавен здравен инспектор д-р Ангел Кунчев по повод приетия документ „Здравословно бъдеще на Европа“. Според този документ, всяка страна може да провежда национални политики по въпроса за храненето на децата. „Първата стъпка касае промяна в директивата свързана с аудио-визуалните услуги, като се забраняват всички видове реклама на нездравословни храни. Това е идеята - да не се оставят вратички в закона, които да го позволяват, добави д-р Ангел Кунчев. Той каза още, че няма да бъдат използвани известни лица в рекламата на нездравословните храни. Д-р Кунчев припомни, че процентът на страдащите от затлъстяване е показател за сериозността на проблема с нездравословното хранене. Той каза още, че по този показател България е постигнала смяна на тенденциите, като в последните години този процент намалява. Д-р Кунчев коментира, че здравословното хранене намира все повече привърженици, особено сред младите хора.", "date": "2018.06.27", "title": "Д-р Ангел Кунчев: България е от малкото страни в Европа с точни нормативи за храненето на децата"}
{"url": "http://www.focus-news.net/news/2018/06/27/2538924/valcho-cholakov-oblasten-upravitel-na-burgas-prognozite-na-sinoptitsite-za-poroyni-dazhdove-ne-se-sbadnaha-za-shtastie.html", "text": "Прогнозите на синоптиците за поройни дъждове не се сбъднаха, за щастие. Това каза за Радио „Фокус“-Бургас Вълчо Чолаков, областен управител на Бургас. „Има места, където вали и спира. Добре е, че ни уведомяват синоптиците за такива очаквани валежи, за да се подготвим и реагираме навреме. Ние уведомяваме кметовете по-малките населени места. Има къщи, които се намират в деретата, посочи още Чолаков. По думите му опасността се разминава и валежният фронт се е изнесъл към Северна Гърция.\r\nЯнислава КРЪСТЕВА", "date": "2018.06.27", "title": "Вълчо Чолаков, областен управител на Бургас: Прогнозите на синоптиците за поройни дъждове не се сбъднаха, за щастие"}
{"url": "http://www.focus-news.net/news/2018/06/27/2538926/varna-24-godishen-motorist-e-postradal-pri-intsident-na-ul-atanas-moskov-v-grada.html", "text": "24-годишен моторист е пострадал при инцидент на ул. „Атанас Москов“ във Варна. Това съобщиха за Радио „Фокус“ – Варна от пресцентъра на Областната дирекция на МВР – Варна. От полицията уточниха, че водачът е самокатастрофирал. Пострадалият е отведен в болнично заведение за установяване на здравословното му състояние, като е бил видимо контактен и в съзнание. Изясняват се причините, довели до пътнотранспортното произшествие.\r\nМарияна ВАЛЕНТИНОВА", "date": "2018.06.27", "title": "Варна: 24-годишен моторист е пострадал при инцидент на ул. „Атанас Москов“ в града"}
{"url": "http://www.focus-news.net/news/2018/06/27/2538927/pregled-na-mezhdunarodnite-novini-do-18-chasa-agentsiya-fokus.html", "text": "Европейската комисия информира, че след вчерашните решения на министрите на външните работи на ЕС за условено начало на на преговорите за присъединяване на Македония и Албания към Съюза, в момента е започнала  подготовката за тях.\r\n„ЕК  сега започва работата за подготовката, както се посочва в заключенията на Съвета и ще продължи да подкрепя осезаемите и устойчиви резултати, особено в областта на съдебната система, борбата срещу корупцията и публичната администрация , които имат най-голямо влияние върху всекидневния живот на македонските граждани“, съобщи прессекретарят на Европейската комисия Маргаритас Схинас. \r\nСпоред вчерашното решение на Съвета на ЕС Македония и Албания ще могат да започнат преговори за членство през юни 2019 г., след като изпълнят поставените условия.\r\n***  Председателят на Европейския съвет Доналд Туск предупреди лидерите на ЕС да се готвят за „най-лошия възможен сценарий“ заради президента на САЩ Доналд Тръмп, посочвайки, че неразбирателствата в трансатлантическите отношения се простират отвъд търговската война.\r\n„Докато обсъждаме миграцията или реформите в Еврозоната, трябва да знаем и какъв е геополитическият контекст след срещата на високо равнище на Г-7 в Канада“, пише в писмо на Туск до лидерите на ЕС преди срещата на Европейския съвет в Брюксел в четвъртък и петък.\r\n„Въпреки неуморните усилия за запазването на единството на запада, трансатлантическите отношения са под невероятен натиск заради политиките на президента Доналд Тръмп. За жалост разделенията отиват отвъд търговията. Ще споделя с вас политическата ми преценка какво е положението ми. Вярвам, че трябва да се надяваме за най-доброто, но същевременно да сме готови за най-лошия възможен сценарий“, допълни председателя на Европейския съвет. \r\nТръмп значително е обтегнал трансатлантическите отношения със серия едностранни решения, възмутили европейските лидери. Той изостави Парижкото климатично споразумение, премести посолството на САЩ в Израел от Тел Авив в Ерусалим,  изтегли страната си от Иранското ядрено споразумение и започна търговска война, вдигайки вносните мита за алуминия и стоманата.\r\n***  Нестабилното време доведе до силни валежи на Балканите, като най-пострадала от тях е Гърция, където много плажове и улици са под вода, а на места стихията е отнесла автомобили.\r\nСоциалните мрежи са наводнени с картини и снимки на катастрофата, която порази страната по време на туристическия сезон.\r\nХалкидики има най-големите проблеми, като особено пострадала е  Ситония, където къщи и други обекти са наводнени. Пътните настилки  в района на Никити Ситония са наводнени, причинявайки проблеми с трафика. Гостите от един от хотелите в региона са евакуирани. \r\nЛошото време е засегнало село Каналия в Тесалия, където са наводнени 30 къщи и много местни пътища са под водата. Наводненията засегнаха и град Лариса, чийто заместник-кмет Василис Лечиос съобщи, че крайбрежните улици са сериозно повредени.От бурята е пострадал сръбският манастир Хилендар в Атон. Сръбските медии съобщават, че силните дъждове са унищожили достъпа до хилендарския манастир, който сега е заобиколен от вода.\r\n*** Бившият председател на „Югославската левица“ и съпруга на бившия президент на Югославия Слободан Милошевич Миряна Маркович е осъдена задочно на година затвор от съда в Белград заради влияние върху членовете на правителствената комисия за извършване на незаконно отпускане на държавни жилища през 2000 г.\r\nЕдна година затвор получиха и бившият секретар на правителството на Сърбия, Живка Кнежевич и тогавашния директор на „Дипос“ Милош Лончар за злоупотреба със служебно положение. Маркович е осъдена, защото е насърчавала двамата  да извършат престъплението.\r\nМаркович от 2005 г. е в Русия заедно със сина си Марко Милошевич, който получи политическо убежище след падането на Слободан Милошевич.\r\n***  Президентът на Русия Владимир Путин изрази надежда, че посещението в Москва на съветника на Белия дом за националната сигурност Джон-Болтън ще помогне за подобряването на двустранните отношения между САЩ и Русия.\r\n„Вашето посещение в Москва ни дава надежда, че най-накрая можем да предприемем първата стъпка при съживяването на пълномащабните отношения между нашите държави“, заяви Путин на Болтън в началото на срещата им в Кремъл.", "date": "2018.06.27", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/06/27/2538928/blagoevgrad-vodachite-da-se-dvizhat-sas-saobrazena-skorost-na-tretoklasen-pat-108-ot-am-struma-do-petrich-ot-km-0000-do-km-13900-poradi-montirane-na-patni-znatsi.html", "text": "Водачите да се движат със съобразена скорост на третокласен път 108 от АМ „Струма“ до Петрич от км 0+000 до км 13+900, поради монтиране на пътни знаци. Това каза за Радио „Фокус“ – Пирин дежурният служител в Областно пътно управление - Благоевград. Нормално интензивно е движението по главен път Е-79 и АМ „Струма“ в Благоевградска област. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Предимно мокри и хлъзгави са пътните настилки.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nМокри и хлъзгави са пътните настилки в областния център. Нормално интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Със забавяне се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни.\r\nЛора КАЛЧЕВА", "date": "2018.06.27", "title": "Благоевград: Водачите да се движат със съобразена скорост на третокласен път 108 от АМ „Струма“ до Петрич от км 0+000 до км 13+900, поради монтиране на пътни знаци"}
{"url": "http://www.focus-news.net/news/2018/06/27/2538923/afp-prezidentite-na-rusiya-i-na-sasht-shte-provedat-sreshta-na-visoko-ravnishte-v-treta-strana.html", "text": "Съветникът в Кремъл Юрий Ушаков съобщи, че президентът на Русия Владимир Путин и неговият американски колега Доналд Тръмп ще се съберат в трета страна, като датата на срещата  им ще бъде обявена скоро, предава  AFP.\r\n„Мога да кажа, че е постигнато разбирателство да се проведе среща на високо равнище. Ние дори се съгласихме за времето и мястото ѝ и ще ги обявим утре с нашите колеги утре“, заяви Ушаков след днешната среща между Путин и съветника в Белия дом за национална сигурност Джон Болтън. Той уточни, че срещата ще се проведе в „трета страна“.  Виктор Турмаков", "date": "2018.06.27", "title": "AFP: Президентите на Русия и на САЩ ще проведат среща на високо равнище в трета страна"}
{"url": "http://www.focus-news.net/news/2018/06/27/2538931/vidin-vremenno-e-ogranicheno-dvizhenieto-po-pat-i-1-vidin-montana-v-rayona-na-s-medovnitsa-poradi-paten-intsident.html", "text": "Временно е ограничено движението по път I-1 Видин - Монтана в района на с. Медовница поради пътнотранспортно произшествие. Това съобщиха от пресцентъра на Агенция \"Пътна инфраструктура\". Обходен маршрут: път II-11 Дунавци - Арчар - Добри дол - път III-112 Добри дол - Тополовец - път III-114 Тополовец - Ружинци и обратно. Движението се регулира от \"Пътна полиция\".", "date": "2018.06.27", "title": "Видин: Временно е ограничено движението по път I-1 Видин - Монтана в района на с. Медовница поради пътен инцидент"}
{"url": "http://www.focus-news.net/news/2018/06/27/2538929/nfsb-shte-zashtitim-drebnite-targovtsi-i-prevozvachi-na-goriva.html", "text": "След проведения протест, единствено депутатите от НФСБ откликнаха на проблемите на протестиращите и се срещнаха с тях. Представителите на Национално сдружение на средните и дребни търговци и превозвачи на горива бяха приети в централата на патриотичната партия на столичната ул. „Раковска\" 134 от депутатите Валентин Касабов, Христиан Митев, Георги Колев и Йордан Апостолов. Това съобщиха от пресцентъра на НФСБ. След разговорите, едно стана ясно - НФСБ ще защити дребните собственици на горива. \"Ние, депутатите от НФСБ няма да ви оставим, нещо повече, битката ще я водим заедно и мисля че ще успеем\", заяви Валентин Касабов по време на срещата. Йордан Апостолов посочи, че законовата уредба трябва да е съобразена с интересите на всички групи: „Трябва да има законова уредба, но тя трябва да бъде съобразена с интересите на абсолютно всички групи хора - търговци на едро, на дребно, превозвачи - големи, малки, да има база, всеки да си внася полагащите се данъци, никой да не укрива, защото тези пари в крайна сметка влизат в бюджета и се преразпределят\". След срещата стана ясно, че от Сдружението на дребните търговци на горива ще изготвят предложения за промени, които ще предоставят на депутатите, за да може те да бъдат разгледани и прецезирани преди второто четене на проектозакона в Пленарната зала. Хората изразиха благодарността си към патриотите и заявиха, че срещата е била изключително полезна за тях. Очаква се след завръщането си в страната и вицепремиерът Валери Симеонов, който застава плътно зад исканията им и ги подкрепя изцяло, да разговаря с представители на Сдружението.", "date": "2018.06.27", "title": "НФСБ: Ще защитим дребните търговци и превозвачи на горива"}
{"url": "http://www.focus-news.net/news/2018/06/27/2538932/smolyan-mokri-sa-patishtata-v-oblastta-povishena-e-opasnostta-ot-padashti-kamani-po-vsichki-patishta-v-regiona.html", "text": "Мокри и хлъзгави са пътните настилки на територията на област Смолян. Времето е облачно с краткотрайни валежи от дъжд на места, съобщи за Радио „Фокус“ – Смолян дежурният в Областно пътно управление – Смолян. Повишена е опасността от падащи камъни по всички направления в областта. Заради пропадане на пътни банкети, водачите трябва да шофират с повишено внимание и съобразена скорост по направленията Чепеларе – Хвойна, при разклона за село Зорница и Чепеларе – Рожен, след разклона за село Проглед.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки по улиците в града са мокри. Автомобилният трафик в края на работния ден е по-интензивен по бул. „България“ и прилежащите към него улици и кръстовища.\r\nНели ГЕРГЬОВСКА", "date": "2018.06.27", "title": "Смолян: Мокри са пътищата в областта, повишена е опасността от падащи камъни по всички пътища в региона"}
{"url": "http://www.focus-news.net/news/2018/06/27/2538916/bivshiyat-kmet-na-mladost-desislava-ivancheva-ostava-v-aresta.html", "text": "Временно отстранената от поста \"кмет\" на столичния район \"Младост\" Десислава Иванчева остава в ареста, предаде БНР. Това реши Специализираният наказателен. Малко повече от два месеца след показния ѝ арест в центъра на София, Иванчева поиска от Специализирания наказателен съд по-лека мярка за неотклонение. Причината е влошеното здравословно състояние на Иванчева, която заедно с другата задържана по корупционната афера в Община \"Младост\" – бившата заместник-кметица Биляна Петрова, от няколко дни е в болницата на затвора. Макар искането да е внесено в понеделник, Специализираният наказателен съд насрочи заседанието си за днес заради молбата на Десислава Иванчева преди това да се запознае с материалите по разследването.", "date": "2018.06.27", "title": "Бившият кмет на \"Младост\" Десислава Иванчева остава в ареста"}
{"url": "http://www.focus-news.net/news/2018/06/27/2538921/the-hill-rusiya-ne-tryabva-da-se-vrashta-v-g-7-smyata-vliyatelen-amerikanski-senator.html", "text": "Председателят на групата на Републиканската партия на САЩ в Сената Мич МакКонъл заяви, че Русия не трябва да се допусна обратно в Г-7, след като президентът на САЩ Доналд Тръмп предложи това по-рано този месец, пише  The Hill.\r\nРусия бе изгонена от тогавашната Г-8 през 2014 заради това, че присъедини полуостров Крим и подкрепи прокремълските сепаратисти в Източна Украйна. \r\n„Русия в никакъв случай не трябва да се връща в „Групата на седемте“, макар и нейният президент Владимир Путин да иска връщането на старите дни“, заяви МакКонъл. \r\nСъщевременно той коментира и днешното посещение на съветника за национална сигурност на Белия Дом Джон Болтън в Кремъл, което трябва да подготви по-късната лична среща между президентите на САЩ.  Според сенатора „няма нищо лошо“ в това Тръмп и Путин да се срещнат.\r\n„Срещали сме се с руските лидери и по време на Студената война. Какъв е проблемът и сега да има среща“, допълни той. Виктор Турмаков", "date": "2018.06.27", "title": "The Hill: Русия не трябва да се връща в Г-7, смята влиятелен американски сенатор"}
{"url": "http://www.focus-news.net/news/2018/06/27/2538934/pazardzhik-slab-dazhd-vali-v-regiona-patnite-nastilki-sa-mokri.html", "text": "Слаб дъжд вали в Пазарджик и региона, пътните настилки са мокри, предаде репортер на Радио „Фокус“ – Пазарджик. Трафикът в областния град е натоварен. Струпване на автомобили има района на кръговите кръстовища на моста на река Марица, по околовръстното шосе в посока Пловдив, по главните улици и булеварди, на изхода на Пазарджик в посока автомагистрала „Тракия“.\r\nВаня НИКОЛОВА", "date": "2018.06.27", "title": "Пазарджик: Слаб дъжд вали в региона, пътните настилки са мокри"}
{"url": "http://www.focus-news.net/news/2018/06/27/2538935/sliven-mokri-i-hlazgavi-sa-patishtata-v-oblastta.html", "text": "Мокри и хлъзгави са пътищата в Сливенско. Вали дъжд, придружен с гръмотевици. Трафикът в областта е интензивен, съобщиха от Областно пътно управление. Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.06.27", "title": "Сливен: Мокри и хлъзгави са пътищата в областта"}
{"url": "http://www.focus-news.net/news/2018/06/27/2538936/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП – „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е мокър, няма валежи. Няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.06.27", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/06/27/2538939/veliko-tarnovo-gancho-lambev-be-udostoen-sas-zvanieto-pocheten-grazhdanin-na-grad-svishtov.html", "text": "На тържествена сесия на Общински съвет – Свищов бе връчено удостоверението на Ганчо Петков Ламбев за „Почетен гражданин на град Свищов”, съобщиха от пресцентъра на Общината. Званието му бе връчено от председателя на Общински съвет – Свищов д-р Кристиян Кирилов на 27 юни – денят на Освобождението на Свищов. Кметът на Свищов Генчо Генчев поднесе лично на Ганчо Ламбев почетния знак на Свищов и му благодари за съществения принос в развитието на община Свищов.\r\nКато достоен гражданин и общественик, отличаващ се със своята добрата, достойнство, дисциплина, отговорност, състрадателност и справедливост, той получи пълна подкрепа от страна на общинските съветници и бе удостоен с почетното звание абсолютно единодушно.\r\nГанчо Петков Ламбев е роден през 1953 г. Средното си образование завършва през 1972 година в ТМСС „Цанко Церковски“ гр. Павликени като машинен техник. През целия си живот живее в родното село Царевец, община Свищов, област Велико Търново.\r\nГанчо Ламбев е три мандата общински съветник в Общински съвет – Свищов – мандат 2003-2007 г.; мандат 2007-2011 г. и мандат 2011-2015 г.\r\nКато личност притежава рядко срещана толерантност и състрадателност – проявява изключителна чувствителност към болките и проблемите на съгражданите си, към всичко, което радва и носи гордост и удовлетвореност. Отличава се с активна гражданска позиция.\r\nБлаготворителните инициативи и обществено-полезната дейност стартират още в далечната 1991 г., когато той става председател на земеделската кооперация и оттогава оказва неимоверна помощ и подкрепа на кметството и общината.\r\nКооперацията, която ръководи обработва над 23 000 дкa. земеделска земя с използване на най-модерни машини, съоръжения и технологии и осигурява заетост на над 100 човека.\r\nУправленската политика на кооперацията е насочена към повишаване на заетостта сред местното население, подкрепа на значимите и полезни за обществото инициативи, ефективно подпомагане на местните образователни, културни, социални и други институции, а основните обществени каузи са насочени към грижа за хората и социално слабите, помощ на хората в неравностойно положение, грижа за здравето и спорта, благотворителност, култура и др. Неговата многостранна, последователна и значима обществено-полезна и стопанска дейност за развитието на града и общината остава видима следа.\r\nВ лицето на своя председател Ганчо Ламбев кооперацията подпомага финансово редица детски, здравни и социални заведения, спортни и културни институции и клубове, фестивали, чествания и мероприятия и събития в град и община Свищов.\r\nЗначителна финансова подкрепа оказва Ганчо Ламбев върху развитието на град Свищов и общината. С негови средства и дарения са извършени значителни ремонтни дейности в сградата и в отделения на МБАЛ „Д-р Димитър Павлович“ град Свищов, включително доставка на медицински консумативи и техника; църквата „Света Троица“ с. Царевец, Народно Читалище „Светлина – Царевец 1927“, където работят много самодейни формации, разчитащи за всичко на кооперацията – за средства за пътуване при участия, за организация на прояви. Успехи жънат танцовият състав за деца, оркестърът и певческата група, обединени под името „Фолклорен извор“.\r\nНе малко са и даренията за значими обществени мероприятия, чествания, годишнини, събития и фестивали, провеждани ежегодно в град Свищов и населените места от общината.\r\nПрекрасна българска инициатива подема кметство Царевец и кооперацията, когато на 3 март 2011 година над всяка къща в селото се развява българския трибагреник, като първите 250 трикольора са закупени с пари от кооперацията.\r\nПо инициатива на читалището, както и със стабилната финансова подкрепа от ППОК „Изгрев 93”, през лятото на 2011 година бе реновирано лятното кино и организиран и проведен Първи национален фолклорен фестивал „Фолклорен извор”, който в последствие се превръща в ежегоден фестивал на художествената самодейност под патронажа на Министерство на културата на Република България. Генерален спонсор на фестивала отново е ППОК „Изгрев 93“ с председател Ганчо Ламбев.\r\nДруга сфера, в която основно действащо лице е отново Ганчо Ламбев е спорта. Естествено с неговата финансова подкрепа е обновен спортният комплекс с оформени игрища за футбол, волейбол и баскетбол, оборудвана спортна и фитнес зала с различни уреди. Създаден е футболен клуб „Изгрев 93” с два отбора мъже и деца, които редовно провеждат своите тренировки и участват успешно в организирани общински и областни турнири.\r\nНеимоверна е и помощта, оказвана от г-н Ламбев в трудни и аварийни ситуации. Благодарение на високопроходимата техника, с която разполага кооперацията, нееднократно се е отзовавала на помощ при обилни снеговалежи и извънредни ситуации, свързани със снегонавявания и почистване на пътищата в общината през зимния период. Тук основен „помощник“ се оказа машината БАТ, собственост на кооперацията, който осигурява проходимост и достъп до основните пътни артерии в областта.\r\nСоциалният и човешкият фактор е това, което играе важна роля в политиката на кооперацията и в лицето на Ганчо Ламбев. С негови лични средства оказва финансова подкрепа и помощ на затруднени семейства; поема финансирането на тъжни обредни ритуали; осигурява финансови средства за лечение на болни хора и оперативни интервенции. Много са и случаите, за които хората не знаят, а и самият Ганчо Ламбев не иска да говори, защото смята, че да направиш добро не винаги е свързано с много пари, но винаги означава, че си направил едно добро дело, подал си ръка, когато си почувствал, че трябва и си го направил от сърце.\r\nОбщата стойност на даренията и финансовата помощ на ППОК „ИЗГРЕВ 93“ с. Царевец, община Свищов с председател Ганчо Ламбев през годините възлизат на над 880 000,00 лева, част от които са:\r\n–              За 2017 г. даренията възлизат на обща стойност над 93 000,00 лева;\r\n–              За 2016 г. даренията възлизат на обща стойност над 170 000,00 лева;\r\n–              За 2015 г. даренията възлизат на обща стойност 9 590,00 лева;\r\n–              В периода 2011/2012 г. за възстановяване на летният театър в с. Царевец средствата възлизат на 77 346,67 лева;\r\n–              В периода 2006/2009 г. за възстановяване сградата на стадиона в с. Царевец са дарени средства в размер на 31 710,79 лева.\r\nЗа своите заслуги председателят на ППОК „Изгрев 93“ в Царевец Ганчо Ламбев бе удостоен със званието Почетен член на НЧ „Светлина – Царевец 1927“ за значителния му принос за развитието и утвърждаването на читалищната художествена самодейност в селото.\r\nПрез 2017 г. на XII-та Годишна среща на Националното сдружение на общините на Република България Ганчо Ламбев е удостоен с Наградата „Общински дарител“.", "date": "2018.06.27", "title": "Велико Търново: Ганчо Ламбев бе удостоен със званието „Почетен гражданин на град Свищов“"}
{"url": "http://www.focus-news.net/news/2018/06/27/2538940/blagoevgrad-intenziven-e-trafikat-na-vhod-na-gkpp-kulata.html", "text": "Интензивен е трафикът на вход на ГКПП „Кулата“. Това съобщиха за Радио „Фокус“-Пирин от \"Гранична полиция\". Нормално е трафикът на останалите гранични пунктове с Гърция.\r\nЛора КАЛЧЕВА", "date": "2018.06.27", "title": "Благоевград: Интензивен е трафикът на вход на ГКПП „Кулата“"}
{"url": "http://www.focus-news.net/news/2018/06/27/2538941/milosh-kunchev-damtn-burgas-predvaritelno-se-svarzahme-s-dezhurnite-v-oblastnata-administratsiya-za-da-gi-predupredim-za-eventualni-ochakvani-intenzivni-valezhi.html", "text": "Предварително се свързахме с дежурните в Областна администрация Бургас, за да ги предупредим за евентуални очаквани интензивни валежи. Това каза за Радио „Фокус“-Бургас Милош Кунчев, началник на регионалния отдел към Държавната агенция за метрологичен и технически надзор в Бургас (ДАМТН). „Всъщност се оказа, че валежите не са толкова интензивни“, каза още Кунчев. По думите ми всички дежурни са докладвали, че няма сериозна опасност от преливащи язовири и обстановката в областта е спокойна. Кунчев допълни, че са взели превантивни мерки, заради очакваните валежи през следващите дни. „Създали сме  предписания, относно язовирите, на които сме констатирали някаква евентуално опасност от нарушаване на стената. Свързахме се със собствениците и те са предприели мерки“, допълни Кунчев. По думите му на места има техника за измервания с цел да се отстрани евентуално пораженията. Според него язовирите, които са над населените места се наблюдават непрекъснато. Кунчев каза още, че след наводненията през пролетта са взети мерки. Голяма част от стените на язовирите се възстановяват. „Няма язовири със сериозни последици. Обикновено се изпущат контролирано“, добави още той.\r\nДеница ДИМИТРОВА", "date": "2018.06.27", "title": "Милош Кунчев, ДАМТН-Бургас: Предварително се свързахме с дежурните в Областната администрация, за да ги предупредим за евентуални очаквани интензивни валежи"}
{"url": "http://www.focus-news.net/news/2018/06/27/2538933/inzh-tsvetelina-kaneva-bdibr-ochakva-se-na-29-i-30-yuni-nivoto-na-reka-maritsa-pri-plovdiv-da-se-povishi-s-80-90-sm.html", "text": "Очаква се на 29 и 30 юни нивото на река Марица при Пловдив да се повиши с 80-90 см, но не се предвижда достигане на прага на жълтия код. Това каза за Радио „Фокус”- Пловдив инж. Цветелина Кънева, директор на Басейнова дирекция „Източнобеломорски район“. Към 25 и 26 юни нивото на Марица се е повишило до 1 метър под прага на жълтия код. Вследствие на прогнозираните от метеоролозите на НИМХ – БАН обилни валежи са обявени оранжев и жълт код за опасни явления на територията на Източнобеломорски район.\r\nХидрологичната прогноза от НИМХ от днес показва, че в периода до 29 юни, в резултат на валежи се очакват значителни повишения на речните нива в целия басейн. Най-значителни ще бъдат повишенията във вечерните часове днес в средните и долни части от водосбора на река Тунджа и притока ѝ река Мочурица, в горните части от водосбора на река Марица над Пловдив и в притока ѝ река Сазлийка, а утре – в горните течения на река Марица (в Родопските и Старопланинските ѝ притоци) и на река Арда над язовир Кърджали.\r\nНа 29 юни в следобедните часове в горните части от водосбора на река Тунджа ще има повишения на нивото над язовир Жребчево.\r\nОт 30 юни ще започне процес на понижение на речните нива, като в резултат на валежи са възможни краткотрайни повишения в планинските притоци на река Тунджа и река Марица и във водосбора на река Арда. На 1 юли повишения ще има само в долните течения на основните реки в резултат на оттичане.\r\nОт вчера системата за басейна на Арда дава прогноза с жълт код, който означава предупреждение за реките Черна, Върбица, Елховска и Маданска. Жълтият код е първата степен на предупреждение и след него следват оранжев – риск за тревога, и червен – тревога.\r\nНИМХ – БАН поддържа и две действащи системи за ранно предупреждение – едната е за водосборния басейн на Марица и Тунджа, а втората – за басейна на река Арда. Тези системи изготвят и публикуват два пъти дневно (сутрин и вечер) прогнози за очакваните водни нива в реките за следващите 5 дни.\r\nЦветана ТОНЧЕВА", "date": "2018.06.27", "title": "Инж. Цветелина Кънева, БДИБР: Очаква се на 29 и 30 юни нивото на река Марица при Пловдив да се повиши с 80-90 см"}
{"url": "http://www.focus-news.net/news/2018/06/27/2538937/agentsiya-alfa-risarch-vseki-peti-smyata-che-balgariya-se-e-spravila-mnogo-dobre-sas-zadalzheniyata-si-po-vreme-na-evropredsedatelstvoto.html", "text": "Високи оценки за първото българско ротационно председателство на Съвета на ЕС, подобрен имидж на страната, основен фокус върху европейската перспектива пред Западните Балкани и по-умерена равносметка за напредъка по останалите приоритети –  \r\nПочти всеки втори български гражданин заявява, че е получил достатъчно информация през тези шест месеца – ръст от 10 на сто спрямо навечерието на Европредседателството.  Хората с по-високо образование и в активна възраст от големите градове  виждат повече възможности за себе си  в ЕС. Точно те най-много са  търсили  и получавали информация.  По-високото образование дава повече възможности, а информацията разширява тези възможности.\r\nТрите сфери, в които българите са получили най-много информация са: Интеграция на Западните Балкани (49% - ръст от 19 пункта спрямо декември), приоритетите на българското председателство  ( 29% през декември- 31% през юни), културни събития през този период (11% през декември - 19% през юни). Сравнението ясно показва, че от гледна точка на общественото мнение най-силният информационен акцент е поставен върху Западните Балкани и това до голяма степен определя прочита и оценките за цялото Председателство.\r\nОценките за напредъка потвърждават този извод - за сънародниците ни най-големият напредък е при най-силният фокус. 55% са на мнение, че страната ни е постигнала напредък по темата Европейска перспектива за Западните Балкани. Почти всеки трети смята, че има напредък и по темата Бъдещето на Европа и младите хора. По-слабо видими или по-взискателни са гражданите по отношение на сигурността и стабилността (27%) и цифровата икономика и умения на бъдещето (19%).\r\nВ отговор на въпрос за един основен приоритет, който да бъде продължен по време на австрийското председателство, се запазва йерархията в значимостта, но позициите на първите три теми силно се сближават: Западни Балкани – 34%, Бъдеще на Европа и младите хора – 29%, Сигурност и стабилност в единна Европа – 27%. Може да се смята, че тези нагласи са своего рода червена лампа от страна на общественото мнение, че ако българските усилия и постоянство по темата Западни Балкани не бъдат продължени, тласъкът и напредъкът могат да бъдат загубени.\r\nУмерените очаквания през декември към подготвеността и начина, по който ще се справи страната ни в това първо по рода си предизвикателство, се трансформират в категорично позитивни оценки в неговия край. Мненията подготвена - неподготвена през декември са 47:21, а през юни 60:14. Т.е. в съотношение 4:1, българите изразяват удовлетвореност от подготвеността на страната и участващите екипи.\r\nВсеки пети смята, че България се е справила много добре със задълженията си по време на Европредседателството, още 62% - по-скоро добре. Негативните мнения са общо 13%, от които само 1% са с оценка „много лошо“. Всеки десети по-скоро скептичен или колебаещ се през декември гражданин е променил през юни оценката си към положителна.\r\nСферите, за които общественото мнение смята, че страната ни е постигнала резултат са по-фрагментирани. Условно можем да ги разделим на три групи. Безспорният фаворит и тук са Балканите – конкретни стъпки към постигане на по-голяма свързаност между държавите от региона  виждат 35%. Втората група се формира от пряко засягащи България теми, като премахване на двойния стандарт при храните, европейски фондове за България, защита на българските превозвачи, присъединяване на БГ към еврозоната. Тук оценките са по-скромни – 22-23% виждат напредък. И третата група обхваща общи европейски проблеми – външни граници, бъдеще на Европа и младите хора, цифрова икономика, където между 18-20% смятат, че има развитие.\r\nОсновните ползи за България от ротационното председателство гражданите виждат във: повишен международен престиж и признание (44%), повишена популярност и интерес от страна на европейски граждани (30%), икономически ефекти от ръста на посетители (22%). По-сериозна е резервираността на общественото мнение относно цялостните дългосрочни ефекти вътре в страната – промяната в самочувствието на българските граждани и компетентността на българската администрация (респ. 18% и 13%).\r\nВ обобщение, сравнението на обществените нагласи преди и след българското председателство на Съвета на ЕС показва, че Българите са:\r\nОптимисти за усилията и направеното от институциите и политиците - страната се е справила добре, получила е повече престиж и признание.\r\nРеалисти са за постигнатото -  виждат по-скромни постижения в напредъка по общо европейски проблеми, по-силен резултат по отношение на Западните Балкани. \r\nВзискателни към политиките и позициите на българските политици оттук нататък. Ротационното Председателство на Съвета на ЕС е допринесло за това хората да видят в позитивна светлина европейските усилия на държавата. Същевременно, очевидно има още много неща, които трябва да бъдат направени, за да се почувстват българите истински и равноправни европейци.", "date": "2018.06.27", "title": "Агенция „Алфа рисърч”: Всеки пети смята, че България се е справила много добре със задълженията си по време на европредседателството"}
{"url": "http://www.focus-news.net/news/2018/06/27/2538943/pres-24-makedoniya-nad-2-000-hilyadi-dushi-izmameni-za-patuvane-v-gartsiya-vnimavayte-koya-turisticheska-agentsiya-izpolzvate.html", "text": "Сръбска туристическа агенция, която преди няколко дни бе затворена, подписала с граждани над 3 500 договора за пътувания, които трябва да се реализират до октомври тази година. Това съобщава македонското електронно издание Press24.  Над 2000 от договорите са анулирани. Въпросът обаче е по какъв начин ще бъдат компенсирани измамените туристи. Още миналия петък Министерство на търговията затвори тази агенция и започна да контролира документацията, а вчера бе представено предложение за отнемане на лиценза ѝ и искане за започване процедура за нарушение, предава Радио „Фокус“ в рубриката „Балкански туристически часовник“.\r\nВсичко започва, когато в деня преди тръгване на 450 пътници на дестинация в Гърция, идва известие, че агенцията е принудена да отмени тръгването на всички свои автобуси, а дори и на пътниците, които използват собствен транспорт към същата дестинация.", "date": "2018.06.27", "title": "„Прес 24“ (Македония): Над 2 000 хиляди души измамени за пътуване в Гърция - внимавайте коя туристическа агенция използвате"}
{"url": "http://www.focus-news.net/news/2018/06/27/2538942/balgarskiyat-ministar-predsedatel-boyko-borisov-v-intervyu-pred-ruskiya-vestnik-izvestiya-balgariya-reshi-problema-s-nelegalnite-migranti.html", "text": "България успя да реши проблема с нелегалните мигранти и да спре притока им по т.нар. „Балкански маршрут“, заяви министър-председателят на страната Бойко Борисов в интервю пред руския вестник  „Известия“. При това той подчерта, че особена роля в решаването на проблема играе Турция: благодарение именно на политиката на турския президент Реджеп Тайип Ердоган през последните година и половина и един мигрант не е пресякъл незаконно границата на страната. Миграционната криза ще стане основната тема на срещата на високо равнище на Съвета на ЕС на 28 и 29 юни, където България вече половин година е страна-председател.\r\n„София спря потока от бежанци по \"Балканския маршрут“, заяви пред „Известия“ Бойко Борисов. Същевременно той отбеляза географското положение на страната, намираща се на външната граница на Европейския съюз.\r\n„Нашата страна заема ключово стратегическо място, включително и защото сме близо до Турция. Нашите граници са доста дълги и се минават както по море, така и по суша“, допълни  Бойко Борисов. „Нашата граница с Гърция, която е дълга около 600 километра, играе важна роля. Тази страна е част от Шенгенската зона, така че на границата с нея, за разлика от тази с Турция, не сме установили никаква защита“, допълни той\r\nМинистър-председателят подчерта, че споразумение за бежанците, сключено между Брюксел и Анкара през 2015 г., играе важна роля при решаването на проблема с незаконната миграция. Според него Турция е затворила границите си за мигранти към  Европейския съюз в замяна на парична помощ за тяхното сдържане, ускорено решение на въпроса за безвизовия режим и приемането на Турция в ЕС.\r\n„Споразумението с Турция трябва да работи въпреки реториката на нашите колеги, преди всичко в Западна Европа по отношение на президента на Турция Реджеп Тайип Ердоган“, каза Бойко Борисов. „Вече почти две години той изпълнява всички ангажименти и задължения, които Анкара пое. Поради турската политика миграцията към България е достигнала почти нулева стойност през изминалата година и половина“, уточни той.\r\nПолитикът цитира пример, когато около 40-50 хил. имигранти са се били запътили към България от турския град Одрин в северозападната част на Турция. Турското ръководство, според премиера,  е пренасочило тези хора към Истанбул и ги е разпределило по бежански центрове.\r\nПодобни показатели бяха постигнати не само чрез споразумението. Така по границата между България и Турция е изградена стена, която премиерът нарича защитна структура, подобна на оградата между Унгария и Сърбия.\r\n„Проведохме няколко разговора с президента Ердоган и с министър-председателя Бинали Йълдъръм, за да започнем строителството на защитното съоръжение, защото то щеше да помогне за спирането на бежанската вълна“, разказва за „Известия“ българският премиер. \r\n„Това съоръжение е по-голямо от това, построено от унгарския премиер Виктор Орбан. Строителството отдавна е приключило, ние просто не повдигаме  тази тема. В дължина от 237 километра оградата е оборудвана с видео и термични камери. Наскоро граничните служители получиха над 80 нови джипове „Нисан“, уточни Борисов.\r\nСофийското председателство на Съвета на ЕС ще приключи в края на юни. Темата на миграцията към Европейския съюз, обсъждането на която неотдавна се разгоря с нова сила, се превърна в един от основните въпроси, преди срещата на високо равнище в Брюксел  на 28-29 юни.\r\nСпоред министър-председателя на България правителството предлага да се действа в три посоки за решаване на миграционния проблем.\r\n„Първо, да защитим границите на Европейския съюз, за да не се налага да се градят заграждения в самата Европа, както направи Унгария“, заяви Борисов. Според него е необходимо да се засили охраната на външните граници, да се прехвърлят по тях повече кораби, граничари и дори представители на въоръжените сили.\r\nВтората точка на българската концепция за миграцията е създаването на центрове за бежанци извън Европейския съюз в безопасни зони в близост до въоръжени конфликти.\r\n„Хората, които бягат от войната, трябва да бъдат  настанени в определени центрове, където те ще получат цялата необходима помощ до края на конфликта, така че след това те да се върнат по родните си места“, допълни по време на интервюто за „Известия“, Бойко Борисов. „Що се отнася до икономическите мигранти, ако в европейските страни няма нужда от тях, те ще трябва да се завърнат у дома“, уточни той\r\nТрето, международната общност трябва да се справи с проблемите на бедността и постоянния растеж на населението в Африка. „Въпросът за миграцията е пряко свързан с тези аспекти“, подчерта българският премиер. „Африка е била експлоатирана десетилетия, сега трябва да се погрижим за нея на глобално ниво“, добави Бойко Борисов. Според него това ще бъде скъп и сложен процес и сега в Европа има голям дебат по този въпрос. Виктор Турмаков", "date": "2018.06.27", "title": "Българският министър-председател Бойко Борисов в интервю пред руския вестник „Известия“ : България реши проблема с нелегалните мигранти"}
{"url": "http://www.focus-news.net/news/2018/06/27/2538946/shumen-predstaviha-proekti-za-naredbite-za-polzvane-na-sportnite-obekti-i-za-finansirane-na-klubovete-v-grada.html", "text": "Представиха проекти за Наредбите за ползване на спортните обекти и за финансиране на клубовете в Шумен, предаде репортер на Радио „Фокус“- Шумен. Предвидените допълнения и изменения коментира на брифинг Найден Косев, заместник-кмет по образование и култура. Правилата ще бъдат валидни за всички спортни бази на територията на община Шумен, с изключение на зала „Арена Шумен“, за която ще има отделен регламент за ползване. Наредбите са публикувани на сайта на Община Шумен за едномесечно публично обсъждане. В него могат да участват всички граждани. След изтичане на срока двете наредби ще бъдат внесени за гласуване в Общинския съвет. В наредбата, свързана с управлението на спортните обекти и ползването на базите от спортните клубове, се предлагат промени в седем направления, а във втората наредба има две съществени изменения. Предвижда се от субсидията на всеки клуб, финансиран от общинския бюджет да се удържат 15%, вместо да се събират наеми от спортните клубове за ползване на стадионите и залите. Външните ползватели на спортните обекти ще продължат да плащат почасово за ползването им. Предвидени са отстъпки за новосъздадените клубове. Над 30 са регистрираните спортни клубове в Шумен. Най-голям интерес от страна на подрастващите има към бойните спортове, баскетбола и футбола, посочи Найден Косев.\r\nИвелина ИВАНОВА", "date": "2018.06.27", "title": "Шумен: Представиха проекти за Наредбите за ползване на спортните обекти и за финансиране на клубовете в града"}
{"url": "http://www.focus-news.net/news/2018/06/27/2538930/makfaks-makedoniya-uslovnite-pregovori-s-es-za-edni-v-albaniya-sa-uspeh-a-za-drugi-fiasko.html", "text": "Решението за условните преговори на Тирана с ЕС бе посрещнато в Албания с различни коментари на правителството и опозицията. За едни това е безспорен успех, а за други е пълно фиаско, предава македонската информационна агенция  „Макфакс“.\r\nПремиерът Еди Рама е доволен от решението за започване на преговорите през 2019 г. с дадените условия, но същевременно подчерта, че опозицията в страната е повлияла много негативно за решенията на някои от страните членки на ЕС. Рама заяви, че лидерът на опозицията Лулзим Баша е работил директно, за да стане така, че Тирана да не получи зелена светлина още тази година за преговори в ЕС.\r\nАлбанският президент Илир Мета поиска от властта и опозицията в страната разумно да анализират доклада около условната дата на преговорите и добави, че властите трябва да работят през следващите месеци, с цел напълно да преодолеят проблемите, които са посочени.\r\nОт друга страна, опозицията в Албания докладът е  фиаско на правителството на Еди Рама.\r\nПредседателят на основната опозиционна Демократическа партия Лулзим Баша заяви, че след този провал е ясно, че Рама не е успял и трябва да подаде оставка.\r\n\"Сега е моментът хората да решат на власт да дойдат опозицията\", заяви Баша. Виктор Турмаков", "date": "2018.06.27", "title": "„Макфакс“ (Македония): Условните  преговори с ЕС за едни в Албания са  успех, а за други фиаско"}
{"url": "http://www.focus-news.net/news/2018/06/27/2538948/aleksandar-aleksandrov-vidinski-sayuz-na-zarnoproizvoditelite-masovo-zhitoto-e-polegnalo-v-zemedelskite-ploshti-ot-dazhda-na-mesta-ima-porazeni-nivi-ot-gradushki.html", "text": "Житото е полегнало в земеделските площи от дъжда, на места има поразени ниви от градушки, каза за Радио „Фокус“ – Видин Александър Александров, председател на Видинския съюз на зърнопроизводителите. Той посочи, че земеделските производители не могат да влязат в нивите и да видят пораженията от градушките през миналата седмица заради непрекъснатите валежи. „Затова не мога да кажа, дали е почерняло житото. Има много поражения, след като се прибере ще се прецени качеството, но то няма да е добро, най-зле ще бъде, ако житото покълне на клас“, каза Александров. Той посочи, че кампанията за прибиране на пшеница в региона е започнала по-рано, но заради дъждовете е прекъсната. „С една дума положението е много зле, чакаме да отминат валежите и да влезем отново в нивите. До тук добивите от прибраната пшеница са около 440 кг от декар, но като приключи жътвата ще се види средния добив, очаквам да бъде с 15% по-нисък от миналата година“, допълни земеделският производител.\r\nАнна ЛОЗАНОВА", "date": "2018.06.27", "title": "Александър Александров, Видински съюз на зърнопроизводителите: Масово житото е полегнало в земеделските площи от дъжда, на места има поразени ниви от градушки"}
{"url": "http://www.focus-news.net/news/2018/06/27/2538949/balgariya-komentari-v-svetovnite-medii-agentsiya-fokus.html", "text": "България успя да реши проблема с нелегалните мигранти и да спре притока им по т.нар. „Балкански маршрут“, заяви министър-председателят на страната Бойко Борисов в интервю пред руския вестник  „Известия“. При това той подчерта, че особена роля в решаването на проблема играе Турция: благодарение именно на политиката на турския президент Реджеп Тайип Ердоган през последните година и половина и един мигрант не е пресякъл незаконно границата на страната. Миграционната криза ще стане основната тема на срещата на високо равнище на Съвета на ЕС на 28 и 29 юни, където България вече половин година е страна-председател.\r\n„София спря потока от бежанци по \"Балканския маршрут“, заяви пред „Известия“ Бойко Борисов. Същевременно той отбеляза географското положение на страната, намираща се на външната граница на Европейския съюз.\r\n„Нашата страна заема ключово стратегическо място, включително и защото сме близо до Турция. Нашите граници са доста дълги и се минават както по море, така и по суша“, допълни  Бойко Борисов. „Нашата граница с Гърция, която е дълга около 600 километра, играе важна роля. Тази страна е част от Шенгенската зона, така че на границата с нея, за разлика от тази с Турция, не сме установили никаква защита“, допълни той\r\nМинистър-председателят подчерта, че споразумение за бежанците, сключено между Брюксел и Анкара през 2015 г., играе важна роля при решаването на проблема с незаконната миграция. Според него Турция е затворила границите си за мигранти към  Европейския съюз в замяна на парична помощ за тяхното сдържане, ускорено решение на въпроса за безвизовия режим и приемането на Турция в ЕС.\r\n„Споразумението с Турция трябва да работи въпреки реториката на нашите колеги, преди всичко в Западна Европа по отношение на президента на Турция Реджеп Тайип Ердоган“, каза Бойко Борисов. „Вече почти две години той изпълнява всички ангажименти и задължения, които Анкара пое. Поради турската политика миграцията към България е достигнала почти нулева стойност през изминалата година и половина“, уточни той.\r\nПолитикът цитира пример, когато около 40-50 хил. имигранти са се били запътили към България от турския град Одрин в северозападната част на Турция. Турското ръководство, според премиера,  е пренасочило тези хора към Истанбул и ги е разпределило по бежански центрове.\r\nПодобни показатели бяха постигнати не само чрез споразумението. Така по границата между България и Турция е изградена стена, която премиерът нарича защитна структура, подобна на оградата между Унгария и Сърбия.\r\n„Проведохме няколко разговора с президента Ердоган и с министър-председателя Бинали Йълдъръм, за да започнем строителството на защитното съоръжение, защото то щеше да помогне за спирането на бежанската вълна“, разказва за „Известия“ българският премиер. \r\n„Това съоръжение е по-голямо от това, построено от унгарския премиер Виктор Орбан. Строителството отдавна е приключило, ние просто не повдигаме  тази тема. В дължина от 237 километра оградата е оборудвана с видео и термични камери. Наскоро граничните служители получиха над 80 нови джипове „Нисан“, уточни Борисов.\r\nСофийското председателство на Съвета на ЕС ще приключи в края на юни. Темата на миграцията към Европейския съюз, обсъждането на която неотдавна се разгоря с нова сила, се превърна в един от основните въпроси, преди срещата на високо равнище в Брюксел  на 28-29 юни.\r\nСпоред министър-председателя на България правителството предлага да се действа в три посоки за решаване на миграционния проблем.\r\n„Първо, да защитим границите на Европейския съюз, за да не се налага да се градят заграждения в самата Европа, както направи Унгария“, заяви Борисов. Според него е необходимо да се засили охраната на външните граници, да се прехвърлят по тях повече кораби, граничари и дори представители на въоръжените сили.\r\nВтората точка на българската концепция за миграцията е създаването на центрове за бежанци извън Европейския съюз в безопасни зони в близост до въоръжени конфликти.\r\n„Хората, които бягат от войната, трябва да бъдат  настанени в определени центрове, където те ще получат цялата необходима помощ до края на конфликта, така че след това те да се върнат по родните си места“, допълни по време на интервюто за „Известия“, Бойко Борисов. „Що се отнася до икономическите мигранти, ако в европейските страни няма нужда от тях, те ще трябва да се завърнат у дома“, уточни той\r\nТрето, международната общност трябва да се справи с проблемите на бедността и постоянния растеж на населението в Африка. „Въпросът за миграцията е пряко свързан с тези аспекти“, подчерта българският премиер. „Африка е била експлоатирана десетилетия, сега трябва да се погрижим за нея на глобално ниво“, добави Бойко Борисов. Според него това ще бъде скъп и сложен процес и сега в Европа има голям дебат по този въпрос.\r\n***\r\nМакедонският министър-председател Зоран Заев заяви по време на семинар, посветен на евроатлантическата интеграция на Западните Балкани, че е благодарен за подкрепата към страната му от Гърция и от България, предава македонският „Фокус“.\r\nМинистър-председателят изрази особена радост, че България и Гърция са водили ползотворна дискусия и „са спечелили престижното за Македония и Албания решение“  през юни 2019 г. да започнат условни преговори за присъединяването на двете страни към Европейския съюз.\r\n„Подписахме споразумение за добросъседски отношения с България и приключихме цялото десетилетие на вредни политически позиции и от двете страни. Оттогава търговията е само показател за насърчаването на сътрудничеството между нашите две страни. Тя се увеличава с 11,5% и отново имаме един истински приятел, съюзник и съсед“, заяви Заев по отношение на България\r\n„Преди десет месеца обещахме, че ще направим всичко по силите си, за да постигнем споразумение с Гърция за спора, който продължава повече от 25 години. Със стъпките, които сме предвидили в споразумението, подписано между външните министри Никола  Димитров и Никос Коцияс, ще създадем нови условия за сътрудничество и търговия между нашите две страни. За Македония, това означава и покана за НАТО като пълноправен, 30-ата държава-членка и признание за нашите минали, настоящи и бъдещи усилия като стабилизиращ фактор в региона и по-далеч“, допълни министър-председателят.\r\n***\r\nритиката срещу българското предложение за съживяването на проекта за АЕЦ „Белене“ игнорира спешната нужда на страната да разнообрази енергийните си източници и да намали зависимостта си към въглищата, пише за международното бизнес-издание  Financial Times  Тимъти Йео, бивш депутат в британския парламент от Консервативната партия и настоящ директор на организацията New Nuclear Watch Europe. Агенция „Фокус“ представя неговото мнение без редакторска намеса.\r\nСпоред Йео разчитането на силно замърсяващи форми на енергетика е неустойчиво. В момента цените на въглеводородите в Европа се покачват рязко след закъснялата реформа на системата на ЕС за търговия с емисии.\r\nЦелите на ЕС за емисиите стават все по-строги и все повече страни членки премахват въглищата от енергийните си системи, затова и Европейската комисия трябва да приветства българското решение. Но електричеството от въглища все пак трябва да се замени. Използването на повече газ единствено може да доведе до частично намаляване на емисиите и ще засили зависимостта на страната от вносен руски газ. Възобновимите източници могат да компенсират част от недостига на енергия, но докато няма достъпно, гъвкаво, мащабно и дългосрочно съхранение на електрическата енергия, нито една съвременна икономика не може да разчита единствено на неравномерни източници на електричество. Запазването на ядрената енергетика като важна част от българския енергиен букет затова е и разумно и съвпадащо с европейската  политика решение.\r\nПри това е погрешно да се смята, че АЕЦ „Белене“ задължително ще получава гориво от Русия. Няма никакви проблеми по отношение на тази зависимост. Построен в Русия ядрен реактор в Украйна в момента купува половината си гориво от дъщерна компания на „Уестингхаус“ в Швеция.\r\nПревключването от въглен на атом подобрява сигурността и устойчивостта и на европейските и на българските енергийни запаси. С руски и китайски компании готови на бизнес с България, нейният министър-председател Бойко Борисов има силна ръка за разиграване. \r\n***\r\nБългария се връща към проекта за строителството на АЕЦ „Белене“. Министерският съвет на страната отмени своето решение от 2012 г. за закриването на проекта, предава   Eurasia.\r\nПрез 2006 г. руската компания „Атомстройекспорт“ победи на конкурса за въвеждане в експлоатация на двата блока за АЕЦ „Белене“. Но договорът не бе сключен, а през 2012 г. парламентът на България въведе мораториум за строежа на обекта под натиска на ЕС и САЩ, които искат да ограничат зависимостта на страната от руските енергийни ресурси. \r\nПрез 2018 г. българското правителство взе решение да поиска от парламента свалянето на мораториума за строителството.\r\n***", "date": "2018.06.27", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/06/27/2538938/varna-klon-ot-darvo-e-padnal-varhu-lek-avtomobil-v-rayona-na-ul-rayko-daskalov-v-grada.html", "text": "Клон от дърво е паднал върху лек автомобил в района на ул. „Райко Даскалов“ във Варна. Това съобщиха за Радио „Фокус“ – Варна от пресцентъра на Областната дирекция на МВР – Варна. Инцидентът е регистриран малко преди 15.00 часа. При произшествието няма пострадали хора, уточниха от полицията. Автомобилът е със счупени стъкла.\r\nВъв връзка с очакваното влошаване на метеорологичната обстановка Регионална дирекция „Пожарна безопасност и защита на населението“ във Варна е в готовност за действие. В структурите на полицията също е създадена организация за оказване на съдействие на местната власт, при необходимост. Дадени са допълнителни указания на териториалните структури на ГД „Пожарна безопасност и защита на населението“ за повишаване на готовността при възникване на извънредни ситуации, както и за своевременното информиране на представителите на изпълнителната и местната власт за прогнозите за очакваните опасни явления и за проследяване на динамиката на метеорологичната прогноза.\r\nСпоред прогнозата на Националния институт по метеорология и хидрология, филиал Варна, през нощта отново ще има развитие на купесто-дъждовна облачност, очакват се интензивни валежи, придружени с гръмотевична дейност. Ще духа до умерен североизточен вятър. Минималните температури ще са от 14 до 19 градуса. През деня на много места валежите ще продължат, по-значителни в Североизточна България. Следобед вятърът ще се обърне от южна четвърт и ще отслабне. Максималните температури ще са между 21 и 24 градуса.\r\nМарияна ВАЛЕНТИНОВА", "date": "2018.06.27", "title": "Варна: Клон от дърво е паднал върху лек автомобил в района на ул. „Райко Даскалов“ в града"}
{"url": "http://www.focus-news.net/news/2018/06/27/2538947/burgas-s-normalna-intenzivnost-se-osashtestvyava-dvizhenieto-na-avtomobili-v-oblastta.html", "text": "С нормална интензивност се осъществява движението на автомобили в областта. Пътищата са сухи и нормално проходими. Видимостта е отлична. Временно са въведени няколко ограничения за движение на моторни превозни средства в областта, съобщи за Радио „Фокус“ – Бургас дежурният в Областно пътно управление. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31 декември. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември.\r\nЯнислава КРЪСТЕВА", "date": "2018.06.27", "title": "Бургас: С нормална интензивност се осъществява движението на автомобили в областта"}
{"url": "http://www.focus-news.net/news/2018/06/27/2538944/plovdiv-aktivirano-e-operativnoto-zveno-kam-baseynova-direktsiya-iztochno-belomorski-rayon-sled-obyaveniya-oranzhev-kod-za-obilni-valezhi.html", "text": "Активирано е оперативното звено към Басейнова дирекция – Източно беломорски район след обявения от НИМХ оранжев код за опасни явления – интензивни и обилни валежи. Това съобщи за Радио „Фокус”- Пловдив инж. Цветелина Кънева, директор на Басейнова дирекция „Източнобеломорски район“ (БДИБР). Със заповед на директора служителите на БДИБР, включително и в изнесените работни места, събират информация за състоянието на хидрометеорологическата обстановка по отношение на състоянието на язовирите по поречия – критични нива и възникнали аварийни ситуации по язовирните стени и съоръженията към тях, състоянието на реките по поречия – данни за критични нива и аварийни ситуации, данни за критични участъци по диги и укрепителни съоръжения – засегнати населени места от вредното въздействие на водите и друга относима информация, свързана със състоянието на водите.\r\nНаблюдението на водните нива се осъществява от НИМХ посредством мрежата от хидрометрични станции, регионалните дирекции на Пожарна безопасност и защита на населението, от общинските и областни администрации по места и от операторите на язовири.\r\n„За прогнозираните обилни валежи и покачване на водните нива са уведомени областните администрации на територията на ИБР с писмо по електронна поща”, съобщи инж. Кънева.  Те следва да предупредят кметовете на общините на тяхна територия за очаквани повишения на речните нива съгласно хидрологичната прогноза на НИМХ – БАН и за предприемане на действия съобразно техните правомощия за защита и уведомяване на населението във връзка с неблагоприятни последици от вредното въздействие на водите.\r\nЦветана ТОНЧЕВА", "date": "2018.06.27", "title": "Пловдив: Активирано е оперативното звено към Басейнова дирекция – Източно беломорски район след обявения оранжев код за обилни валежи"}
{"url": "http://www.focus-news.net/news/2018/06/27/2538951/kyustendil-v-otdelni-patni-uchastatsi-nastilkite-sa-mokri-nyama-valezhi-v-oblastta.html", "text": "отделни пътни участъци настилките са мокри, няма валежи в област Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Въведено е ограничение на скоростта в участък от пътя Рила – Рилски манастир заради свлачище. В двете посоки движението трябва да се осъществява с повишено внимание. Мястото е сигнализирано с пътни знаци. Дейностите ще продължат до 2 юли. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.27", "title": "Кюстендил: В отделни пътни участъци настилките са мокри, няма валежи в областта"}
{"url": "http://www.focus-news.net/news/2018/06/27/2538945/veliko-tarnovo-po-povod-praznika-na-grada-v-svishtov-pristigna-ruska-delegatsiya-ot-moskva.html", "text": "По повод празника на града в Свищов пристигна руска делегация от Москва. Меморандум за сътрудничество бе подписан от кмета на Свищов Генчо Генчев и представителя на руската делегация Марианна Сахарова, съобщиха от пресцентъра на Общината.\r\nКметът на Свищов Генчо Генчев и председателят на Общински съвет – Свищов д-р Кристиян Кирилов приветстваха с добре дошли началникът на администрацията на селище Марушкинское, град Москва, Марианна Сахарова и руската делегация, която пристигна в Свищов специално за празника на града. На срещата със скъпите гости присъстваха също секретарят на Общината Любомира Петрова, зам.-кметът Пламен Петков, директорът на дирекция „Култура и културно наследство“ Росен Маринов, директорът на дирекция АПИОУПЕВ Стоян Парашкевов и представители на Национално движение „Русофили“ в Свищов.\r\nНа срещата между представителите на двете страни бе подписан Меморандум за сътрудничеството между двете страни в сферата на народната дипломация по установяване на приятелски и партньорски отношения между гражданите и органите на изпълнителната власт и местното самоуправление на Русия и България. Сътрудничеството между страните ще се изразява в осъществяването на конкретни мероприятия в областта на културата, екологията, туризма, спорта, младежките програми, икономическото сътрудничество, развитието на гражданското общество и местното самоуправление.\r\nВ разговора между партньорите стана ясно желанието да си сътрудничат по редица въпроси, свързани с взаимен интерес и обединени до голяма степен от общата история между двата народа. Кметът на Свищов покани представителите на Русия да популяризират сред своите сънародници инициативата, която община Свищов подема за набиране на средства, с цел възстановяване на  воденицата в местността „Паметниците“. Тази малка постройка, която към момента е изцяло разрушена, в исторически план има особено важно значение за успешния изход от военните действия, разиграли се през нощта на 26 срещу 27 юни 1877 година, край бреговете на река Дунав в Свищов. Нейното възстановяване ще допринесе за съхраняване на историческата памет и пресъздаването на част от събитията и ключови моменти, довели до освобождението на Свищов, и осветили пътя към свободата на цяла България. Маринна Сахарова и нейните колеги с радост приеха идеята да популяризират тази инициатива, като с това сложиха неформално началото на Меморандумът, който бе официално подписан днес.", "date": "2018.06.27", "title": "Велико Търново: По повод празника на града в Свищов пристигна руска делегация от Москва"}
{"url": "http://www.focus-news.net/news/2018/06/27/2538950/veliko-tarnovo-evropeytsi-i-velikotarnovtsi-uchili-v-evropa-s-prinos-za-razvitieto-na-grada-shte-izdirva-darzhavniyat-arhiv.html", "text": "Европейци и великотърновци, учили в Европа, с принос за развитието на Велико Търново, ще издирва Държавният архив в града. Дейностите ще се осъществяват по проект на Държавна агенция „Архиви“ по програма „Културно наследство“. Това съобщи на пресконференция Боряна Маринова, началник на „Държавен архив“ – Велико Търново при Дирекция „Регионален държавен архив“, предаде репортер на Радио „Фокус“ – Велико Търново. Проектът носи името „Европейци и великотърновци, учили в Европа, с принос за обществено-икономическия и културен живот в Търново“ и ще се реализира в продължение на осем месец. Финансирането е отпуснато от Национален фонд „Култура“ и е на стойност 5 241 лева, като той отпуска 4 999 лева, а съфинасирането на Държавна агенция „Архиви“ е в размер на 242 лева. \r\n„Чрез проекта целим да се изследва една малко позната тема за приноса на търновци, които са учили в Европа и са приложили наученото тук в родината, и европейци, които са допринесли за развитието на културата, на образованието и в частност на обществено-икономическия живот в търновския край. Формирането на българската култура и образование, през Възраждането и в следващите два века, е един изключително сложен и продължителен процес, който преминава през много етапи. В много случаи този процес  често е попадал под външни въздействия, но като цяло развитието му е следвал един настъпателен напредък на българското общество като част от европейската общност“, допълни Боряна Маринова. Тя посочи, че проектът е тематично обвързан с обявената 2018 година за европейска година на културното наследство. В него ще бъдат включени много млади хора, които съвместно с местни експерти и преподаватели ще се включат в изследователския процес на документалното наследство и в последвалата популяризация на издиреното, използвайки дигиталните технологии и традиционните информационни канали. Предвидени са няколко модули, по които ще се работи – „управленчески“, „изследователски“, Ателие „Фотографско приключение“, „популяризация и публичност на проекта“. \r\nПо проекта ще бъдат създадени четири продукта– мултимедийна изложба, изложба на винил табла, 400 диска на дигиталната изложба и 175 календара за 2019 година, които ще бъдат разпространени чрез структурите на Държавна агенция „Архиви“ в цялата страна. Ще бъде изготвен анотиран списък на проучванията. Общо 27 младежи и двама експерти ще бъдат привлечени в изследователския процес, посредством неформалното образование. Ще се изгради една устойчива партньорска мрежа между две държавни, една общинска, една НПО структура, университет и средно училище. Ще бъдат проведени и информационни срещи за представяне на проекта и на изложбата в София, Велико Търново, Габрово, Русе, Разград, Силистра и Букурещ  – Румъния. Партньори по проекта са Областна администрация – Велико Търново, Община Велико Търново, Великотърновския университет „Св. Св. Кирил и Методий“, Профилирана хуманитарна гимназия „Св. Св. Кирил и Методий“, Демократичен съюз  на българите в Румъния – Букурещ, Държавните архиви в Русе, Разград и Силистра. Боряна Маринова призова великотърновци да прегледат старите си  албуми и документи, които са запазени в техните домове, и при наличие на интересни дипломи, свидетелства за раждане, за брак, родословни проучвания, стари семейни снимки и картички на техни родственици, да ги предоставят за съхраняване в Държавния архив Велико Търново. „С това те ще подпомогнат обогатяването на държавния архивен фонд, ще съдействат за запазването на родовата им памет и не на последно място ще обогатят и изворите за историята на нашия прекрасен град“, допълни Боряна Маринова.\r\nНадежда КРЪСТЕВА", "date": "2018.06.27", "title": "Велико Търново:  Европейци и великотърновци, учили в Европа, с принос за развитието на града, ще издирва Държавният архив"}
{"url": "http://www.focus-news.net/news/2018/06/27/2538952/gd-granichna-politsiya-intenziven-e-trafikat-na-gkpp-kulata-gkpp-kapitan-andreevo-gkpp-dunav-most-vidin-i-gkpp-dunav-most-ruse.html", "text": "На българо-гръцката граница е интензивен на граничен контролно-пропускателен пункт \"Кулата\"  на вход. Това съобщиха от пресцентъра на ГД \"Гранична полиция\". Информацията за трафика на българските гранично контролно-пропускателни пунктове е към 18.00 часа. На българо-турската граница трафикът е интензивен на граничен контролно-пропускателен пункт \"Капитан Андреево\" за товарни автомобили на изход. На българо-румънската граница трафикът е интензивен на гранични контролно-пропускателни пунктове \"Дунав мост Видин\" и \"Дунав мост Русе\" също за товарни автомобили на изход. \r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.27", "title": "ГД \"Гранична полиция\": Интензивен е трафикът на ГКПП \"Кулата\", ГКПП \"Капитан Андреево\", ГКПП \"Дунав мост Видин\" и ГКПП \"Дунав мост Русе\""}
{"url": "http://www.focus-news.net/news/2018/06/27/2538954/veliko-tarnovo-slab-dazhd-vali-na-teritoriyata-na-oblastta-patnite-nastilki-sa-mokri.html", "text": "Слаб дъжд вали на територията на област Велико Търново, предаде репортер на Радио „Фокус“ – Велико Търново.  Времето е облачно. Пътните настилки са мокри. Температурата е 19 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.06.27", "title": "Велико Търново: Слаб дъжд вали на територията на областта, пътните настилки са мокри"}
{"url": "http://www.focus-news.net/news/2018/06/27/2538955/smolyan-uchenitsi-ot-banite-posetiha-parlamenta-po-pokana-na-narodniya-predstavitel-d-r-krasimir-sabev.html", "text": "Ученици от община Баните посетиха Народното събрание по покана на депутата от ГЕРБ д-р Красимир Събев. Това съобщиха от пресцентъра на ГЕРБ – Смолян. Групата бе от 27 деца от първи до 11-ти клас, които са възпитаници на СУ „Христо Ботев“. Учениците бяха придружавани от директора на училището Пенчо Токучев и техни преподаватели.\r\nД-р Събев посрещна младите си гости, разказа им за основните правомощия на институцията и ги запозна със свои колеги. Младежите разговаряха с председателя на парламента Цвета Караянчева, която ги запозна с основните функции на Народното събрание и подчерта, че законодателната институция се стреми да предостави възможност на гражданите да посетят парламента и да научат повече за работата на народните представители.\r\nС учениците се срещна и председателят на Комисията по здравеопазването д-р Даниела Дариткова, която също е народен представител от Смолян. Децата и младежите се интересуваха детайлно от законотворческият процес, приемането на нормативните актове, работата на парламентарните комисии и начинът, по който те се сформират.\r\nВ рамките на посещението си те разгледаха и пленарната зала, в която стават дебатите и гласуването, като проследиха дискусиите от балкона. Д-р Красимир Събев им пожела да продължат да развиват своя потенциал, да са будни и заинтересовани, да следват своите цели и мечти.", "date": "2018.06.27", "title": "Смолян: Ученици от Баните посетиха парламента по покана на народния представител д-р Красимир Събев"}
{"url": "http://www.focus-news.net/news/2018/06/27/2538956/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, но дъждът вече е спрял, каза за Радио „Фокус“ – Видин дежурният служител в Областно пътно управление. Интензивен е трафикът от тежкотоварни автомобили в посока за граничен пункт „Дунав мост 2“, най-натоварено е движението в участъка Дунавци-Видин. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул.“Панония“.\r\nАнна ЛОЗАНОВА", "date": "2018.06.27", "title": "Видин: Мокри са пътните настилки в областта"}
{"url": "http://www.focus-news.net/news/2018/06/27/2538959/desislava-kostadinova-gerb-politikata-na-partiyata-v-osnovnite-sektori-se-priema-dobre-v-stranata-i-v-evropa-kolkoto-i-na-bsp-da-ne-im-haresva-tova.html", "text": "По време на приемната ми в град Сърница, хората, с които се срещнах, са благодарни на правителството в лицето на премиера Бойко Борисов и вътрешният министър Валентин Радев, защото там вече ще има полицейски участък.  Това каза за Радио „Фокус“ – Пазарджик Десислава Костадинова, депутат от ГЕРБ. „Тези хора знаят, че ще бъдат по-спокойни и по-сигурни, защото, например в Сърница за първи път ще има денонощен патрул. Ще бъдат назначени 11 полицаи. И това е нагледен довод срещу този вот на недоверие, защото на сляпо се обвинява правителството, че не изпълнява ангажимента си да назначи още полицаи. При ангажимент да се назначат още 1000 служители на МВР, всъщност са назначени 1700. Мобилни групи са в по-малките населени места. Осъвременява се техниката, с която се работи. Подобрява се материалната база, за да работят нашите полицаи в съвременни условия. Няма държава открила рецептата как да се спре престъпността, но смея да твърдя, че у нас се работи в посока превенция.  В този ред на мисли очаквам вотът да има съдбата на предишния, защото разумът е на страната на управляващите“, коментира Костадинова. \r\nСпоред нея  правителството се ползва с доверието на европейските ни партньори за охраната на външната граница на съюза с Турция. „Но сякаш по традиция има хора, тук, вътре в държавата, които искат да дискредитират България. Всяко управление има нужда от силна опозиция, която да го подтиква към още по-добра работа, към още по-добри резултати, да бъде един вид коректив. За съжаление срещу себе си ние имаме някакъв хаос, който има за цел да пречи на всяка цена, но това вече не се харесва на хората. Българите искат реални резултати, а ГЕРБ ги дава. Изпълняваме програмата за увеличаване на доходите, имаме диалог с гражданите. Правим и грешки, но бързо ги поправяме, не ги крием. Стоим открити пред нашите избиратели, няма задкулисие. Нашите политики в основните сектори се приемат добре навън, приемат се и у нас, колкото и на БСП да не им харесва това. Истината е, че се надявахме на смислен дебат, за да се чуе всичко, което се прави в сектор „Сигурност“. Това щеше да е полезен дебат, но за жалост се оказа, че нашите опоненти не са имали такава цел или пък са били изключително неподготвени по темата“, допълни Костадинова.\r\nВаня НИКОЛОВА", "date": "2018.06.27", "title": "Десислава Костадинова,  ГЕРБ: Политиката на партията в основните сектори се приема добре в страната и в Европа, колкото и на БСП да не им харесва това"}
{"url": "http://www.focus-news.net/news/2018/06/27/2538957/pazardzhik-lek-avtomobil-e-samokatastrofiral-na-presechkata-na-ul-bulair-i-ul-zavoya-na-cherna.html", "text": "Лек автомобил е самокатастрофирал на пресечката на ул. „Булаир“ и ул. „Завоя на Черна“ в Пазарджик, предаде  репортер на Радио „Фокус“ – Пазарджик. Причината за инцидента е отнето предимство. Автомобилът се е врязал в паркирани автомобили пред един от блоковете на пресечката. Няма пострадали хора, нанесени са материални щети. \r\nАлбена ЖИЛЕКОВА", "date": "2018.06.27", "title": "Пазарджик: Лек автомобил е самокатастрофирал на пресечката на ул. „Булаир“ и ул. „Завоя на Черна“"}
{"url": "http://www.focus-news.net/news/2018/06/27/2538958/dots-lora-grigorova-istorik-velikotarnovtsi-sme-v-dalg-kam-onezi-koito-po-edin-ili-drug-nachin-sa-doprinesli-za-razvitieto-na-nashiya-grad.html", "text": "Великотърновци сме в дълг към онези, които по един или друг начин са допринесли за развитието на нашия град. Това каза по повод стартирането на проект „Европейци и великотърновци, учили в Европа, с принос за обществено-икономическия и културен живот в Търново“ на Държавен архив – Велико Търново доц. д-р Лора Григорова, ръководител на Катедра „Нова и най-нова история на България“ към Великотърновския университет „Св. Св. Кирил и Методий“, предаде репортер на Радио „Фокус“ – Велико Търново. Тя посочи, че в периода на Възраждането и след това, когато се изгражда новата българска държава, българите имат растящ интерес към образованието. „Имало е един култ към просветата, към културата, към познанието, още от времето на Възраждането. Всички, които са имали възможност, са изпращали своите деца да получат добро образование. Всички те са получавали такова извън България, но се връщат тук, за да приложат знанията си, да съдейства за изравняването на България с европейските стандарти. Това е една тенденция, която се развива прогресивно от Възраждането към новото време, в периода на новата Българска държава, която се създава след Освобождението“, допълни доц. Григорова. Тя направи съпоставка със днешните тенденции. „Днес, когато младите хора отиват да учат в чужбина, опцията за връщането в България остава на заден план. За тях по-добре би било, ако могат да останат там, да се реализират и в краен случай да се приберат тук. Този възрожденски плам, който е имало тогава, е достоен за уважение, както и дарителството – една тенденция, която присъства във Възраждането и продължава в свободна България“, посочи доц. Лора Григорова.\r\nНадежда КРЪСТЕВА", "date": "2018.06.27", "title": "Доц. Лора Григорова, историк: Великотърновци сме в дълг към онези, които по един или друг начин са допринесли за развитието на нашия град"}
{"url": "http://www.focus-news.net/news/2018/06/27/2538961/vidin-oblastnata-komisiya-po-bezopasnost-na-dvizhenieto-po-patishtata-obsadi-merki-po-osiguryavane-na-bezopasnostta-na-detsata-i-uchenitsite-prez-letniya-sezon.html", "text": "Областната комисия по безопасност на движението по пътищата обсъди мерки по осигуряване на безопасността на децата и учениците през летния сезон, предаде репортер на Радио „Фокус“ – Видин. От началото на 2018 г. са регистрирани 191 катастрофи, при които са загинали 3-ма души, а 30 са ранени. Три деца до 18 г. са пострадали в катастрофи от началото на годината, няма загинали. Едно от пострадалите деца е било пътник, а другите две – водачи на автомобили. Детето, което е било пътник и е ранено в катастрофата, е на 9 г., а ранените ученици, водачи на автомобили на 17 г.\r\nВ рамките на месец комисия е проверила 229 пешеходни пътеки, 50 от които част от републиканската пътна мрежа, а останалите 179 – общински. На заседанието бе отчетено, че пешеходните пътеки са приведени в съответствие с изискванията на Наредба за сигнализация на пътищата с пътна маркировка.\r\nОбластният управител Албена Георгиева, която бе председател на заседанието подчерта важността на подобни срещи, където компетентните институции ефективно координират и планират съвместните си действия.\r\nАнна ЛОЗАНОВА", "date": "2018.06.27", "title": "Видин: Областната  комисия по безопасност на движението по пътищата обсъди мерки по осигуряване на безопасността на децата и учениците през летния сезон"}
{"url": "http://www.focus-news.net/news/2018/06/27/2538960/varna-predimno-suhi-sa-patnite-nastilki-v-grada-i-oblastta-po-avtomagistrala-cherno-more-se-remontirat-6-km-ot-platnoto-v-posoka-burgas.html", "text": "Сухи са пътните настилки във Варна и областта, предаде репортер на Радио „Фокус“ – Варна. Времето е с разкъсана облачност, през нощта има вероятност за валежи. Трафикът в региона е натоварен в посока Добрич. По автомагистрала „Черно море“ се ремонтират 6 км от платното край Варна в посока Бургас, като движението на всички автомобили се осъществява двупосочно в платното за Варна. Предстои полагането на износващия пласт асфалт и на маркировката. За да не се затруднява трафикът, през туристическия сезон – юли и август, ремонтните дейности на виадукт „Звездица“ временно ще спрат и ще бъдат подновени през есента. До края на месеца се очаква да приключат и ремонтните дейности по автомагистрала „Хемус“. В участъка пътен възел Невша – пътен възел Млада Гвардия от км 375+800 до км 381+500 в посока Варна трафикът се осъществява двупосочно в платното посока София поради ремонтни дейности на асфалтовата настилка. В участъка пътен възел Ветрино – пътен възел Неофит Рилски от км 389+717 до км 393+600 посока Варна трафикът се осъществява двупосочно в лявото платно в посока София поради ремонтни дейности на асфалтовата настилка. Затворен е пътен възел Неофит Рилски, като превозните средства се пренасочват по път I-2 Русе – Варна. Слизането от магистралата в посока село Габърница и село Неофит Рилски се осъществява на пътен възел Ветрино. Затворена е връзката при пътен възел Неофит Рилски в посока Варна. Движението се пренасочва по път I-2 Русе – Варна, като качването на магистралата се осъществява при пътен възел Девня.\r\nМарияна ВАЛЕНТИНОВА", "date": "2018.06.27", "title": "Варна: Предимно сухи са пътните настилки в града и областта, по автомагистрала „Черно море“ се ремонтират 6 км от платното в посока Бургас"}
{"url": "http://www.focus-news.net/news/2018/06/27/2538962/zhenmin-zhibao-yuzhna-i-severna-koreya-zapochnaha-pregovori-za-modernizirane-na-mezhdukoreyskite-zhelezopatni-linii.html", "text": "Южна и Северна Корея започнаха преговори за свързване и модернизирането на железопътните системи на двете страни. Делегации от двете страни започнаха преговори в граничното селище Пханмунджом, пише китайският ежедневник „Женмин Жибао“.\r\nОбсъдени са железопътните връзки по източния и западния коридор между двете корейски държави, както и модернизирането на железопътната инфраструктура на Северна Корея.\r\nТричленната южнокорейска делегация е водена от министъра на инфраструктурата и транспорта Ким Чон-рьол.  Делегацията от Пхенян е водена от министъра на железниците Ким Юн-хьок. \r\nКим Чон-рьол обяви, че въпреки международните санкции срещу Северна Корея заради нейните ядрена и ракетна програми, двете страни могат да обсъдят подготовката на свързването на железниците, което може да се осъществи веднага след вдигането на наказателните мерки.  Виктор Турмаков", "date": "2018.06.27", "title": "„Женмин Жибао“ : Южна и Северна Корея започнаха преговори за модернизиране на междукорейските железопътни линии"}
{"url": "http://www.focus-news.net/news/2018/06/27/2538966/sliven-gradat-shte-bade-domakin-na-darzhavnoto-parvenstvo-po-sportna-akrobatika.html", "text": "Сливен ще бъде домакин на Държавното първенство по спортна акробатикa, което ще се проведе в дните от 29 юни до 1 юли, съобщиха от пресцентъра на Община Сливен.\r\nСпортна зала „Васил Левски“ ще приеме състезатели от 20 клуба в страната. Над 120 акробати ще премерят сили за призовите места на най-голямото първенство в национален мащаб. Те ще бъдат разпределени във възрастови групи 7 – 15 г., 9 – 16 г., 10 – 18 г. и 11 – 19 г. Състезанието ще започне на 30 юни от 09.00 часа и ще продължи до 17.00 часа, с прекъсване за обедна почивка от 12 до 14 часа. Награждаването на участниците във възрастова група 7 – 15 г. ще се състои от 17.30 часа. Финалите ще се проведат на 1 юли.\r\nОрганизатори на проявата са Спортен клуб по акробатика „Стефан Данчев“, Българската федерация по спортна акробатика, с подкрепата на Община Сливен.\r\nСмесените двойки в акробатиката са вече част от Олимпийското семейство. Тази година за първи път ще бъдат излъчени олимпийски шампиони в този спорт. Това ще се случи на Третите летни младежки олимпийски игри, които ще се проведат в Буенос Айрес, Аржентина, от 11 до 23 септември.", "date": "2018.06.27", "title": "Сливен: Градът ще бъде домакин на Държавното първенство по спортна акробатика"}
{"url": "http://www.focus-news.net/news/2018/06/27/2538964/burgas-blizo-14-chasa-bez-tok-sa-bili-zhitelite-na-selo-dyulevo-sled-razrazilata-se-burya-nad-rayona.html", "text": "Близо 14 часа без ток са били жителите на село Дюлево, община Средец, след разразилата се буря над района снощи, съобщи слушател на Радио „Фокус“ – Бургас. Електричеството е било прекъснато около 19.30 часа и е било възстановено тази сутрин, около 09.00 часа. „Бурята беше сериозна, гърмеше, пресвяткаше. Съседите са притеснени за посевите си, а градините им са труднодостъпни днес. Към момента не са засегнати насажденията, но главните притеснения са от нови валежи\", заяви слушателят.\r\nВеселина НИКОЛОВА", "date": "2018.06.27", "title": "Бургас: Близо 14 часа без ток са били жителите на село Дюлево след разразилата се буря над района"}
{"url": "http://www.focus-news.net/news/2018/06/27/2538965/predstoyashti-sabitiya-v-stranata-za-28-yuni-agentsiya-fokus.html", "text": "***\r\nОт 13.15 часа на „Дондуков“ 2 президентът Румен Радев ще разговаря с Председателя на Камарата на депутатите на парламента на Чешката република Радек Вондрачек. \r\n***\r\nОт 13.30 часа на „Дондуков“ 2  вицепрезидентът Илияна Йотова организира Студентска лаборатория „Шестте месеца начело на ЕС – още една гледна точка“.\r\n***\r\nОт 9.00 часа ще започне пленарното заседание на Народното събрание.\r\n***\r\nОт 10.30 часа в Народното събрание председателят на парламента Цвета Караянчева ще проведе официална среща с председателя на Камарата на депутатите на Чешка република Радев Вондрачек. В 11.00 часа двамата ще направят изявления за представителите на медиите. От 11.30 часа ще присъстват на официална церемония пред паметника на „Незнайния воин“, където ще бъде поднесен венец.  \r\n***\r\nОт 11.30 часа в зала „Пресцентър“ на Министерството на регионалното развитие и благоустройството в присъствието на министъра на регионалното развитие и благоустройството Николай Нанков, заместник-министърът и ръководител на управляващия орган на ОПРР Деница Николова и кметът на Столична община Йорданка Фандъкова ще подпишат договор за изграждане, основен ремонт и реконструкция на 26 училища и детски градини в София.  \r\n***\r\nОт 12.45 часа в хотел Галерия Графити министърът на туризма Николина Ангелкова ще участва в конференция на тема „Eвропейски стандарти за туризма в България“. \r\n***\r\nМинистърът на отбраната Красимир Каракачанов ще открие паметник на кан Тервел в град Свети Влас.\r\n***\r\nОт 9.00 часа в хотел „Интерконтинентал“ заместник-министърът на регионалното развитие и благоустройството ще участва в конференция на тема „Финансиране за енергийна ефективност в Централна и Югоизточна Европа“. В 10.45 часа ще се проведе брифинг за журналисти, в който ще участват зам.-министърът на енергетиката Жечо Станков. \r\n***\r\nОт 9.30 часа в дома на Европа (ул. „Георги С. Раковски“ 124“) ще се проведе публично представяне на предложението за бюджета на ЕС след 2020 г. Събитието ще бъде открито от ръководителя на Представителстото на ЕК в България Огнян Златев. \r\n***\r\nОт 9.00 часа в VIII състав на Специализирания наказателен съд ще се гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група. \r\n***\r\nОт 9.30 часа във 2-ри състав на Софийски градски съд ще се гледа делото срещу Д. З., обвинен за принуда над свидетел. \r\n***\r\nОт 10.00 часа ще се проведе заседание на Столичния общински съвет. \r\n***\r\nОт 10.00 часа в 4-ти състав на Софийския градски съд ще се гледа делото срещу В. Д., подсъдим за нарушаване разпоредбите на Закона за мерките срещу изпирането на пари от длъжностно лице, присвоени от Топлофикация, (чл. 253 от НК ).\r\n***\r\nОт 10.00 часа в конферентна зала „Витоша“ (в новопостроената сграда до хотела) на Витоша Парк Хотел (ул. „Росарио“ №1) ще бъде официално открита конференция на високо ниво, посветена на скрининга и превенцията на вирусните хепатити и ХИВ. \r\n***\r\nОт 10.00 часа в Х състав на Специализирания наказателен съд ще се гледа делото срещу Цветелин Ц., Тихомир В., Пламен А. и др., обвинени в организиране и ръководене на организирана престъпна група. \r\n***\r\nОт 10.00 часа във II състав Специализирания наказателен съд ще разгледа молбата за реабилитация на Симеон К. \r\n***\r\nОт 11.00 часа в Представителството на Европейската комисия на ул. „Г.С. Раковски“ №124 ще се проведе среща между еврокомисаря по цифровата икономика и общество – Мария Габриел и председателя на Фондация за изобразителен синтез Йонко Стоянов.\r\n***\r\nОт 11.00 часа в парк-хотел „Москва“ ще се състои първата церемония по сертифициране на 145 обучители за училищните екипи по приобщаващо образование от цялата страна работещи в регионални центрове за приобщаващо образование.\r\n***\r\nОт 11.00 часа в XVII състав на Специализирания наказателен съд ще се гледа делото срещу Блага Б. и Иво Д., обвинени в организиране и ръководене на организирана престъпна група. \r\n***\r\nОт 12.00 часа в Национален пресклуб БТА Сдружението на природолечителите в България организира пресконференция за неконвенционалната медицина в България и взаимодействието й с класическата медицина.\r\n***\r\nОт 13.00 часа в пресклуба на БТА ще се проведе пресконференция на Центъра за европейска интеграция на правата на човека. \r\n***\r\nОт 13.00 часа във II състав на Специализирания наказателен съд ще се гледа делото срещу Пламен А., Любка Д., обвинени в съставяне на официален документ с невярно съдържание. \r\n***\r\nОт 13.00 часа в ИнфоЦентър София2018 ще се състои пресконференция във връзка с премиерната прожекция на документалния филм „Един ден на Витоша“.\r\n***\r\nОт 13.30 часа в XVII състав на Специализирания наказателен съд ще се гледа делото срещу Енчо С., Георги Д. и Божидар В., обвинени в организиране и ръководене на организирана престъпна група. \r\n***\r\nОт 13.30 часа в XI състав на Специализирания наказателен съд ще се гледа делото срещу Диана В., Александър М. и Сашо К., обвинени в организирана престъпна група. \r\n***\r\nОт 14.00 часа в 21А състав на Софийския градски съд ще се проведе заседание по молба от защитника на подсъдимата Е. К. за изменение на мярка за неотклонение \"домашен арест\".\r\n***\r\nОт 17.00 часа в музейната зала на БЧК церемония на Двунационалната Търговска Камара България-Израел по награждаването на усилията за спасяване на човешки животи в спешни ситуации. Награден ще бъде председателят на БЧК Христо Григоров. На събитието ще присъства и зам.-кметът на София Дончо Барбалов. \r\n***\r\nОт 17.00 часа във фондация “Дечица” (ж.к. “Люлин”, ул. “Добри Немирев” № 5) ще се проведе встъпителна среща по проект “Искам (сам) да летя“, финансиран от Оперативна програма „Развитие на човешките ресурси“.\r\n***\r\nОт 18.00 часа в Арт Галерия Ларго ще се открие традиционната лятна сборна изложба „Лятна разходка по Ларгото”.\r\n***\r\nОт 18.00 в Галерия „Шипка 6“ – Съюз на българските художници \r\nще бъде открита изложба на дипломираните бакалаври от Националната художествена академията – випуск 2018 г. \r\n***\r\nОт 18.30 часа „Credo Bonum” ще представи изложбата „Добрите машини”  на младия художник Димитър Генчев.\r\n***\r\nОт 18.30 часа в Литературния клуб на Столична библиотека (пл. „Славейков“ № 4) ще бъдат представени разказите на Алек Попов. \r\n***\r\nОт 19.00 часа в галерия „Финес“ съвместно с Юлия Банкова (арттерапевт), организира благотворителна разпродажба на картини в помощ на Кристина Недялкова, на 13 години, с диагноза спина бифида.\r\n***\r\nОт 19.30 часа на ъгъла на ул. Раковски и Иван Вазов, около централата на Холдинг БДЖ, ще се проведе Бдение за БДЖ. То е по повод очаквания търг за сградата на БДЖ - един от най-скъпите имоти в България и отказа на правителството да изплати дължимото на железницата.\r\n***\r\nОт 20.00 часа в зала 1 на НДК ще се състои концертът “Gipsy kings by Paco Baliardo”. \r\n***\r\nОт 11.00 часа в кабинет 108 на Община Благоевград Председателят на Общински съвет-Благоевград – Радослав Тасков, организира  пресконференция по повод предстоящото редовно заседание на Общинския съвет. \r\n***\r\nОт 11.00 часа ще се проведе брифинг в ОДМВР- Благоевград ще се проведе брифинг във връзка с провеждането на Акция на полицията „Ваканция! Да опазим живота на децата на пътя!” \r\n***\r\n14.00 часа в Апелативен съд – Бургас ще се проведе заседание по жалбата на Борислав С. Срещу определение на ОС-Бургас, с което му е взета първоначална мярка за неотклонение „задържане под стража“. \r\n***\r\nОт 16.00 часа в централата на ГЕРБ в Бургас (ул. „Конт Андрованти” 5) общинският съветник от ГЕРБ - Бургас Димитринка Буланова ще има приемен ден с граждани.\r\n***\r\nОт 18.00 часа до 19.00 часа в залата на ОУ „Александър Георгиев – Коджакафалията“ ще се проведе безплатен демонстративен урок по програмиране за деца. \r\n***\r\nОт 9.00 в зала \"Пленарна\" на Община Варна ще се състои 32-рото заседание на Общински съвет - Варна.\r\n***\r\nОт 11.00 часа в Радио Варна ще се проведе пресконференция, посветена на Международния фестивал на червенокръстките и здравни филми и предстоящата Есенна академия. Организаторите на Фестивала – Българския Червен кръст и Медицинския университет – Варна - ще представят актуална информация за провеждането му. \r\n***\r\nОт 14.30 часа в Интерхотел „Черно море“ ще се проведе конференция „Европа за гражданите, Бюро „Творческа Европа\" и Програма „Предприемачество в сферата на културата, културното наследство и културното сътрудничество“.  \r\n***\r\nОт 18.00 часа в клуб „Щурче“ ще бъде представен документалният филм „Шанс за заетост“. \r\n***\r\nОт 19.00 часа в Градска художествена галерия „Борис Георгиев“ ще се състои изложба на отличените творби от 4-ти Международен Салон за Дигитална и Принт Арт фотография Варна 2018 . \r\n*** \r\nОт 9.00 часа в голяма зала на Община Велико Търново ще се проведе Сесия на Великотърновски общински съвет. \r\n***\r\nОт 10.30 часа в Пресклуб на БТА - Велико Търново Читалище „7 юли“ ще представи програмата за честването на 10-годишнината от основаването на читалището. \r\n*** \r\nОт 13.30 часа в сградата на НОИ ще се проведе пресконференция, на която ще бъде предоставена информация за новия метод за преизчисляване на пенсиите.  \r\n*** \r\nОт 17.30 часа в Изложбени зали „Рафаел Михайлов“ ще бъде открита колективна изложба на български и италиански художници „Идентичност между символика и цветове”.\r\n*** \r\nОт 19.00 часа в МДТ „Константин Кисимов“ ще бъде представена постановката „Баядерка“. \r\n*** \r\nОт 20.00 часа в ДКС „Васил Левски“ ще се състои Концерт „Любов и приятелство“ – Йордан Марков и група „Тоника Домики“. \r\n*** \r\nОт 21.00 часа на Сцената на „Арт лято“ до ХГ „Борис Денев“ ще се състои латино парти с Un Beso.\r\n***\r\nОт 13.00 часа в Заседателната зала на Областна администрация – Враца на ет.6 ще се проведе конференция, посветена на опазването и устойчивото използване на река Дунав.\r\n***\r\nОт 18.00 часа в с. Галиче ще бъде изградена детска площадка с дарение на ПГ на ГЕРБ на стойност 17 000 лв. \r\n*** \r\nОт 18.00 часа в НЧ „Напредък-1869“ ще се състои Годишен концерт на Балетна школа „Грация“.\r\n***\r\nОт 19.00 часа в Драматичния театър „Й. Йовков“ ще се проведе спектакъл „Разделям двойки по домовете“. \r\n***\r\nОт 10.00 часа в морска зона – втора буна ще бъде открит Международният турнир по петанк. \r\n***\r\nОт 9.30 часа в зала „ Инфра“ на Община Казанлък ще се проведе 40-то редовно заседание на Общински съвет – Казанлък. \r\n***\r\nОт 14.00 часа в залата на Община Кюстендил ще се проведе редовно заседание на Общински съвет.  \r\n***\r\nОт 19.00 часа в Драматичния театър на Монтана ще се състои концерт на Тони Димитрова. \r\n***\r\nОт 11.00 часа на ул. „Младост“, бл. 62 ще се състои церемонията по откриването на Почетното консулство на Република Полша с консулски окръг Варна, Добрич и Бургас. \r\n*** \r\nОт 11.30 ч. \"Контур 7\" ЕООД организира пресконференция в БТА по темата \"Синя зона\" в Пазарджик. \r\n*** \r\nОт 11.00 часа Областният управител на Пазарджик Стефан Мирев ще председателства заседанието на Регионалния съвет за развитие /РСР/ на Южен централен район /ЮЦР/. \r\n***\r\nВ 15.30 часа американският посланик Ерик Рубин ще посети Община Панагюрище. След официалните срещи е предвидена кратка пресконференция. \r\n***\r\nВ 11.00 часа в Индустриална зона „Куклен“ министърът на икономиката Емил Караниколов присъства на първа копка на високотехнологичен завод на турска компания, който ще произвежда задните светлини за автомобили „Мерцедес“.\r\n***\r\nОт 11.00 часа на терена на одело Фарба България в индустриална зона „Куклен“ (вляво на пътя Пловдив-Асеновград, след Техно Акташ, Мекалит и Вили Елбе аутомотив) ще се състои церемония по първа копка и полагане на темела /първия камък/ на високотехнологичен завод за задните светлини на „Мерцедес“ на турската компания „одело Фарба Лайтинг Груп“, част от Байрактарал Холдинг. Там ще присъста министърът на икономиката Емил Караниколов. \r\n***\r\nВ 12.00 часа в заседателната зала на община „Марица“ ще се състои пресконференция по повод предстоящите Държавни игри за спортистите от малките селища в село Маноле.\r\n***\r\nОт 17.30 часа в офиса на ГЕРБ в район „Западен“ на ул. „Царевец“ 9 общинските съветници Петър Попов, Ясен Михайлов и Дамян Петров. По същото време в офиса на ГЕРБ в район „Северен” на бул.„Марица” №91 ще се проведе приемната на Гошо Къчков. Пенчо Малинов, ще се срещне с граждани от 17.00 до 18.30 часа в офиса на ГЕРБ в район „Източен” на ул. „Коста Паница” №5, а приемната на Веселин Маневски е с начален час 16.00 часа и ще се проведе в партийния офиса в район „Южен” на ул. „Академик Петър Динеков” № 1А.\r\n***\r\nВ 18.30 часа в сградата на Общински съвет Пловдив ще се състои откриването на изложба с рисунки, изработени от лица, изтърпяващи наказание лишаване от свобода в Затвор Пловдив.\r\n***\r\nОт 11.00 часа в зала 712 на Областна администрация-Разград ще заседава Областният съвет за развитие на област Разград.\r\n***\r\nВ 16.00 часа ще се проведе акция за почистване брега на река Дунав при местността Паметниците край Свищов.\r\n***\r\nОт 14.00 часа в Сесийна зала на Община Смолян ще се проведе заседание на Общинския съвет. \r\n***\r\nОт 10.00 часа в Детския отдел на библиотека „Родина“ ще се проведе инициативата „Чета и играя – знам и мога“. \r\n***\r\nОт 17.30 часа в IV експозиционно ниво на Регионалния исторически музей ще се състои премиерата на книгата „С български дух и европейска мисъл“. \r\n***\r\nОт 18.00 часа в къща-музей „Гео Милев“ ще бъде представена „Пепел от пеперуди“ – любовна лирика в слово и цвят, от Виолета Белчева. \r\n***\r\nОт 21.00 часа в лапидариум в Регионалния исторически музей ще се проведе театър под звездите „Паника в хотела“ от Рей Куни. \r\n***\r\nОт 14.00 часа в заседателната зала на Община Трун Общинският съвет ще проведе редовно заседание. \r\n***\r\nОт 11.00 часа в Пресклуб на БТА – Хасково ще се проведе пресконференция на ръководството на БСП - Хасково и на общинските съветници на партията по актуални политически теми.\r\n***\r\nОт 9.00 часа в зала 363 на общината ще се проведе редовно заседание на Общински съвет- Шумен. \r\n***\r\nОт 10.00 часа в залата на СИДП ще се състои среща на експерти със стопанисващите дивеча в дивечовъдните участъки към Държавните горски стопанства.\r\n***\r\nОт 15.00 часа в ДКТ „Васил Друмев“ ще бъде дадена пресконференция с участието на представителите на румънския театър.", "date": "2018.06.27", "title": "Предстоящи събития в страната за 28 юни (Агенция „Фокус“)"}
{"url": "http://www.focus-news.net/news/2018/06/27/2538953/vzglyad-rusiya-saglasuvani-sa-vremeto-i-myastoto-na-sreshtata-mezhdu-vladimir-putin-i-donald-tramp.html", "text": "Представителите на Москва и Вашингтон са съгласували времето и мястото на провеждане на срещата между президентите на Русия и САЩ Владимир Путин и Доналд Тръмп. Това бе съобщено от помощника на руския ръководител Юрий Ушаков след срещата между президента и съветника на Тръмп по националната сигурност Джон Болтън. Той уточни, че подробности ще бъдат огласени в четвъртък, 28 юни, пише „Взгляд“.\r\n„Вероятно президентите ще се срещнат в средата на деня. Несъмнено ще има разговор на четири очи, а също така се предполага, че най-вероятно ще има работна закуска и съвместна пресконференция“, заяви Ушаков. Той отбеляза, че срещата се планира от  дълго време и е от голямо значение и за двете страни.\r\n„Но това е от голямо значение за цялата международна ситуация. Мисля, че това ще бъде основното международно събитие на това лято“, убеден е помощникът на руския президент.\r\nТой добави, че Путин и Тръмп могат да се споразумеят за съвместно изявление, което ще очертае действията на Русия и САЩ  за гарантиране на международната сигурност.\r\nСамият Ушаков ще се срещне с Болтън по-късно в сряда, за да обсъди подробностите за готвената срещата между  Путин и Тръмп.\r\nСъщо така, помощникът на Путин описа темите, които са обсъдени на срещата между Путин и помощника на Тръмп. По-специално е обсъдено положението в Украйна.\r\n„От наша страна беше заявена необходимостта от изпълнение на Минските споразумения,  описани са нашите принципи. Американците коментираха, но тази тема не беше най-важното в преговорите“,  подчерта Ушаков.\r\nТой добави също, че темата за санкциите не е засегната, въпреки че общата ситуация, която възниква в двустранните отношения, да е  обсъдена.\r\nОсвен това Ушаков отбеляза, че Путин е уверил Болтън, че Москва не се намесва на изборите в САЩ.\r\n. Виктор Турмаков", "date": "2018.06.27", "title": "„Взгляд“ (Русия): Съгласувани са времето и мястото на срещата между Владимир Путин и Доналд Тръмп"}
{"url": "http://www.focus-news.net/news/2018/06/27/2538963/varna-prodalzhava-nablyudenieto-na-vodoemite-v-oblastta-kam-momenta-nyama-svedeniya-za-avarii-ili-problemni-mesta.html", "text": "Обстановката във Варненска област е спокойна, към момента няма сведения за аварии или проблемни места при водоемите. Това съобщи за Радио „Фокус“ – Варна оперативният дежурен при Областна администрация във връзка с обявения жълт код за интензивни валежи. Според оперативната информация наблюдението на водоемите в областта продължава, като към този час на деня ситуацията е спокойна, нивото на реките и язовирите е в норма, като валежи през днешния ден не са регистрирани.\r\nМарияна ВАЛЕНТИНОВА", "date": "2018.06.27", "title": "Варна: Продължава наблюдението на водоемите в областта, към момента няма сведения за аварии или проблемни места"}
{"url": "http://www.focus-news.net/news/2018/06/27/2538970/veliko-tarnovo-riosv-podkrepi-predlozhenieto-na-kmeta-na-novo-selo-za-obyavyavane-na-gornoto-porechie-na-reka-negovanka-za-zashtitena-mestnost.html", "text": "Регионалната инспекция по околната среда и водите – Велико Търново изпрати положително становище относно постъпило предложение в Министерство на околната среда и водите за обявяване на защитена местност „Горно поречие на река Негованка (Горния Боаз)“. Това съобщи за Радио „Фокус“ – Велико Търново Милка Асенова, експерт „Връзки с обществеността“ в екоинспекцията. Тя посочи, че предложената за защитена местност се намира в землищата на селата Ново село и Емен, край Велико Търново.\r\nПредложението е на кмета на Ново село и ТД „Академика“. Територията с площ от 577,394 дка обхваща част от поречието на река Негованка в малък карстов пролом между селата Ново село и Емен, в Централен Предбалкан. „Тази част от реката е запазена и неповлияна от антропогенни дейности. Няма хидроинженерни дейности и съоръжения – корекции на речното корито, диги, бентове, прагове и интензивни земеделски дейности. Около речния участък са разположени, гори, пасища и ливади, скални венци и навеси“, посочи Милка Асенова.\r\nВ становището си РИОСВ отчита, че обособената територия е подходяща за осигуряване на по-добра защита на находища и местообитания на описаните видове и запазени крайречни гори. Предложената територия отговаря на критериите за защитена местност по смисъла на Закона за защитените територии, който гласи, че за защитени местности се обявяват територии с характерни или забележителни ландшафти и местообитания на застрашени, редки или  уязвими растителни и животински видове и съобщества. „Като цяло няма тотална забрана за дейности в защитени местности. Всяка дейност се прецизира за конкретния обект. Предложената територия не се припокрива със защитена зона от екологичната мрежа Натура 2000. Намира се в относителна близост до природна забележителност „Каньон на река Негованка“ и защитена зона „Емен“ за опазване на природните местообитания и на дивата флора и фауна. Ние считаме, че осигуряването на законова защита на предложената територия допълнително ще осигури биокоридор и подобряване на екологичната свързаност между елементите на Националната екологична мрежа, които са защитените територии и зони“, посочи Милка Асенова.\r\nНадежда КРЪСТЕВА", "date": "2018.06.27", "title": "Велико Търново: РИОСВ подкрепи предложението на кмета на Ново село за обявяване на горното поречие на река Негованка за защитена местност"}
{"url": "http://www.focus-news.net/news/2018/06/27/2538967/shumen-spokoyna-e-obstanovkata-v-oblastta-sled-valezhite-ot-poslednoto-denonoshtie.html", "text": "Спокойна е обстановката в Шуменска област след валежите от последното денонощие. Това каза пред Радио „Фокус“-Шумен проф. Стефан Желев, областен управител на Шумен. Той посочи, че по-големи количества дъжд са паднали в района на Върбица- 56 л/кв.м и в района на с. Риш, общ. Смядово - 46 л/кв.м. В останалата част на областта валежите са между 20 и 30 л/кв.м. Поддържа се връзка с „Напоителни системи“-клон Шумен като по тяхна информация язовир „Тича“ има 30 млн. куб.м свободен обем. Язовирите и реките в региона са под наблюдение. \r\nВъв връзка с прогнозите за влошаване на времето и очакваните валежи, както и получените данни от МВР, МОСВ, БАН са предприети превантивни действия и е създадена организация за недопускане на потенциален риск на територията на област Шумен. „Всички кметове на населени места и собственици на язовири са оповестени за осигуряване на свободен обем на водоемите, ако някъде има нужда от това, както и да прегледат отново изпускателните съоръжения, за да не се допусне технически проблем да попречи на евентуално изпускане на язовири“, коментира проф. Желев. Той посочи, че при пролетната проверка на язовирите в региона няма установени проблеми във връзка с техническото им състояние. Работено е по почистване на речните корита, предприети са мерки по осигуряване на проводимост, като са извършени и последващи проверки. Предпрети са мерки и за осигуряване на проводимост на критичните участъци по речните корита. Създадена е организация за наблюдение на водните нива на язовирите и за своевременно оповестяване на населението, застрашено от евентуални разливи.  \r\nПроф. Желев уточни, че предприетите мерки не са единичен акт, а са периодични, с превантивна цел, регламентирани в Закона за водите. „Нови валежи са прогнозирани и през следващото денонощие, надявам се да не възникне необходимост от  евентуално въвеждане на Плана за действие при извънредна ситуация, в частта наводнение“, заяви проф. Желев.\r\nИвелина ИВАНОВА", "date": "2018.06.27", "title": "Шумен: Спокойна е обстановката в областта след валежите от последното денонощие"}
{"url": "http://www.focus-news.net/news/2018/06/27/2538969/blagoevgrad-obshtinski-savet-bansko-odobri-kandidatstvane-na-obshtinata-za-finansirane-na-tri-evroproekta.html", "text": "На редовното си заседание Общински съвет Банско одобри кандидатстването на Община Банско за финансиране на три проекта  по мярка 7 „Основни услуги и обновяване на селата в селските райони” към Програмата за развитието на селските райони 2014 – 2020 г. Садено бе съгласие за подаването на проектно предложение „Подобряване на енергийната ефективност на общински административни сгради в община Банско”. Това съобщиха за Радио „Фокус“-Пирин от Община Банско. Проектът предвижда прилагане на мерки за енергийна ефективност  на три общински сгради – кметство Места, кметство Добринище и административна сграда на ул. „Патриарх Евтимий” – гр. Банско – поставяне на изолация на стените, подмяна на дограма и други. Второто проектно предложение отново включва  мерки за енергийна ефективност и рехабилитация на спортни площадки в ПЛТГ – гр. Банско. Наименованието на предложението е „Подобряване на образователната инфраструктура в Професионална лесотехническа гимназия – гр. Банско”,  а максималното финансиране е 500 000 евро, с 0 % финансиране. Третото одобрено предложение е „Реконструкция и рехабилитация на съществуващо езеро в Градски парк гр. Банско”, с което се предвижда обновяване на водното съоръжение в парковото пространство. Съветниците гласуваха внесените пазарни оценки за отчуждаването на 21 имота, попадащи в плана за доизграждане на ул. „Найден Геров” в гр. Банско и свързването й с Републикански път II-19, Симитли – Гоце Делчев.\r\nСъгласно зададените параметри на Общия устройствен план на община Банско, ул. „Найден Геров” е част от външен пътен обръч, който следва да извежда автомобилния трафик извън централната улична мрежа на курорта.", "date": "2018.06.27", "title": "Благоевград: Общински съвет-Банско одобри кандидатстване на Общината за финансиране на три европроекта"}
{"url": "http://www.focus-news.net/news/2018/06/27/2538971/futbol-germaniya-otpadna-ot-mondiala-v-rusiya.html", "text": "Световният шампион Германия отпадна от Световното първенство в Русия. Победа срещу Швеция с 2:1 и загуби от Мексико с 0:1 и Южна Корея с 0:2, изхвърлиха Бундестима на фазата на плейофите. На „Казан Арена“ Германия загуби от Република Корея с 0:2, като двата гола паднаха в добавеното време. Така Германия остана на последно място в групата.\r\nВ Екатеринбург Швеция победи Мексико с 3:0, като след тази загуба напред продължават отборите на Мексико и Швеция.", "date": "2018.06.27", "title": "Футбол: Германия отпадна от Мондиала в Русия"}
{"url": "http://www.focus-news.net/news/2018/06/27/2538973/prezidentat-rumen-radev-efektivnostta-na-sistemata-za-natsionalna-sigurnost-zavisi-i-ot-efektivnostta-na-voennoto-pravorazdavane.html", "text": "Ефективността на системата за национална сигурност зависи и от ефективността на военното правораздаване. Това заяви президентът и Върховен главнокомандващ на Въоръжените сили Румен Радев в Резиденция „Лозенец“ в столицата по време на тържественото отбелязване на двадесетата годишнина от създаването на Военно-апелативния съд и Военно-апелативната прокуратура, съобщиха от прессекретариата на държавния глава.  \r\nВ обръщението си държаният глава подчерта, че в днешната все по-тревожна, трудно предсказуема и противоречива среда за сигурност, ролята на Въоръжените сили непрекъснато расте. По думите на Румен Радев за ефективното функциониране на тази система са необходими законност, ясни стандарти, прозрачност и обективност на управленските решения на ръководството на отбраната по отношение на процесите на модернизация на Въоръжените сили и на изразходването на публични средства. „Поради тези причини военното правосъдие се явява гарант за защитата на обществения интерес в тези сложни процеси, затова и изискванията в тази област непрекъснато се увеличават“, подчерта в словото си президентът. \r\nДържавният глава беше категоричен, че високият професионализъм, по-широк обхват на експертизата в процесите, засягащи модернизацията на Въоръжените сили, обективност и независимост на решенията, са сред водещите фактори в дейността на служителите от системата на военното правораздаване. „Вярвам, че в работата си вие намирате точния баланс между обществения интерес и правата на личността“, допълни Румен Радев.   \r\nВ словото си президентът се обърна към военните магистрати с думи на благодарност за тяхното себеотдаване в ежедневната им работа. „Продължавайте и занапред да отстоявате авторитета на военното правосъдие и на независимата съдебна система“, заяви още президентът Радев.  \r\nНа тържественото отбелязване присъстваха председателят на Военно-апелативния съд полк. Димитър Фикиин, бригаден генерал Веселин Стоев – Административен ръководител и Военно-апелативен прокурор на военно-апелативна прокуратура, главният прокурор Сотир Цацаров, съдии от Конституционния съд, магистрати, ръководители на служби, генерали и офицери от Въоръжените сили.", "date": "2018.06.27", "title": "Президентът Румен Радев: Ефективността на системата за национална сигурност зависи и от ефективността на военното правораздаване"}
{"url": "http://www.focus-news.net/news/2018/06/27/2538975/predstoyashti-mezhdunarodni-sabitiya-za-28-yuni-agentsiya-fokus.html", "text": "Лидерите на ЕС се събират на среща на високо равнище, за да обсъдят миграцията, Брекзит и реформите в Еврозоната.\r\n*** Германският канцлер Ангела Меркел ще издаде заявление за политиката си пред парламента преди началото на срещата на високо равнище в Брюксел.\r\n*** Кремъл ще съобщи конкретните време и място за планираната среща на високо равнище между президентите на САЩ и на Русия Доналд Тръмп и Владимир Путин.\r\n*** Външният министър на Франция Жан-Ив льо Дриан е на посещение в Кайро.\r\n*** Последен ден от тридневното посещение на министъра на отбраната на САЩ Джеймс Матис в Китай преди да отпътува за Южна Корея.\r\n***", "date": "2018.06.27", "title": "Предстоящи международни събития за  28 юни (Агенция \"Фокус\")"}
{"url": "http://www.focus-news.net/news/2018/06/27/2538968/alsat-m-makedoniya-parlamentat-se-podgotvya-za-nova-glasuvane-na-dogovora-za-imeto.html", "text": "След решението на президента на Македония Георги Иванов да не подписва закона за ратифициране на споразумението с Гърция за името, парламентът ще трябва да върне закона на трето четене. Официално все още не е известно кога ще бъде включено в дневния ред, предава скопският телевизионен канал  „Алсат-М“.\r\nИзглежда, че споразумение за името ще има съдбата на Закона за използването на езиците, въпреки че след третото гласуване, Иванов е задължен от конституцията да го подпише. Някои експерти смятат, че задържането на закона е престъпление, което, ако не сега, след края на мандата може да бъде основа за наказателната отговорност срещу държавния глава. Професор Темелко Ристевски смята, че Иванов трябва да подпише закона и след това, ако се съмнява в неговата конституционност, да започне процедура за оценка в Конституционния съд.\r\nОбявяването на импийчмънт при тези обстоятелства, според Ристевски е невъзможно, защото освен 2/3 подкрепа в парламента, са необходими и 2/3 от гласовете на съдиите в Конституционния съд. В същото време, твърдението на президента, че ще се изправи с наказателна отговорност, ако постави своя подпис на закона, според Ристевски, е  манипулация.\r\nСпоразумението с Гърция относно името бе ратифицирано от Парламента на 20 юни. Но вчера Иванов наложи вето на основание, че е несъвместимо с Конституцията и цитира други причини. Този ход, според парламентарното мнозинство, е  очакван. На трето четене в тази ситуация няма възможност да се внесат изменения и на пленарната сесия няма да има разисквания. Виктор Турмаков", "date": "2018.06.27", "title": "„Алсат-М“ (Македония): Парламентът се подготвя за нова гласуване на договора за името"}
{"url": "http://www.focus-news.net/news/2018/06/27/2538974/sofiya-knigata-dyado-dobri-svetetsat-ot-baylovo-be-predstavena-pred-desetki-hora-v-mladezhkiya-teatar-nikolay-binev.html", "text": "В препълнената камерна зала на Младежкия театър „Николай Бинев“ бе представена книгата „Дядо Добри – светецът от Байлово” от журналиста Борислав Радославов, предаде репортер на Агенция „Фокус“. Книгата възкресява историята на столетника. 20% от всяко закупено издание ще бъдат дарени за поставянето на паметник на дядо Добри пред храм-паметника „Св. Александър Невски”. \r\nМодератор на събитието бе Александър Кръстев (създател на най-големия сайт за книги у четене у нас „Аз чета”), а специални гости: епископ Тихон – бивш предстоятел на катедралния храм „Св.Александър Невски” по времето на най-активния период на събиране на милостиня на дядо Добри, Цвета Кирилова – председател на сдружение „Азбукари, и виртуозите от квартет „Светоглас”. \r\nПо време на представянето авторът заяви, че дядо Добри има една изключителна харизма. „Трябва да сме щастливи, че в наши дни имахме привилегията да живеем с такъв човек, който беше наречен светецът от Байлово именно от хората, не от нас журналистите. Благодарение на това, което направи, днес той е една икона за българите. Първата ми среща с дядо Добри датира отпреди пет години. Точно тогава той ми каза: „Прави добро, без да чакаш добро. Прави го безкористно”, разказа авторът. Според него това е най-истинският, реален и правдив формат на книгата. По думите му дядо Добри остава свят човек, което означава, че народът вече го е канонизирал. Що се отнася до това дали наистина ще бъде канонизиран от църквата, авторът посочи, че това би отнело много години, но най-важното е, че за хората той вече е светец. Радославов подчерта, че книгата трябва да се прочете от малкото дете до възрастния човек.\r\nЕпископ Тихон заяви, че дядо Добри е искал да бъде анонимен, да си върши неговата работа в смирение и тайно. „Това, което казваше дядо Добри, не можеше да ти мине покрай ушите. Защо искат всички да са толкова близки до дядо Добри? Поставяме си този въпрос, защото се чувстваме в безпътица. Ужасно престъпление е, че продължават да упорстват моите „червени” приятели да не се преподава вероучение в училище. Не го искаме, за да си докараме повече клиентела в църквите. Малко са младите хора, които желаят да умножават доброто. Забравяме, че дядо Добри ни обичаше. Кой беше по-малък от него? Той си избра нещо и умножаваше доброто. Ако искате паметта на дядо Добри да има значение, умножавайте доброто и обичайте не само този до вас, а дори и този, който мразите”, каза още епископ Тихон.\r\nЛюба АЛЕКСИЕВА", "date": "2018.06.27", "title": "София: Книгата „Дядо Добри – светецът от Байлово” бе представена пред десетки хора в Младежкия театър „Николай Бинев“"}
{"url": "http://www.focus-news.net/news/2018/06/27/2538977/pravda-rusiya-za-parvi-pat-shte-demonstrirat-reaktivnata-sistema-za-zalpov-ogan-tornado-g-na-mezhdunarodniya-pazar.html", "text": "Руската държавна корпорация „Ростех“ получи право да демонстрира реактивната система за залпов огън „Торнадо-Г“ на международни купувачи. Компанията очаква, че чуждестранните поръчители ще проявят интерес към тази РЗСО, пише   „Правда“.\r\nВ перспектива „Торнадо-Г“ има всички шансове да заеме мястото на системата „Град“, която е на въоръжение в повече от 50 държави по света. Тази РСЗО е създадена на основата на „Град“ и е на въоръжение в Русия вече шеста година. Но по-рано тя никога не е показвана на чуждестранните партньори. \r\nОт държавната корпорация поясниха, че снарядите в новата бойна част са двойно повече, отколкото в „Град“. Също така има усъвършенствана система за управление на огъня, възможност за автоматизирано прицелване и навигация.  Виктор Турмаков", "date": "2018.06.27", "title": "„Правда“ (Русия): За първи път ще демонстрират реактивната система за залпов огън „Торнадо-Г“ на международния пазар"}
{"url": "http://www.focus-news.net/news/2018/06/27/2538976/gen-kircho-kirov-krizata-s-migrantite-v-es-otlaga-vav-vremeto-integratsionnite-protsesi-na-zapadnite-balkani.html", "text": "Кризата с мигрантите в ЕС отлага във времето интеграционните процеси на Западните Балкани, коментира в обзорното предаване на Радио \"Фокус\" \"Това е България\" ген. Кирчо Киров, началник на Националната разузнавателна служба в периода 2002 - 2012г. \"Кризата в ЕС с мигрантите ще открои още по-ясно линията на разделение между Великите сили на първо място и техните стремежи да бъдат доминантни в региона. САЩ и Русия основно имат интереси тук. Ако процесите протекат в негативна посока, ще доведат до засилване на позицията на Русия. Видно е, че в битката за глобално надмощие между САЩ и Русия, усилията на САЩ са Русия да бъде изтласкана от региона. Но мигрантската криза ще затрудни интеграцията на Македония и Албания в евроатлантическите структури. Процесите ще предизвикат вътрешни конфликти в Македония. Очаквам занапред да съществуваме в смутна ситуация, не хаотична, но с признаци на хаос обстановка в региона\", каза ген. Киров. Той каза още, че тези процеси ще се отразят негативно върху нашата страна, а усилията, които са положени по време на председателството за създаване на перспективи за Западните Балкани, ще се обезсмислят.", "date": "2018.06.27", "title": "Ген. Кирчо Киров: Кризата с мигрантите в ЕС отлага във времето интеграционните процеси на Западните Балкани"}
{"url": "http://www.focus-news.net/news/2018/06/27/2538995/fokus-makedoniya-evrodeputatite-se-izviniha-za-severni-makedontsi-nyama-da-se-povtori-makedontsite-shte-badat-makedontsi.html", "text": "Евродепутатите, които в писмо до председателя на Съвета на Европейския съюз Доналд Туск написаха северни македонци, в сряда се извиниха и заявиха, че това се е получило от незнание, предава македонската електронна медия „Фокус“.\r\n„Много съжалявам, но на политиците понякога им трябва време, за да научат. Македонците са македонци, а не северномакедонци. Няма да се повтори! Вече е променено в официалния имейл до председателя Туск“, отговори на забележките германският евродепутат Кнут Фелекнщайн.\r\nИзвинение поднесе и евродепутатът от Словения Таня Файон:\r\n„Lapsus Lingvae. Съжалявам за това. Забелязано и поправено е в писмото до председателя на Съвета на ЕС“, написа Файон. Йонислав Дочев", "date": "2018.06.27", "title": "„Фокус“ (Македония): Евродепутатите се извиниха за северни македонци: Няма да се повтори, македонците ще бъдат македонци"}
{"url": "http://www.focus-news.net/news/2018/06/27/2538993/prof-d-r-violeta-yotova-detski-endokrinolog-uvelichava-se-broyat-na-detsata-s-diabet-vav-vazrastta-ot-0-do-5-godini.html", "text": "Увеличава се броят на децата с диабет във възрастта от 0 до 5 години. Това каза в интервю за Радио „Фокус“ – Варна проф. д-р Виолета Йотова, началник на Първа детска клиника в УМБАЛ „Света Марина“ във Варна. „Надеждата от преди две -три десетилетия, че може би като заболяване, което изисква някаква група от хора, възприемчиви за него, диабетът ще намалее, не се оправда. Той расте с една очаквана, не много бърза стъпка, но особено отчетлива във възрастта от 0 до 5 години. Децата, които заболяват годишно в нашия регион са около 40, не се е променил броят, увеличават се тези в най-малката възрастова група от 0 до 5 години“, допълни проф. д-р Виолета Йотова. По думите й годишно в цялата страна също се наблюдава една стабилна заболеваемост, като увеличението е с около 3% годишно в последните десетилетия. „Втори тип диабет, който също много ни тревожеше в началото на хилядолетието заради голямата тенденция за увеличение в западните страни, все още до 18-годишна възраст е рядко заболяване. Има засегнати, но те са много по-малко от хората с първи тип диабет, който в миналото наричахме инсулинозависим и който е автоимунно заболяване“, каза още проф. д-р Виолета Йотова.\r\nМарияна ВАЛЕНТИНОВА", "date": "2018.06.27", "title": "Проф. д-р Виолета Йотова, детски ендокринолог: Увеличава се броят на децата с диабет във възрастта от 0 до 5 години"}
{"url": "http://www.focus-news.net/news/2018/06/27/2538994/plovdiv-v-selo-cheshnegirovo-predstoi-da-se-izpalni-proekt-na-stoynost-400-000-leva.html", "text": "В село Чешнегирово предстои да се изпълни проект на стойност 400 000 лева. Това каза за Радио „Фокус“ – Пловдив кметът на населеното място Христо Атанасов. Той е свързан с проблемите, които възникват в селото при поройни дъждове. Поради тази причина над реката, пресичаща Чешнегирово, предстои да се изградят три нови сводести моста, както и да се подновят осем от вече изградените. Ще бъде почистено и коритото на реката. „Имаше обществени поръчки и обжалвания. Парите от държавата са преведени преди две години. В същото време имаше и тръжни процедури“, каза Христо Атанасов. По проекта всичко е финализирано, предстои изпълнителят да подпише договор в общината и да се започне работа. „По проект са дадени, че в рамките на 28 дни трябва да се случат нещата, но аз не знам дали ще се случи това, тъй като има над 400 кубика бетон, който трябва да бъде отлят“, коментира Атанасов.\r\nПо думите му предстои и асфалтирането на три улици в селото.\r\nВесела КРЪСТЕВА", "date": "2018.06.27", "title": "Пловдив: В село Чешнегирово предстои да се изпълни проект на стойност 400 000 лева"}
{"url": "http://www.focus-news.net/news/2018/06/27/2538972/ria-novosti-aleksandar-vuchich-uveri-darzhavniya-departament-na-sasht-che-shte-se-postarae-da-postigne-kompromis-s-kosovo.html", "text": "Президентът на Сърбия Александър Вучич по време на телефонен разговор с помощник-държавния секретар на САЩ по въпросите за Европа и Евразия Уес Мичъл е обещал, че ще положи всички усили за постигането на компромисно решение по Косово, предава  РИА Новости.\r\nВучич и Мичъл са провели телефонен разговор за ситуацията в региона и за хода на диалога с властите на Косово. Последната среща между Вучич и президента на Косово Хашим Тачи премина на 24 юни без конкретни резултати.\r\n„Представителят на американското ръководство приветстваха продължаването на диалога между Вучич и Тачи и отбеляза, че САЩ се надяват, че процесът ще достигне до компромис“, пише в официално заявление на сръбското президентство. \r\n„Известен съм като човек, който не е голям оптимист, но ще приложим много енергия, усилия и труд, за да постигнем компромис“, пресслужбата цитира отговорът на президента. Той също така е благодарил на Мичъл за интереса към преговорите и се е съгласил, че Белград и Вашингтон трябва по-често да обменят информация за хода на диалога с Прищина. Виктор Турмаков", "date": "2018.06.27", "title": "РИА Новости: Александър Вучич увери Държавния департамент на САЩ, че ще се постарае да постигне компромис с Косово"}
{"url": "http://www.focus-news.net/news/2018/06/27/2538999/anton-velichkov-mzhg-ima-podadeni-protokoli-za-propadnali-ploshti-ot-rapitsa-za-oblast-kyustendil.html", "text": "Има подадени протоколи за пропаднали площи от рапица за област Кюстендил. Това каза за Радио „Фокус“- Пирин Антон Величков, директор на Дирекция „Растениевъдство и биологични производство“ към Министерство на земеделието, храните и горите. „По време на вегетацията тези дъждове не оказаха влияние и няма някакви сериозни полягания, заливания и други негативни последици в област Благоевград. В област Кюстендил е паднала градушка към 13-15 юни, което се е отразило неблагоприятно и има преовлажняване. Това е причината в област Кюстендил да не е стартирала жътвената кампания, тъй като площите са преовлажнени и не може да се влезе с техника, за да се прибира“, каза още Величков. По думите му не са установени сериозни щети от градушката в Кюстендилска област, но има протоколи за пропадна площи за рапица. „Има протокол от село Лозно, община Кюстендил за пропаднали 200 декара, а също така в землището на община Кюстендил има 150 декара. В землището на село Пороминово, община Кочериново - 295 декара, които са подадени като унищожени от градушката“, каза още Величков.\r\nЛора КАЛЧЕВА", "date": "2018.06.27", "title": "Антон Величков, МЗХГ: Има подадени протоколи за пропаднали площи от рапица за област Кюстендил"}
{"url": "http://www.focus-news.net/news/2018/06/27/2539003/varna-kmetat-na-vetrino-d-r-dimitar-dimitrov-podpisa-dogovor-za-specheleno-ot-obshtinata-finansirane-po-proekt-sotsialno-predpriyatie-pomosht-v-doma-i-v-gradinata.html", "text": "Кметът на Община Ветрино д-р Димитър Димитров подписа договор за спечелено от Общината финансиране по проект „Социално предприятие „Помощ в дома и в градината“ – генератор на социална възвръщаемост в община Ветрино“, който се осъществява чрез процедура за предоставяне на безвъзмездна финансова помощ „Развитие на социалното предприемачество” по Оперативна програма “Развитие на човешките ресурси” 2014-2020, съфинансирана от Европейски социален фонд на Европейския съюз. Това съобщиха за Радио „Фокус“ – Варна от Община Ветрино. Общата стойност на проекта е близо 300 000 лева, а периодът на изпълнение е до 31 декември 2019 година. Проектът цели подобряване качеството на живот на лица в неравностойно положение в община Ветрино, давайки им право на избор, независимост и достойнство, посредством разнообразни дейности за социално включване и интеграция на пазара на труда. По проекта ще бъде подобрен достъпът до заетост на хора с увреждания, лица в неравностойно положение на пазара на труда и други социално изключени лица чрез предоставяне на актуална информация относно пазара на труда, изискванията за практикуване на отделните професии, възможностите за обучение, квалификация и преквалификация, което е критерий за успешна професионална и житейска реализация, съобразена с възможностите на лицата от целевите групи“. В проекта ще бъдат включени 40 лица, сред които хора с увреждания, лица в неравностойно положение на пазара на труда, както и други социално изключени лица. Ще се адресират потребности от образователни и консултантски услуги за професионална реализация, устойчива заетост в малките населени места, увеличаване на човешките ресурси в социални услуги, разнообразяване и разширяване обхвата им на терен, спазване организацията на ползване на градинки и паркови пространства, поддържане на озеленителната инфраструктура от квалифицирани лица. Лицата от целевите групи, желаещи да се включат в проекта, подават заявление по образец и придружаващи документи по настоящ адрес до кмета на Община Ветрино.\r\nМарияна ВАЛЕНТИНОВА", "date": "2018.06.27", "title": "Варна: Кметът на Ветрино д-р Димитър Димитров подписа договор за спечелено от Общината финансиране по проект „Социално предприятие „Помощ в дома и в градината“"}
{"url": "http://www.focus-news.net/news/2018/06/27/2539001/varna-vremenno-se-ogranichava-dvizhenieto-v-avariynata-i-aktivnata-lenta-ot-km-405-do-km-406-na-am-hemus-v-posoka-sofiya.html", "text": "Временно се ограничава движението в аварийната и активната лента от км 405 до км 406 на АМ „Хемус“ в посока София, поради изтеглянето на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Движението се осъществява в изпреварващата лента и се регулира от \"Пътна полиция\".", "date": "2018.06.27", "title": "Варна: Временно се ограничава движението в аварийната и активната лента от км 405 до км 406 на АМ „Хемус“ в посока София"}
{"url": "http://www.focus-news.net/news/2018/06/27/2539002/panteley-memtsov-rta-rodopi-dazhdovnoto-vreme-se-otrazyava-negativno-varhu-letniya-turisticheski-sezon-v-rodopite.html", "text": "Дъждовното време се отразява негативно върху летния туристически сезон в Родопите, но през юни сезонът при нас все още не е много активен. Това каза за Радио „Фокус“ – Смолян Пантелей Мемцов – председател на Регионална туристическа асоциация „Родопи“. По думите му през юни в Пампорово и туристическите места в региона се организират основно тийм-билдинги, ученически екскурзии и други. Мемцов изрази надежда в края на месец юни да дойде и краят на лошото време и през юли, август и септември времето да бъде благоприятно за всички активности, които има в Смолянския регион. По този начин туристите пълноценно ще успеят да заемат нашата база и да се радват на прекрасната природа и своята лятна почивка, поясни Мемцов.\r\nТой допълни, че през лятото Родопите се посещават най-вече от български туристи, но през последните години има и интерес от страна на чужденците. За пример той посочи, че Румъния вече навлиза доста дълбоко в България и независимо, че основно ползват нашето Черноморие, все пак вече посещават и Южна България, включително и област Смолян. „Регионът е предпочитат през последните години и от гърци, които намират прохлада при нас. Така че очакваме традиционно българи и туристи от балканските страни близо до нас да посетят Пампорово и Смолянска област през лятото“, каза още Мемцов.\r\nНели ГЕРГЬОВСКА", "date": "2018.06.27", "title": "Пантелей Мемцов, РТА „Родопи“: Дъждовното време се отразява негативно върху летния туристически сезон в Родопите"}
{"url": "http://www.focus-news.net/news/2018/06/27/2538997/ana-mpa-aleksis-tsipras-predreche-che-predstoi-period-ot-mnogo-dobri-novini-za-gratskata-ikonomika.html", "text": "Предстоящият период ще бъде изпълнен с много добри новини за икономиката на Гърция, предрече гръцкият министър-председател Алексис Ципрас в интервю за телевизия „Bloomberg“, цитиран от гръцката информационна агенция АНА-МПА.\r\nТой отбелязах, че в последните три години на всички фронтове Гърция се е превърнала в част от решението, а не от проблема.\r\n„Току що завършихме много амбициозна програма, направихме някои много трудни структурни реформи с по-гладко адаптиране в сравнение с предишните програми“, заяви Ципрас.\r\n„Най-важното нещо днес е, че това е краят на несигурността за Гърция и че страната се завръща“, допълни той.\r\nЗапитан за оттеглянето на депутата от „Независими гърци“ Йоргос Лазаридис от управляващия коалиционен блок и политическото последствие от решението му, Ципрас повтори че това може да се превърне в полза за правителството и отново подчерта, че избори ще бъдат проведени през септември 2019 година, в края на правителствения мандат.\r\n„Имам много тънко мнозинство и вярвам, че ще успея да стигна до края на нашия мандат без никакви проблеми. Ще имаме много важна работа зад нас и ще можем да представим на гръцкия народ, сравнявайки къде бяхме в началото на мандата ни, къде сме сега и къде ще бъдем през 2019 година“, заяви гръцкият премиер.\r\nЦипрас отговори и на въпроси за наскоро преизбрания президент на Турция Реджеп Тайип Ердоган, отбелязвайки че той е „политическа фигура с богат опит, но и много непредвидим“. Гръцкият премиер добави, че е повдигнал въпроса за двамата гръцки военнослужещи държани в Турция, по време на разговора си с турския президент. Йонислав Дочев", "date": "2018.06.27", "title": "АНА-МПА: Алексис Ципрас предрече, че предстои период от много добри новини за гръцката икономика"}
{"url": "http://www.focus-news.net/news/2018/06/27/2538998/nay-golemiyat-probiv-na-balgarskoto-predsedatelstvo-direktivata-za-komandirovane-na-rabotnitsi-obzor.html", "text": "На заключително събитие в НДК правителството отчете постигнатото по време на Българското председателство. Като най-голяма гордост и пробив на Председателството ни министър Лиляна Павлова определи Директивата за командироването на работниците. От 108 досиета предадени ни от Естонското председателство затворените са 78. 2000 души са се грижили за сигурността и логистиката, а експертите, ръководили заседанията са 1550. „Работихме динамично, активно и прогресивно. Всички бяхме резултатно ориентирани“, изтъкна Лиляна Павлова и благодари на всички за изпълнената мисия. По време на Председателството са проведени 284 събития с повече от 36 хил. делегати, при очаквани 20 хил. В работните срещи, заседанията на КОРЕПЕР 1 и 2, както и в заседанията на Съвета на ЕС в Брюксел и Люксембург участниците са над 94 хил. Според министър Павлова девизът „Съединението прави силата“ си е бил на мястото, а приоритетите са подбрани коректно и правилно. Лиляна Павлова обърна внимание на медийното отразяване на Председателството. Близо 4 хил. медии са го отразили, като повечето са планирали да дойдат веднъж, а са дошли поне 6 пъти. „Бяхме заклеймени като корумпирани и бедни, а медиите ни преоткриха като държава за бизнес и туризъм“, изтъкна министър Павлова. Външният министър Екатерина Захариева обяви: „По време на Председателството показахме, че България е амбициозен член на ЕС“. Тя посочи, че за Македония е постигнато най-доброто - конкретика, времеви хоризонти и ясен ангажимент от всяка страна от ЕС. Екатерина Захариева изтъкна важността на миграцията. „Ако не вземем общоевропейско решение за миграцията, или ще се саморазпаднем, или ще разрушим изграденото“, коментира тя и уточни, че мигрантите в света са 68,5 млн., което е най-високата миграционна вълна в историята на човечеството. Министър Захариева призова за разум и смелост в намирането на общоевропейско решение. Според вицепремиера Томислав Дончев подборът на теми за Председателството е бил изключително сполучлив, а администрациите са се справили фантастично.Постиженията на Председателството:\r\n-\tПриключване на законодателните файлове, свързани с младежта;\r\n-\tДоговаряне и завършване на законодателството за европейските избори през 2019 година; \r\n-\tСреща ЕС- Западни Балкани, Декларацията и Приоритетната програма от София;\r\n-\tЗасилване на управлението на границите и миграцията; Договаряне на първата промишлена програма на ЕС за военни способности; \r\n-\tЗакриване на 9 от 13 досиета, свързани с цифровизацията на Европа;\r\n-\t78 са постигнатите споразумения в Съвета или с ЕП; 10 са докладите за напредък; 18 са заключенията на Съвета;Нагласите на българите: \r\n-\tСпоред 34% от интервюираните приоритетът Западни Балкани може да бъде продължен по време на Австрийското председателство;\r\n-\tВсеки пети българин смята, че България се е справила много добре със задълженията си по време на Председателството;\r\n-\tСпоред данните българите са оптимисти за усилията и направеното от институциите и политиците;\r\n-\tРеалисти са за постигнатото- виждат по-скромни постижения в напредъка по общо европейски проблеми, по-силен резултат по отношение на Западните Балкани; \r\n-\tВзискателни са към политиките и позициите на политиците оттук нататък. \r\nБиляна ИВАНОВА", "date": "2018.06.27", "title": "Най-големият пробив на Българското председателство - Директивата за командироване на работници (ОБЗОР)"}
{"url": "http://www.focus-news.net/news/2018/06/27/2539000/ria-novosti-hasan-rouhani-obeshta-da-postavi-sasht-na-kolene.html", "text": "Президентът на Иран Хасан Роухани отказа да „капитулира“ пред Вашингтон и да направи отстъпки по въпроса за преразглеждане на ядрената сделка, съобщи самият той в изявление, излъчвано по държавната телевизия, предава РИА Новости.\r\n„Ще съхраним историческото си национално величие и сами ще поставим САЩ на колене в тази силова борба“, заяви той.\r\nРоухани подчерта, че в тази цел Техеран ще помогне на президента на САЩ Доналд Тръмп, чиято политика, по негово мнение, настройва против САЩ целия свят.\r\n„Като се има предвид това, което прави Тръмп, виждаме как светът се събира и всеки се обединява един с друг. Мисля, че Тръмп прави на всички добро, обединявайки света, а в същото време изолирайки себе си“, допълни иранският държавен глава.\r\nТой засегна и въпросите за икономическите затруднения. „Ние сме длъжни да покажем на света, че можем да преживеем проблемите и трудностите без да променяме своето величие, свобода, независимост, демокрация, републикански строй, религия и култура“, заяви Роухани. Йонислав Дочев", "date": "2018.06.27", "title": "РИА Новости: Хасан Роухани обеща да постави САЩ „на колене“"}
{"url": "http://www.focus-news.net/news/2018/06/27/2539006/voa-chlenat-na-varhovniya-sad-na-sasht-dzhastis-kenedi-shte-se-pensionira.html", "text": "Съдия Джъстис Кенеди от Върховния съд на САЩ обяви в сряда, че планира да се пенсионира, предоставяйки на президента Доналд Тръмп така желаната възможност да го замени с по-консервативен съдия и да промени фундаментално състава на най-висшия съд в страната, предава Voice of America.\r\nКенеди е служил в съда от близо 30 години и често е давал решаващия глас по съществени дела, включително и такива за аборти, забрана на оръжия и право на гласуване.\r\nНазначение на Доналд Тръмп би създало солидно мнозинство от пет консервативни члена на Върховния съд. Без Кенеди съдът ще бъде разделен между четири либерални съдии, назначени от президенти от Демократическата партия, и четири консервативни съдии, назначени от президенти на Републиканската партия.\r\nМинути след като пенсионирането на Джъстис Кенеди беше обявено, Тръмп заяви че ще започне „незабавно“ търсенето на заместник и допълни, че Кенеди е бил мъж с „огромна визия“.\r\nАмериканският съдия уточни, че пенсионирането му ще влезе в сила в края на юли месец. Йонислав Дочев", "date": "2018.06.27", "title": "VOA: Членът на Върховния съд на САЩ Джъстис Кенеди ще се пенсионира"}
{"url": "http://www.focus-news.net/news/2018/06/27/2539008/nova-tv-makedoniya-otnovo-protest-pred-sgradata-na-parlamenta-v-skopie.html", "text": "В сряда вечерта пред сградата на парламента в Скопие са се събрали група граждани, които изразяват своето недоволство от договора за името с Гърция, предава македонската електронна медия „Нова ТВ“.\r\nПротестиращите отново са повторили мнението си, че договорът е вреден и е против македонските интереси.\r\nПротестът е преминал в мирна атмосфера, със засилено полицейско присъствие. Йонислав Дочев", "date": "2018.06.27", "title": "„Нова ТВ“ (Македония): Отново протест пред сградата на парламента в Скопие"}
{"url": "http://www.focus-news.net/news/2018/06/27/2539005/reuters-donald-tramp-zayavi-che-sreshtata-mu-s-vladimir-putin-e-vazmozhno-da-se-provede-v-helzinki-sled-sreshtata-na-varha-na-nato.html", "text": "Президентът на САЩ Доналд Тръмп заяви в сряда, че подготвяната му среща с президента на Русия Владимир Путин може да се проведе в Хелзинки, след срещата на върха на НАТО в Брюксел на 11 и 12 юли, предава Reuters.\r\nТръмп заяви пред репортери, че с руския си колега ще обсъди войната в Сирия и ситуацията в Украйна.\r\nПо-рано в сряда съветникът по национална сигурност на американския президент Джон Болтън беше на посещение в Москва, където се срещна с руския президент Владимир Путин. След това беше оповестено, че е взето решение за провеждане на среща между Доналд Тръмп и Владимир Путин, но детайли не бяха разкрити.\r\nПоследната среща на двамата президенти беше през ноември 2017 година във Виетнам, в кулоарите на срещата на форума за Азиатско-тихоокеанското икономическо сътрудничество. Йонислав Дочев", "date": "2018.06.27", "title": "Reuters: Доналд Тръмп заяви, че срещата му с Владимир Путин е възможно да се проведе в Хелзинки, след срещата на върха на НАТО"}
{"url": "http://www.focus-news.net/news/2018/06/27/2538996/rumen-petkov-abv-bsp-razmi-vaprosa-po-tema-sigurnost-i-dovede-do-udalzhavane-prisastvieto-na-ministar-valentin-radev-v-mvr-s-mesets-ako-dotogava-ne-padne-pravitelstvoto.html", "text": "БСП разми въпроса по тема \"Сигурност\" и доведе до удължаване присъствието на вътрешния министър Валентин Радев в МВР с един месец, ако дотогава не падне правителството. Това каза в обзорното предаване на Радио \"Фокус\" \"Това е България\" Румен Петков, председател на ПП АБВ.\r\n\"Тук става въпрос за 3500 души недокомплект, за брутална лъжа от страна на управляващите  - \"във всяко село полицай\", неспособност да се преодолее този кадрови недостиг, неспособност да се аргументират млади хора да постъпят в полицията, очевидната неадекватност на политическото ръководство да създаде организация за обучение, подготовка и преподготовка на състава на министерството. Резултата го видяхме вчера от втория етаж на пловдивското РПУ\", посочи Петков. Той добави, че слабостите в системата са свързани още с неспособност на политическото ръководство да дисоциира състава на вътрешно министерство на територията на страната съобразно нуждите на населението. \r\nРумен Петков допълни, че системните бягства от арести и затвори, говори за деморализация на състава на МВР и липсата на желание да си върши работата, отхвърляйки модела на управление в сектора.", "date": "2018.06.27", "title": "Румен Петков, АБВ: БСП разми въпроса по тема \"Сигурност\" и доведе до удължаване присъствието на министър Валентин Радев в МВР с месец, ако дотогава не падне правителството"}
{"url": "http://www.focus-news.net/news/2018/06/27/2539011/emsc-zemetresenie-s-magnitud-35-po-skalata-na-rihter-e-registrirano-v-gartsiya.html", "text": "Земетресение с магнитуд 3.5 по скалата на Рихтер е регистрирано в Гърция, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 22:20 часа местно време на дълбочина от 2 км и на 2 км от град Костур и 43 км от албанския град Корча.\r\nНяма данни за жертви и материални щети. Йонислав Дочев", "date": "2018.06.27", "title": "EMSC: Земетресение с магнитуд 3.5 по скалата на Рихтер е регистрирано в Гърция"}
{"url": "http://www.focus-news.net/news/2018/06/27/2539010/tass-mayk-pompeo-potvardi-che-v-poslednite-dni-rusiya-e-narushila-primirieto-v-yugozapadna-siriya.html", "text": "Военновъздушните сили на Русия са изпълнили в последните няколко дни бойни мисии в югозападната част на Сирия, в нарушение на постигнатото по-рано споразумение за прекратяването на огъня в този район, съобщи държавният секретар на САЩ Майк Помпео, цитиран от ТАСС.\r\n„Русия действително е извършила полети над югозападна Сирия в последните дни“, заяви Помпео, по време на изслушване в комисията по бюджетни кредити на Сената на САЩ.\r\n„Това не е ли нарушение на сключените споразумения с Русия?“, Помпео беше запитан от един от сенаторите. „Да, сър. Говорихме с тях на тази тема и направихме публични изявления, доказващи точно това“, отвърна държавният секретар. Йонислав Дочев", "date": "2018.06.27", "title": "ТАСС: Майк Помпео потвърди, че в последните дни Русия е нарушила примирието в югозападна Сирия"}
{"url": "http://www.focus-news.net/news/2018/06/27/2539007/gazeta-express-kosovo-nalozhi-zabrana-za-vlizane-v-stranata-na-srabskiya-ministar-na-otbranata-aleksandar-vulin.html", "text": "Косово е наложило забрана на министъра на отбраната на Сърбия Александър Вулин за влизане в страната, съобщава базираното в Прищина албанско електронно издание Gazeta Express.\r\nВулин обяви, че ще присъства на ежегодното събитие за отбелязване на Видовден на 28 юни.\r\nМинистерството на външните работи на Косово потвърди, че на Вулин ще бъде забранено да влиза в страната.\r\n„Не, на него ще му бъде забранено да влиза в Косово“, заяви Джетлир Зиберай, политически съветник на министъра на външните работи Бехджет Пацоли.\r\nАлександър Вулин е единственият официален представител на Сърбия, който е със забрана за присъствие на възпоменанието на Видовен, заради националистическите си изявления срещу Косово.\r\nВсяка година на 28 юни стотици сърби пътуват до Газиместан за видовденското възпоменание на Косовската битка, която Сърбия губи срещу Османската армия. Косовската полиция обяви, че вече е изработила операционен план за честванията на Видовден. Йонислав Дочев", "date": "2018.06.27", "title": "Gazeta Express: Косово наложи забрана за влизане в страната на сръбския министър на отбраната Александър Вулин"}
{"url": "http://www.focus-news.net/news/2018/06/27/2539004/radio-svobodna-evropa-makedoniya-yohanes-han-se-nadyava-na-zelena-svetlina-za-pregovori-s-makedoniya-i-albaniya.html", "text": "Еврокомисарят по разширяване Йоханес Хан в интервю за Радио „Свободна Европа“, заяви че се надява наблюдението на Македония и Албания да започне още в сряда, тъй като, по неговите думи, комисията има желание да започне преговорите, а решението във вторник е отворило пътя за това.\r\n„Съветът за външни работи прие, че ние като Европейска комисия ще започнем веднага да се подготвяме за това, което всъщност представлява известният процес на мониторинг“, заяви Хан.\r\nНа въпроса дали мониторингът може да започне веднага и за двете страни Хан отговори положително, посочвайки че това предполага проучване на различните тематични области от 33-те глави и къде се намират страните спрямо европейските. Въз основа на това, ще се направи предложение за така наречените първоначални мерки, които след това могат да бъде обсъдени отново със страните-членки като основа за преговори в различните глави.\r\nОтговаряйки на въпроса за разочарованието в Македония и в Албания от отлагането на датата за започване на преговорите, Хан заяви че „трябва да се гледа същината, а не само това, за което в момента няма съгласие. Трябва да се види какво има да се свърши“.\r\n„Ние имаме ангажимент да започнем с подготовките и се надявам че няма да губим време. Няма причина да чакаме есента за започване на работа, след като има още време за работа преди лятната пауза и това е ясно послание – трябва да започнем с подготовката за стартиране на преговорите. Има индикации, че това може да се случи през юни следващата година и че следващата година ще отворим първите глави“, заяви Хан.\r\nХан, чийто мандат като еврокомисар изтича през 2019 година, на въпроса  как може да се гарантира, че това наистина ще се случи, поради промяната в Брюксел, той заяви че това са преговори между институциите.\r\n„Искам да доведа до край, това което съм започнал в началото на мандата и да се получи зелена светлина за преговори за времето на моя мандат. Всъщност за всичко, което съм вложил, съм много мотивиран да направим това“, заяви еврокомисарят. Йонислав Дочев", "date": "2018.06.27", "title": "Радио „Свободна Европа“ (Македония): Йоханес Хан се надява на зелена светлина за преговори с Македония и Албания"}
{"url": "http://www.focus-news.net/news/2018/06/27/2539009/kathimerini-zoran-zaev-zayavi-che-gartsite-nyamat-ot-kakvo-da-se-strahuvat-ot-makedoniya.html", "text": "Около несигурността от крайния изход на постигнатия договор за името между Атина и Скопие преди две седмици, министър-председателят на Македония Зоран Заев призова гърците да не се плашат от неговата страна, пише електронното издание на гръцкия вестник Kathimerini.\r\n„Не се страхувайте от нашата малка страна, не желаем да взимаме нищо от вас. Не претендираме нито за територия, нито за вашето културно наследство и не желаем да променяме границите. Това, което искаме, е сътрудничество в търговията и туризма“, заяви Заев в реч, изнесена в базирания във Виена Австрийски институт за международни работи.\r\nКато част от кампания в цялата Европа за популяризиране на договора, македонският премиер се очаква да се срещне с висшестоящи представители на Европейския съюз в предстоящите дни, включително председателя на Европейския съвет Доналд Туск. Йонислав Дочев", "date": "2018.06.27", "title": "Kathimerini: Зоран Заев заяви, че гърците нямат от какво да се страхуват от Македония"}
