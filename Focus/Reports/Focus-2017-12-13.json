{"url": "http://www.focus-news.net/news/2017/12/13/2467118/n-tv-sled-sreshtata-v-berlin-liderite-na-hds-i-hss-izraziha-zhelanie-za-zapochvane-na-koalitsionni-pregovori-s-gsdp.html", "text": "След срещата в Берлин лидерите на Християндемократическия съюз (ХДС) и  Християнсоциалния съюз (ХСС) – Ангела Меркел и Хорст Зеехофер, изразиха желание за започване на коалиционни преговори с Германската социалдемократическа партия (ГСДП), предава телевизионният канал N-tv.\r\nРазговорите, продължили около два часа и половина, са били „отворени и откровени“, коментираха от партиите в сряда вечерта. „Представителите на ХДС и ХСС изясниха, че искат да съставят стабилно правителство с ГСДП“, се казва в разпространеното съобщение. \r\nТова, което предстои, е среща на партийното ръководство на ГСДП, на която ще бъде взето окончателно решение дали партията, водена от Мартин Шулц, ще одобри започването на преговори за съставяне на ново правителство с политическия блок на Ангела Меркел.\r\nСрещата между канцлера Ангела Меркел, председателите на ХСС и ГСДП – Хорст Зеехофер и Мартин Шулц, се проведе във вечерните часове на сряда. На нея присъстваха също и фракционните лидери на Съюза (ХДС/ХСС) и ГСДП – съответно Фолкер Каудер и Андреа Налес, а също и Александер Добринд, председател на регионалната фракция на ХСС, припомня телевизията.Тереза Герова", "date": "2017.12.13", "title": "N-tv: След срещата в Берлин - лидерите на ХДС и ХСС изразиха желание за започване на коалиционни преговори с ГСДП"}
{"url": "http://www.focus-news.net/news/2017/12/13/2467096/georgi-petarneychev-aebtri-30-km-e-kolonata-ot-tezhkotovarni-avtomobili-ot-balgarska-strana-na-gkpp-kapitan-andreevo-prevozvachite-ne-mogat-da-preminat-do-koleda.html", "text": "30 километра е колата от българска страна на ГКПП „Капитан Андреево“, превозвачите не могат да преминат до Коледа. Това съобщи за Агенция „Фокус“ Георги Петърнейчев председател Асоциацията на българските предприятия за международни превози и пътищата (АЕБТРИ) във връзка образувалата се километрична колона от тежкотоварни автомобили от българска страна до ГКПП „Капитан Андреево“. „Опашката е след Свиленград. Реално превозвачите не могат да преминат до Коледа и никой в държавата не го интересува, че тези хора мръзнат там с дни“, добави той. Петърнейчев обясни, че получава обаждания от превозвачи от цялата страна, които негодуват, търсят съдействие и разбиране.  По думите му никой не дава конкретно обяснение защо е това забавяне. „Това не е нормално, може ли да има 30-километрова колона? Няма друга стана, в която да се случва подобно нещо. Ако не са 30 км ще са 10 км, 15км, които са ежедневни“, каза още той.", "date": "2017.12.13", "title": "Георги Петърнейчев, АЕБТРИ: 30 км е колоната от тежкотоварни автомобили от българска страна на ГКПП „Капитан Андреево“, превозвачите не могат да преминат до Коледа"}
{"url": "http://www.focus-news.net/news/2017/12/13/2467097/bsp-i-dps-vnasyat-vot-na-nedoverie-kam-pravitelstvoto-na-tema-koruptsiya-na-17-yanuari-obzor.html", "text": "След среща между БСП и ДПС стана ясно, че двете парламентарни групи ще внесат вот на недоверие към правителството на тема корупция на 17 януари. Четирима депутати от БСП и трима от ДПС ще участват в работна група, която да формулира мотивите за внасянето на вота. „Темата е корупция, екипите ни ще извадят конкретни случаи. На 10 януари трябва да сме готови с мотивите“, посочи лидерът на БСП Корнелия Нинова и допълни, че няма вариант вотът на недоверие да бъде за цялостна политика. Лидерът на ДПС Мустафа Карадайъ заяви, че вот на недоверие към правителството ще има, защото корупцията е във всички секторни политики. Той обясни, че мотивите за вота на недоверие ще бъдат защитени с конкретни факти.\r\nВ отговор, депутатът от ГЕРБ Тома Биков заяви, че отлагането на датата на вота на недоверие към правителството е опит за саботаж на Председателството на Съвета на ЕС. Той посочи, че от ГЕРБ са готови да дебатират по темата корупция. „Надявам се, ДПС да конкретизира поне част от тезите на БСП, ако те не могат. Добре, че са ДПС да ги вкарат в някаква рамка, иначе изглеждат като разпасана дружина, която се чуди с какво да се занимава в Народното събрание“, коментира депутатът. Според него от БСП неслучайно са избрали датата 10 януари за представяне на мотивите си, за да могат на следващия ден да обиколят телевизиите и да говорят колко лоша е България. „Наясно са, че са абсолютно безпомощни да създадат реалистична алтернатива. Сигурно искат да изместят малко и вътрешния си огън по отношение на приватизацията. Това са истинските им мотиви, иначе досега да бяха внесли 3 вота“, обясни Тома Биков. \r\nЗам.-председателят на ПГ на „Обединени патриоти“ Искрен Веселинов заяви, че внасяне на вот на недоверие на тема корупция на база на предположения и непроверени публикации е ПР ход с цел да се злепостави държавата. „Опозицията се плъзга по една плоскост, чиято единствена цел е да злепоставя България и да вреди на нейния имидж в момента на започване на Председателството“, коментира той. Искрен Веселинов обясни, че темата на вота и времето на внасянето му будят съмнение за това, че за пореден път вътрешнополитическите проблеми на партиите от опозицията се решават чрез вот на недоверие, без да се отдава значението на това как ще пострада авторитетът на България. „Вот на недоверие за корупция да инициират ДПС и БСП, авторите на схемата на Тройната коалиция и наред други схеми, е повече от лицемерно“, категоричен бе Искрен Веселинов. \r\nБиляна ИВАНОВА", "date": "2017.12.13", "title": "БСП и ДПС внасят вот на недоверие към правителството на тема корупция на 17 януари (ОБЗОР)"}
{"url": "http://www.focus-news.net/news/2017/12/13/2467098/kmetat-na-selo-katunitsa-krasimir-yurukov-prez-2018-godina-shte-poiskam-da-badat-asfaltirani-pone-oshte-chetiri-ulitsi.html", "text": "Изпълнихме това, което си поставихме като цел в началото на годината. Това каза за Радио „Фокус”- Пловдив кметът на село Катуница, община Садово, Красимир Юруков. В селото през годината са асфалтирани две улици. „Тъй като Катуница е голямо населено място, има нужда още много улици да се правят”, коментира Юруков и уточни, че през 2018 година ще поиска от Община Садово да бъдат асфалтирани още поне четири улици в селото. \r\n„Засега работим добре с общинския кмет и политиката му за асфалтиране на улици в населените места е добра. Хората са доволни, работим  в координация”, посочи още Юруков. По думите му всички улици в с. Катуница са добре осветени, дори и най-малките и най-отдалечените от центъра на селото.\r\nТази година в селото са изградени четири детски площадки. За 2018 г. е планувано да бъде изградена още една.\r\n„Престъпността в селото е ниска, в разумни и нормални граници, но от време на време вандалите напомнят за себе си. Както навсякъде, в общината има недостиг на полиция. Случаят „Кирил Рашков“ вече отшумя”, каза също кметът Катуница Красимир Юруков.\r\nЦветана ТОНЧЕВА", "date": "2017.12.13", "title": "Кметът на село Катуница Красимир Юруков: През 2018 година ще поискам да бъдат асфалтирани поне още четири улици"}
{"url": "http://www.focus-news.net/news/2017/12/13/2467099/tass-voennovazdushnite-sili-na-izrael-sa-prihvali-dve-raketi-izstrelyani-otkam-ivitsata-gaza.html", "text": "Военновъздушните сили на Израел са прихванали и свалили в сряда вечерта две ракети, идващи откъм Ивицата Газа, предава ТАСС. Това се казва в съобщение до пресата от пресцентъра на израелската армия. \r\n„Израелските военновъздушни сили успешно свалиха две ракети, изстреляни срещу Израел от района на Ивицата Газа“, се казва в съобщението. \r\nПо-рано бе съобщено че в град в южната част на Израел са пуснати сирените за въздушна тревога.  Цанко Цолов", "date": "2017.12.13", "title": "ТАСС: Военновъздушните сили на Израел са прихвали две ракети, изстреляни откъм Ивицата Газа"}
{"url": "http://www.focus-news.net/news/2017/12/13/2467100/pazardzhik-fond-iga-i-krizisniyat-tsentar-v-peshtera-initsiirat-blagotvoritelna-kampaniya-za-nabirane-na-sredstva.html", "text": "Фондът за превенция на престъпността „ИГА“ и Кризисен център за лица и деца, пострадали от насилие в Пещера започват Благотворителна кампания за набиране на средства за подобряване на достъпа и условията в социалната услуга.  Това съобщи за Радио „Фокус“ – Пазарджик Димитър Русинов, председател на УС на независимата професионална организация Фонд „ИГА“. Кампанията ще започне с Коледно благотворително тържество, което ще се състои на 14 декември в Пазарджик. \r\nСъбитието се провежда под патронажа на Николай Зайчев – кмет на Община Пещера. За участие са поканени представители на местния бизнес, институциите и медиите. На тържеството ще бъдат продавани сувенири, изработени от децата в Кризисния център. На търг ще се разиграят картини, дарени за благотворителната кауза. Картината на художничката Елеонора Хаджиниколова „Божури“ ще бъде наградата от благотворителната томбола за участниците, закупили куверти за тържеството. На всички дарители ще бъдат изготвени свидетелства за дарение, а набраните средства ще бъдат използвани единствено и само за целта на кампанията.  \r\nКризисният център в Пещера се помещава на петия етаж в сграда без асансьор, което изключително затруднява достъпа до услугата. Това е особено проблемно за лица и деца с физически затруднения и увреждания, включително инвалидни колички. Изграждането на асансьора не е във възможностите на бюджета на Кризисния център, затова ръководството на Фонд ИГА и екипа на Центъра стартират благотворителна кампания за набирането на 30 000 лв. – сумата, необходима за изграждането му. Благотворителното тържество се организира с финансова подкрепа, предоставена в рамките на проект „Продължаваща и разширена подкрепа за организациите на гражданското общество“, финансиран от Фондация „Америка за България“ и изпълняван от Български център за нестопанско право.\r\nАлбена ЖИЛЕКОВА", "date": "2017.12.13", "title": "Пазарджик: Фонд „ИГА“ и Кризисният център в Пещера инициират благотворителна кампания за набиране на средства"}
{"url": "http://www.focus-news.net/news/2017/12/13/2467101/afp-tereza-mey-ne-uspya-da-specheli-klyuchov-vot-otnosno-brekzit.html", "text": "Британският премиер Тереза Мей загуби ключов вот относно Брекзит, по време на гласуване в лондонския парламент в сряда, съобщава AFP. \r\nВ навечерието на ключова среща относно излизането на Великобритания от ЕС, част от Консервативната партия на премиера Мей, гласуваха заедно с опозицията за 309 на 305 гласа. Народните представители по този начин пожелаха в споразумението за Брекзит да се включи и текст, според който всички постигнати договорки по излизането на Великобритания от Съюза да бъдат гласувани и от британския парламент.  Цанко Цолов", "date": "2017.12.13", "title": "AFP: Тереза Мей не успя да спечели ключов вот относно Брекзит"}
{"url": "http://www.focus-news.net/news/2017/12/13/2467102/obshtinskite-savetnitsi-ot-bsp-se-obyaviha-za-spirane-na-privatizatsiyata-na-obshtinska-banka-ot-gerb-zashtitiha-protsedurata-obzor.html", "text": "Председателят на Градския съвет на БСП-София Калоян Паргов заяви, че процедурата по приватизацията на Общинска банка трябва да бъде спряна, защото явяването само на един кандидат не защитава правата на софиянци. „БСП-София винаги е била против приватизацията на този така ценен актив - Общинската банка. На предстоящото заседание на Столичния общински съвет (СОС) ще гласуваме срещу приватизацията“, обясни той. По думите му кметът на София Йорданка Фандъкова неведнъж е заявявала, че е за конкурсно начало с повече кандидати, затова трябва да направи възможното в случая с приватизацията на Общинска банка.\r\nВ отговор, председателят на СОС Елен Герджиков заяви, че процедурата по приватизацията на банката е прозрачна и ясна. Той припомни, че до 2011 година СО е била изгубила контрол в управлението на Общинска банка, а оттогава досега с много усилия контролът е възвърнат. Според него банката е стабилна и изглежда добре на пазара, въпреки че далеч не е сред водещите. По повод критиката на БСП, че в процедурата участва само един кандидат Елен Герджиков коментира, че кандидатът е одобрен с решение на КЗК и БНБ.  А решението на СОС е под условие, защото такъв е законът. Зам.- председателят на СОС Николай Стойнев уточни, че процедурата по приватизация на Общинска банка ще се финализира с положително становище на БНБ и КЗК. Преди това решението ще се гласува от СОС. Той обясни, че единственият кандидат отговаря на изискванията банката да запази предмета на дейността си и седалището си в следващите 5 години. Кандидатът трябва да гарантира с финансов ресурс защитата на всички клиенти на банката.\r\nБиляна ИВАНОВА", "date": "2017.12.13", "title": "Общинските съветници от БСП се обявиха за спиране на приватизацията на Общинска банка, от ГЕРБ защитиха процедурата (ОБЗОР)"}
{"url": "http://www.focus-news.net/news/2017/12/13/2467103/varna-za-vtora-poredna-godina-obshtina-beloslav-organizira-koleden-konkurs-za-vanshna-koledna-ukrasa.html", "text": "За втора поредна година Община Белослав организира коледен конкурс за коледна външна украса. Това съобщиха за Радио „Фокус“ – Варна от Община Белослав. Идеята е във връзка с предстоящите християнски и новогодишни празници, които са изпълнени с много светлина и настроение, жителите на града лично да допринесат за празничното настроение с красива и атрактивна външна коледна украса. Желаещите да участват в конкурса трябва да изпратят снимки на атрактивна и впечатляваща коледна украса на външни фасади на офиси, магазини, блокове и обществени сгради. Община Белослав ще награди най-добрите украси в три категории – офис, търговски или производствен обект, жилищен блок и частен дом.\r\nВсички желаещи да бъдат включени в конкурса за коледна украса следва да направят снимки на украсеното място и да изпратят кадрите на е-мейл: beloslav.eu@gmail.com до 15 декември 2017 година. Комисия ще разгледа, оцени и класира най-добрите коледни украси в община Белослав след събиране на всички предложения в определения срок.\r\nМарияна ВАЛЕНТИНОВА", "date": "2017.12.13", "title": "Варна: За втора поредна година Община Белослав организира коледен конкурс за външна коледна украса"}
{"url": "http://www.focus-news.net/news/2017/12/13/2467104/pazardzhik-222-zhelaniya-za-koledni-podaratsi-sa-zayaveni-ot-detsata-v-tsentara-za-nastanyavane-ot-semeen-tip-vav-velingrad-kam-initsiativata-plyusheno-meche.html", "text": "Операция „Плюшено мече“ се реализира в Центъра за настаняване от семеен тип за деца и младежи с увреждания във Велинград, като общо 222 са заявените желания за Коледни подаръци, съобщи за Радио „Фокус“ – Пазарджик Десислава Сандакова, директор на социалния център. Срокът за набиране на подаръци в рамките на инициативата е до 15 декември, като до момента почти всички желания на децата са изпълнени от дарители. „Общо 13 деца за заявили своите желания за Коледни подаръци, сред които най-исканите са зимни дрехи и обувки, бельо, пижами, гримове и различни детски играчки. След индивидуалните подаръци най-често се открояват желанията за таблет и колело, но те са почти неизпълними“, уточни Сандакова. Тя каза също, че за общо 26 деца,лишени от родителски грижи или семейна среда,  се полагат грижи в Центъра, които са на възраст от 6 до 20 години. „Все още има такива от тях, дори от по-големите, които вярват в Дядо Коледа и чакат подаръците с голямо желание“, допълни Сандакова. Всички подаръци трябва да са нови, опаковани прилежно като Коледни подаръци и надписани с име на регион, град, институцията, номер на детето в списъка, име на детето и години.\r\nАлбена ЖИЛЕКОВА", "date": "2017.12.13", "title": "Пазарджик: 222 желания за коледни подаръци са заявени от децата в Центъра за настаняване от семеен тип във Велинград към инициативата „Плюшено мече“"}
{"url": "http://www.focus-news.net/news/2017/12/13/2467105/predstoyashti-mezhdunarodni-sabitiya-za-14-dekemvri-agentsiya-fokus.html", "text": "Започва двудневна среща на върха на Европейския съюз, която най-вероятно ще даде зелена светлина за втора фаза от преговорите за Брекзит. \r\n*** Владимир Путин държи своята годишна пресконференция. \r\n*** Последен ден от осмия кръг на преговорите за Сирия, провеждани под егидата на ООН. \r\n*** Синдикати обявиха 24-часова стачка заради нови съкращение в бюджета, изискани от кредиторите на страната. \r\n***", "date": "2017.12.13", "title": "Предстоящи международни събития за 14 декември (Агенция „Фокус“)"}
{"url": "http://www.focus-news.net/news/2017/12/13/2467106/spored-mrrb-se-spekulira-s-tsenata-na-vodata-obzor.html", "text": "На съвместно заседание на парламентарните комисии по околна среда и регионално развитие министър Николай Нанков заяви, че с темата за цената на водата се спекулира. Той припомни, че през 2015 година всички партии в парламента са подкрепили единната цената на водата в обособена територия. „Освен неизбежното поскъпване на цената на водата в социално поносими граници, трябва да споменем, че е помислено и върху нещо много важно – въвеждането на социални помощи за вода. Най-уязвимите групи от нашето общество да бъдат поети за сметка на приходите на ВиК операторите. Това е т.нар. солидарен подход“, посочи регионалният министър. Законът за ВиК е готов на над 90%, като през януари ще започнат с обществените обсъждания. „Законът за ВиК няма да е панацея, но ще вдигне нивото на сектора и ще подобри отношенията в него“, коментира Николай Нанков. \r\nПредседателят на КЕВР Иван Иванов заяви, че цените на водата са обосновани икономически, така че услугите да имат нивото, заложено като изискване от ЕС. По думите му обоснованите цени ще доведат до защита на комфортния начин на живот на гражданите, на здравето им и ще отворят хоризонт на съпътстващи преимущества, свързани с туризъм и инвестиционен климат в страната. Според него независимо от натиска, който се упражнява върху решенията на КЕВР, регулаторът в решенията си твърдо се уповава на законовите изисквания. Председателят на Българската асоциация по водите инж. Иван Иванов изтъкна, че е необходим закон за ВиК услугите. Той апелира да се говори по-експертно в сектора, да се инвестира и да бъдат намалявани загубите. Депутатът Манол Генов заяви, че БСП ще подкрепи закон за ВиК операторите. Според него секторът е недофинансиран, а нуждата от инвестиции е крещяща. Ивелина Василева от ГЕРБ обясни, че през август ЕК е потвърдила, че е изпълнено условието за нормативна уредба, която дава основание за сигурност на ВиК сектора.\r\nОбщинските съветници от БСП се обявиха против повторно увеличение на цената на водата в София. Председателят на Градския съвет на БСП-София Калоян Паргов заяви, че такова увеличение би било несправедливо. „1/3 от София е без канализация, качеството на водата е на ниско равнище все още. Около 50% от водата са загуби, а това е ангажимент на концесионера“, посочи Калоян Паргов. Зам.-председателят на СОС Николай Стойнев заяви, че КЕВР определя цената на водата и всяко политизиране по-скоро задълбочава проблема с водоснабдяването. „Дали е висока или ниска, всеки има мнение, но тук трябва експертен коментар“, коментира той. \r\nБиляна ИВАНОВА", "date": "2017.12.13", "title": "Според МРРБ се спекулира с цената на водата (ОБЗОР)"}
{"url": "http://www.focus-news.net/news/2017/12/13/2467107/mika-zaykova-finansov-ekspert-balgariya-e-na-parvite-mesta-v-es-po-otnositelen-dyal-ot-semeynite-byudzheti-za-hrana-transport-komunikatsii-danatsi-i-osigurovki.html", "text": "България е на първите места в ЕС по относителен дял от семейните бюджети за храна, транспорт, комуникации, данъци и осигуровки. Това каза за Радио „Фокус“ финансовият експерт Мика Зайкова. Тя допълни, че според Евростат нашите домакинства харчат за храна 17,9% от своя бюджет, а според НСИ - 30%. Според Мика Зайкова високият дял се дължи не на инфлацията, а на спекулативния елемент в цените на дребно. „В България цените нямат социална поносимост и имат спекулативен характер. Няма причина цените у нас да са по-високи, сравнени с тези на същите хранителни продукти в други държави на ЕС. Няма обосновка за цената на билета за градски транспорт, тъй като той не е съобразен със социалната поносимост на хората. Цените на мобилните оператори също са доста завишени сравнени с европейските, за телефони харчим един от най-високите в ЕС проценти от годишния бюджет на домакинствата - 4,7 %\", обясни тя. За проблема с цената на водата Мика Зайкова коментира, че не може да се залага на близо 2% инфлация да се вземе най-високата възможна методика, при положение, че българите са на последно място в ЕС по ръст на доходи. Тя призова КЕВР да направи баланс между исканията на тези, които предлагат и онези, които получават услугата.", "date": "2017.12.13", "title": "Мика Зайкова, финансов експерт: България е на първите места в ЕС по относителен дял от семейните бюджети за храна, транспорт, комуникации, данъци и осигуровки"}
{"url": "http://www.focus-news.net/news/2017/12/13/2467108/pernik-italianska-softuerna-programa-za-upravlenie-na-otpadatsi-shte-bade-predstavena-v-obshtinata.html", "text": "Италианска софтуерна програма за управление на отпадъци ще бъде представена от 11.00 часа на 14 декември в Заседателната зала на Община Перник. Това съобщиха от Общината.", "date": "2017.12.13", "title": "Перник: Италианска софтуерна програма за управление на отпадъци ще бъде представена в Общината"}
{"url": "http://www.focus-news.net/news/2017/12/13/2467109/varna-bchk-i-art-festivalat-srachko-provezhdat-kampaniya-za-nabirane-na-sredstva-za-programa-topal-obyad.html", "text": "БЧК – Варна и арт фестивалът „Сръчко“ провеждат обща благотворителна кампания за набиране на средства за програма „Топъл обяд в  училище за нуждаещи се деца“ на БЧК. Това каза за Радио „Фокус“ – Варна Нина Урумова, организатор на фестивала.  Програмата за Област Варна започна от 1 декември и в продължение на 70 учебни дни през зимните месеци над 60 деца от училищата в селата Чернево и Николаева, Община Суворово, получават топъл обяд. \r\nПо време на арт фестивала „Сръчко“, който се провежда през целия месец декември във Фестивалния и конгресен център във Варна, се набират средства за благотворителното мероприятие. Всеки ще може да зарадва децата и да им дари светлина като донесе ръчно изработен предмет, който ще се продава благотворително на специален щанд. Цената ще бъде определена от дарителя, а средствата ще бъдат събирани в специална дарителница, която след края на фестивала ще бъде дадена на БЧК. Доброволци от БЧК ще подпомагат кампанията.\r\nСпециален кът на арт фестивала „Сръчко“ имат и SOS детски селища. Всяка събота и неделя до края на декември ще се провеждат благотворителни събития в помощ на организацията, която се бори за правата на децата.\r\nОрганизаторите на второто издание на фестивала за ръчно изработени изделия „Сръчко“ са подготвили и други изненади, а децата могат да се забавляват в безплатния детски кът.\r\nФестивалът „Коледен Сръчко“  е отворен всеки ден от 11.00 до 19.00 часа.\r\nМарияна ВАЛЕНТИНОВА", "date": "2017.12.13", "title": "Варна: БЧК и арт фестивалът „Сръчко“ провеждат кампания за набиране на средства за програма „Топъл обяд“"}
{"url": "http://www.focus-news.net/news/2017/12/13/2467110/new-york-times-republikanskata-partiya-postigna-sporazumenie-otnosno-proektozakona-za-danachna-reforma.html", "text": "Членовете на американската Републиканска партия в Конгреса и Сената постигнаха „принципно споразумение“ относно проектозакона за данъчна реформа, пише New York Times. Двете групи са се съгласили да предложат намаление на корпоративния данък от 35% на 21%, като целта на републиканците е да представят финалната версия на приетия закон на бюрото на президента Доналд Тръмп до Коледа, отбелязва още изданието, като се позовава на изказване, направено от сенатора Джон Корнин, един от главните хора, работещи по проекта. Корнин също така изрази увереността си, че следващата седмица проектът ще бъде приет. \r\nМаксималният размер на индивидуалния подоходен данък ще слезе до 37% от 39,6%, като на физическите лица ще бъдат предоставени възможности да приспаднат максимум до 10 хил. долара от данъци върху доходи или недвижимо имущество. \r\nМеждувременно американският президент Доналд Тръмп изрази удовлетворението си относно постигнатото споразумение, като отбеляза, че „ние сме много близо до гласуването“. „Това е най-голямото нещо, по което сме работили“, добави още Тръмп. \r\nДанъчната реформа с цел облекчаване на бизнеса бе една от главните опорни точки от предизборната кампания на Тръмп.    Цанко Цолов", "date": "2017.12.13", "title": "New York Times: Републиканската партия постигна споразумение относно проектозакона за данъчна реформа"}
{"url": "http://www.focus-news.net/news/2017/12/13/2466668/reuters-reks-tilarsan-zayavi-che-sasht-sa-gotovi-da-pregovaryat-stiga-severna-koreya-da-e-gotova-da-promeni-pozitsiyata-si-za-yadrenata-programa.html", "text": "Държавният секретар на САЩ Рекс Тилърсън заяви във вторник, че САЩ са готови да преговарят със Северна Корея, но само ако Пхенян отиде на масата за преговори с готовност за промяна на намерението си за развиване на своя ракетен и ядрен потенциал, предава Reuters.\r\nВ изказване пред тинк-танк от Вашингтон, Тилърсън предупреди, че американската армия има постоянна готовност да отговори на евентуални заплахи от страна на Северна Корея и за целта въоръжените сили на САЩ са получили заповед да са готови „за всички възможни варианти“.\r\n„Ние сме готови да говорим с тях веднага щом те са готови за преговори“, заяви той, но добави, че Пхенян трябва да е „готов да направи избор“. \r\nПревод и редакция:", "date": "2017.12.13", "title": "Reuters: Рекс Тилърсън заяви, че САЩ са готови да преговарят, стига Северна Корея да е готова да промени позицията си за ядрената програма"}
{"url": "http://www.focus-news.net/news/2017/12/13/2466669/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Убийството на бившия президент на Йемен Али Абдула Салех от подкрепяните от Иран „хути“ е последното от отчаяните действия на Техеран за спасяване на авторитета си, във война, която отива към загуба за Ислямската република. Според американското издание Washington Examiner, което излезе с обширен материал за последните събития в йеменската гражданска война, ако Иран действително е притежавал предимството в Йемен, то ситуацията щеше да се разреши чрез преговори между бившите съюзници („хутите“ и силите, подкрепящи Салех).\r\nЗнаейки, че Салех и приближения му кръг притежават неопровержими доказателства за връзките помежду им, „хутите“ и Иран не можеха да си позволят да оставят бившия държавен глава да се присъедини към враговете им от оглавяваната от Саудитска Арабия коалиция. А сега, Техеран и шиитските бунтовници са пред заплахата да водят война на два фронта.\r\nДълги години Иран се стреми да установи контрол над стратегически разположения Йемен (контролиращ морския път от Индийския океан през Червено море, към Суецкия канал и Средиземно море). Инициативата целеше да постави под контрола на Техеран цялата територия на страната и да ликвидира изцяло силите, лоялни на международно признатото правителство на президентая Абдрабу Мансур Хади.\r\nОсъзнавайки разрушителния потенциал на евентуална загуба на Йемен, Саудитска Арабия поведе контраофанзивата на арабския свят, осигурявайки въздушна подкрепа и сухопътни сили на йеменските националистически сили. Близо 3 години по-късно, коалицията около Рияд е възвърнала голяма част от загубените позиции.\r\nСмъртта на Салех е кулминацията на напрежението и последните спорове между „хутите“ и лоялистите на Салех и от това се опита да се възползва президента Хади, призовавайки населението да се вдигне на въстание срещу шиитските племена. Саудитите побързаха да обявят, че Йемен ще бъде първата арабска страна, освободена от влиянието на Иран.\r\nТехеран разбира последствията от последните събития и има сериозни опасения, че примера на Салех ще бъде последван от други негови съюзници и сурогати. Реализирайки, че цялата страна се изплъзва изпод контрола им, „хутите“ може отново да се окажат принудени да се скрият в планините на Северен Йемен, докато Иран ще се опитва да ги убеди да отстояват всяка педя земя, която в момента контролират.\r\nОт позицията на Ислямската република, кризата, заедно с новата вълна международна изолация, е предвестник на катастрофа.\r\n*** Срещу нападателя, който се опита да организира терористичен акт в Манхатън, бяха повдигнати официални обвинения, пише The Hill. 27-годишният Акайед Юлла, който се опита да детонира бомба в нюйоркския квартал в понеделник, ще отговаря в съда заради организиране на терористичен акт, подкрепяне на тероризма и незаконно притежание на оръжие, съобщиха местните власти във вторник.\r\nВестникът припомня, че в понеделник Юлла детонира конусовидна самоделна бомба на една от станциите на метрото в Манхатън, но устройството се оказа дефектно. В резултат „самотният вълк“ бе тежко ранен, докато други трима души са по-леко пострадали. Няма данни за загинали след неуспешния опит. \r\nЮлла е разкрил, че е опитал да организира атентат заради американските въздушни удари срещу екстремистите от „Ислямска държава“. От 2011 г. насам, когато нападателят е пристигнал в САЩ от Бангладеш, той не е бил подсъдим за каквото и да е престъпление, като най-вероятно се е радикализирал впоследствие.\r\n*** Турският президент Реджеп Тайип Ердоган проведе във вторник среща със своя палестински колега Махмуд Аббас, пише Daily Sabah. Двамата са обсъдили ситуацията около Ерусалим, след като американският президент Доналд Тръмп призна миналата седмица града за столица на Израел. \r\nРазговорите между двамата са се провели ден преди в сряда да започне срещата на върха на Организацията за ислямско сътрудничество, където главната точка от дневния ред е отново кризата около Ерусалим. \r\nВ сряда, шести декември, президентът на САЩ заяви, че признава Ерусалим за израелска столица и смята да премести там американското посолство в Израел. Изказването му предизвика остри реакции сред международната общност, а в Палестинската автономия бяха организирани тридневни протести, вследствие на които след сблъсъци с израелските сили за сигурност в Ивицата Газа и Западния бряг загинаха четирима души и още няколкостотин бяха ранени. \r\nЕрусалим остава сърцето на израело-палестинския конфликт. Жителите на Автономията желаят източната му част за център на своя бъдеща независима държава, а в  Израел смятат Ерусалим за „единна и неделима“ своя столица.   \r\n*** САЩ не смятат да променят периода на провеждане на съвместните си учения с Южна Корея, като по този начин те ще съвпаднат със зимната олимпиада в Пьончан, пише Chosun Ilbo. \r\nЮжнокорейското правителство поиска по-рано годишните учения, които традиционно траят между 50 и 60 дни, да бъдат изместени за след 25 февруари, когато приключват олимпийските игри. Но по данни на правителствени източници на вестника, Вашингтон е против това.\r\n„САЩ е обвързан с доста натоварен график, включващ страните от региона и не само“, се казва в съобщението на източника, който е подчертал, че „не е лесно да се насрочи друга дата за ученията, защото това ще доведе до преместване във времето на доста други неща“. \r\nОт генералния щаб в Сеул обаче отрекоха да има такива преговори. „Армията не знае нищо за разговори между Сеул и Вашингтон относно датата на маневрите“, се казва в съобщение на официално лице от командването на въоръжените сили.", "date": "2017.12.13", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/13/2466670/predstoyashti-sabitiya-v-stranata-za-13-dekemvri-agentsiya-fokus.html", "text": "***\r\nОт 14.45 часа на „Дондуков“ 2 президентът Румен Радев ще проведе среща с министър-председателя на Кралство Норвегия Ерна Солберг.\r\n***\r\nОт 16.30 в Гербовата зала на „Дондуков“2 президентът ще удостои посланика на Португалската република Луиш Фераш с орден „Мадарски конник“ първа  степен за неговите заслуги за укрепването и развитието на двустранните отношения между Република България и Португалската република.\r\n***\r\nОт 9.00 часа Народното събрание ще проведе заседание. \r\n***\r\nОт 10.00 часа ще се проведе заседание на Министерския съвет. \r\n***\r\nВ сградата на Министерски съвет, министър-председателят Бойко Борисов ще се срещне с норвежкия премиер Ерна Солберг, която пристига на официално посещение в България.\r\n***\r\nОт 11.00 часа заместник министър-председателят Валери Симеонов ще открие новата приемна на трето РУ „Полиция“ при ОД на МВР – Пловдив на ул. „Дилянка“ в Шекер махала. \r\n***\r\nЗам.-министър Десислава Ахладова ще се срещне с представители на неправителствени организации, за да обсъди с тях пререгистрацията на юридическите лица с нестопанска цел.\r\n***\r\nОт 09.00 часа ХIV състав на Специализирания наказателен съд ще гледа делото срещу Георги П., Константин Н., Марио Н. и др. за образуване и ръководене на организирана престъпна група.\r\n***\r\nОт 09.30 часа 11 състав на СГС ще гледа делото срещу Христо Петров бивш управител на „Фонд научни изследвания“, (умишлена безстопанственост).\r\n***\r\nОт 10.45 часа в малката зала Арена Армеец София – Европейска столица на спорта и Столична община традиционния Коледен спортен празник под надслов „Да подкрепим колективните спортове“.\r\n***\r\nОт 10.00 до 15.30 часа в хотел „Витоша“ по проект „Изграждане и внедряване на система за дистанционно електронно гласуване“ ще се проведат симулации на дистанционно електронно гласуване в изпълнение на договор, сключен между Държавна агенция „Електронно управление“ (ДАЕУ) и „Ню Ай“ АД.\r\n***\r\nОт 10.00 часа  ХV състав на Специализирания наказателен съд ще гледа делото срещу Петър Т., Ивайло С., Красимира Д. и Пламен П. за организиране и ръководене на организирана престъпна група. \r\n***\r\nОт 10.00 часа III състав на Специализирания наказателен съд ще гледа делото срещу Хованес М., Пламен Т., Владимир Р. и Стоян А. за организиране и ръководене на организирана престъпна група. \r\n***\r\nОт 10.00 часа ХII състав на Специализирания наказателен съд ще гледа делото срещу Владимир Т., Пламен Н., Тодор С., Виктор М. и Веселин Д. за образуване и ръководене на организирана престъпна група. \r\n***\r\nОт 10.00 часа XVI състав на Специализирания наказателен съд ще гледа делото срещу Иван И., Дилян И. и Милен Д. за образуване и ръководене на организирана престъпна група. \r\n***\r\nОт 10.00 часа VIII състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.\r\n***\r\nОт 10.00 часа в Национален пресклуб БТА Национално пациентско обединение „Конфедерация защита на здравето”/КЗЗ/ ще представи Пътна карта на Европейския пациентски форум, инструмент за политическо ръководство и призив за дългосрочна визия на пациентите и гражданите на ЕС.\r\n***\r\nОт 10.30 часа 19 състав на СГС ще гледа делото срещу Веселин Пенев и Юлия Димитрова (делото за царските конюшни по обвинение за представяне на невярно заключение от лицензиран оценител или одитор).\r\n***\r\nВ Народното събрание Обединението на  жените социалистки област Пловдив ще внесе подписка за ратификация на Истанбулската конвенция.\r\n***\r\nОт 11.00 часа ХVII състав на Специализирания наказателен съд ще гледа делото срещу Ангел П., Анатоли А., Цветомир Ц. и др. за организиране и ръководене на организирана престъпна група.\r\n***\r\nОт 11.00 часа IV състав на Специализирания наказателен съд ще гледа делото срещу Дандинсон Д., Маркс Б. и Принс Б. за организиране и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои заключителната пресконференция в кампанията за предотвратяване на престъпления срещу дивата природа „Аз пазя горите и орлите на България“.\r\n***\r\nОт 11.10 часа в Национален пресклуб БТА Изпълнителната агенция по горите и Българското дружество за защита на птиците ще проведат Заключителна пресконференция на Кампанията за предотвратяване на престъпления срещу дивата природа „Аз пазя горите и орлите на България“.\r\n***\r\nОт 12.00 часа в Национален пресклуб БТА Българското либертарианско общество и Движение „Промена“ ще представят проучването \"Анализ на българската наркополитика 2009-2016 г.\"\r\n***\r\nОт 13.00 часа в Национален пресклуб БТА ще се проведе пресконференция по повод на Третото издание на пътуващ Международен турист филм фест /София - Истанбул - Чорлу - Одрин, 13 - 17 декември 2017 г./\r\n***\r\nОт 12.00 часа в къщата на художника Нено Балкански в столичния квартал „Изток\" на ул. „Латинка\" 12, ще бъде представена нова музейна експозиция, посветена на Балкански.\r\n***\r\nОт 12.30 часа в Български културен институт ще се състои церемония по връчване на наградите на победителите в конкурса за есе на тема „Измеренията на българската поезия 20 -21 век“. \r\n***\r\nОт 13.00 часа в конферентна зала „Перла“ на хотел „Даунтаън“ ще се състои заключителна конференция на тема „Постижения и предизвикателства при предоставянето на услугата Кризисен център за жени пострадали от домашно насилие и техните деца в Димитровград”.\r\n***\r\nОт 13.30 часа Прокурорската колегия на ВСС ще проведе заседание. \r\n***\r\nОт 13.30 часа I състав на Специализирания наказателен съд ще гледа делото срещу Пламен Г., Ердинч Х. и Костадин К. за организиране и ръководене на организирана престъпна група. \r\n***\r\nОт 14.00 часа пред посолството на САЩ в София Инициативен комитет -  „Ерусалим столица на Палестина“ организира протестен митинг. \r\n***\r\nОт 14.00 часа ХVII състав на Специализирания наказателен съд ще гледа делото срещу Христо И. за изнудване. \r\n***\r\nОт 14.00 часа в зала „Галерия“ на хотел „Анел“ ще бъдат връчени Годишните стипендии на лекари специализанти и редовни докторанти.\r\n***\r\nОт 14.00 часа в зала „Музикална“ на Централния военен клуб , ПП Обединени земеделци организира Възпоменателна дискусия, посветена на живота и делото на д-р Г. М. Димитров. Събитието е по повод 45 години от кончината на земеделския лидер, политик и демократ.\r\n***\r\nОт 16.30 часа в Мраморно фоайе на НДК ще се състои последната дискусия в Годината на детската книга на тема „Поколението Милениум – илюстратори. Трудната среща с българския издател“.\r\n***\r\nОт 18.00 часа в „Сити Марк Арт Център“ ще се състои мултимедийно представяне на филма „Царят“.  Очаква се на събитието да присъства Н. В. Цар Симеон, български и чуждестранни гости.\r\n***\r\nОт 18.00 часа в литературен клуб „Перото“ ще бъде представено творчеството на Любен Петков. \r\n***\r\nВ 19.00 часа в Дома на архитекта - ул. „Кракра“ 11, Българо-финландското дружество за приятелство организира честване на 100 - годишнината от обявяването на независимостта на Финландия.\r\n***\r\nВ 19.05 часа от Tерминал 2 нa Летище \"София\"  заминава втората група участници в 26-ата Национална антарктическа експедиция.\r\n***\r\nОт 11.00 ч. кметът на община Асеновград ще направи последната за годината редовна пресконференция по актуални за общината теми. \r\n***\r\nОт 10.00 часа в Регионална библиотека Читалня „Детски отдел“ ще се проведе „Детско утро“.-\r\n***\r\nОт 11.00 часа в Читалнята на Детския отдел на Регионална библиотека „Димитър Талев” Благоевград ще се проведе Детско утро под надслов „Коледна песен“. \r\n***\r\nОт 18.00 часа във фоайето на Община Благоевград ще се проведе „Часът на приказния разказвач“ .\r\n***\r\nОт 19.00 часа в зала „Яворов“ ще бъде представена постановката „Секскомедия в лятна нощ“ от Уди Алън. \r\n***\r\nОт 19.00 часа в Градската художествена галерия официално ще бъде представена книгата на Владимир Караджов „Етиопска приказка“.\r\n***\r\nОт 18.00 часа  в Концертната зала на Националното училище за музикално и сценично изкуство „проф. Панчо Владигеров” ще се проведе интерактивна игра „20 въпроса за изкуството“. \r\n***\r\nОт 11.00 часа в Щаба на Военноморските сили ще се проведе благотворителен коледен базар. \r\n*** \r\nОт 15.30 часа в зала „Одесос“ на хотел Черно море ще бъде представен анализ на параметрите и принципите на осигуряване на финансиране за Центровете за настаняване от семеен тип, както и другите социални услуги, на територията на община Варна. \r\n***\r\nОт 18.00 часа пред 18.00 часа пред Община Варна ще се състои протест  под надслов „Ние пак сме тук!“.\r\n*** \r\nОт 11.00 часа в Конферентната зала на Областен информационен център – Велико Търново ще се проведе работна среща с медиите за представяне на обобщените резултати от дейността на центъра през изминалата година. \r\n***\r\nДиректорът на ГД „Пожарна безопасност и защита на населението“ гл. комисар Николай Николов ще посети Регионалните дирекции във Велико Търново и Ловеч. Той ще се срещне със служителите на двете дирекции и ще връчи награди за постигнати високи професионални резултати. Церемонията във Велико Търново ще започне около 11.30 часа, а в Ловеч ще е около 14.30 часа.\r\n*** \r\nОт 15.30 часа в голяма зала на Община Велико Търново ще се проведе Концерт на Клуба на пенсионера. \r\n***\r\nОт 11.00 часа в залата на Общински съвет - Видин ще се проведе обществено обсъждане със заинтересовани страни по повод проект на междинна оценка на Общински план за развитие на Община Видин за периода 2014-2020 г. В събитието ще участва и кметът Огнян Ценков.\r\n***\r\nОт 10.30 часа в куклена зала на ДКТ ще се състои „Шоколадово коледно шоу“. \r\n***\r\nОт 18.00 часа в хотел „Хемус“ ще се състои церемонията „Спортист на годината“ 2017 г.  на град Враца. \r\n***  \r\nОт 18.30 часа НЧ „Напредък-1869“ Драматичен театър „Невена Коканова“ – Ямбол представя постановката „Тайната на един Дон Жуан“ от Валентин Красногоров. С участието на Албена Павлова, Михаил Билалов и Камен Иванов.\r\n***\r\nОт 13.30 часа в Регионална библиотека „Дора Габе“ ще се проведе библиотерапия „С духа на Коледа” с потребители на Център за психично здраве „Д-р Петър Станчев”. \r\n***\r\nОт 17.30 часа в Младежки център – Добрич ще бъде представена изложба на макети на културно-исторически обекти „Дунав – Река с много история“. \r\n***\r\nОт 18.30 часа в Младежки център – Добрич ще се проведе благотворителен концерт „Защо ние, децата вярваме в чудеса“ – младежка инициатива в подкрепа на Георги Петров. \r\n***\r\nОт 19.00 часа в Драматичен театър „Йордан Йовков“ ще е играе спектакълът „Чудо“. \r\n***\r\nОт 17.30 часа в Музея на фотографията и съвременните визуални изкуства ще бъде открита изложбата „Anima Animus“, с автор Темелко Темелков.\r\n***\r\nОт 10.00 часа в Общински съвет – Ловеч ще се състои пресконференция за отчитане на напредъка по Проект „Осигуряване функционирането на Областен информационен център-Ловеч''.\r\n***\r\nОт 11.00 часа в Пресклуб на БТА – Плевен ще се проведе пресконференция във връзка със зимното издание на \"Парад на модата\" в Плевен.\r\n***\r\nОт 10.00 часа ще бъде открит обновения и разширен Център за социална рехабилитация и интеграция за деца и младежи с увреждания на ул. Александър Батенберг 27а (сградата срещу стълбите на Каменица. \r\n***\r\nОт 11.00 ч. в Зала „КОМПАС” в Ректората на ул. „Цар Асен“ №24 Философско-историческият факултет на Пловдивския университет „Паисий Хилендарски“ организира Кръгла маса на тема „Младите хора в Нова Европа“\r\n***\r\nВ 16.30 часа Инициативен комитет от пловдивското село Неделево, община Съединение, заедно с адвокат, ще депозират в деловодството на общината възражение срещу изграждането на компостираща инсталация в селото. Възражението е придружено с подписка от 250 жители на селото. \r\n***\r\nОбщинските съветници от ГЕРБ ще проведат приемни с граждани по следния график: Радослава Ташкова, председател на Групата на  ГЕРБ и заместник-председател на Общински съвет  - Пловдив, д-р Аргир Аргиров и Георги Василев ще се срещат с граждани от 16.00 до 18.00 часа в офиса на  ГЕРБ в район „Южен” на ул. „Академик Петър Динеков”№1А.  В офиса на  ГЕРБ в район „Източен” на ул. „Коста Паница”№5 Ани Лафчиева ще приема граждани от 17.00 до 18.30 часа, а Емил Русинов от 17.30 до 19.00 часа.\r\n***\r\nОт 17.30 часа в Пленарната зала на Община Русе над 120 талантливи деца и младежи от различни етнически групи ще се изявят на една сцена в традиционния концерт „Да празнуваме заедно“ на фондация „Етническа хармония. \r\n*** \r\nОт 10.30 часа на Камерна сцена в Читалището ще бъде представен  „Дядо Коледа, донеси ми красота и вълшебство“. Празник с учениците от I „б“ клас  на СУ „Николай Катранов“. \r\n***\r\nОт 18.30 часа на моста в Симитли, на разклона за Банско, Сдружение „Бъдеще за Община Банско\" организира протест.\r\n***\r\nОт 10.30 часа в залата на Областен информационен център – Смолян ще бъдат представени резултатите от дейността на центъра през 2017 г., както и предстоящите инициативи през 2018 г. \r\n*** \r\nОт 18.00 часа в Зала № 1 на Родопски драматичен театър “Николай Хайтов“ ще се проведе Коледен благотворителен концерт на учениците от Езикова гимназия „Иван Вазов“ в Смолян. \r\n***\r\nОт 10.00 часа в ЦДГ № 2  „Зорница“, библиотeка „Родина“ гостува на децата  от детската градина във връзка с обявената от МОН Национална седмица на четенето.\r\n***\r\nОт 10.00 часа в ЦДГ № 23  „Кипарис“, митрополит Киприан и Библиотека „Родина“ гостуват на децата от детската градина във връзка с обявената от МОН Национална седмица на четенето. \r\n***\r\nОт 18.30 часа в РБ „Захарий Княжески“ ще се състои концерт на класа по пиано  на Мария Кирекчиева от Музикална школа при НЧ „Родина 1860“.", "date": "2017.12.13", "title": "Предстоящи събития в страната за 13 декември (Агенция „Фокус“)"}
{"url": "http://www.focus-news.net/news/2017/12/13/2466671/ministerstvoto-na-turizma-vrachi-vtorite-godishni-nagradi-v-turizma-obzor.html", "text": "На официална церемония в Централния военен клуб Министерство на туризма връчи вторите Годишни награди в туризма, предаде репортер на Агенция „Фокус“.  Министри, кметове, ръководители на държавни предприятия и агенции, депутати, представители на бизнеса, на неправителствения сектор и медии участваха в церемонията по награждаване на победителите. Целта на инициативата, организирана от Министерство на туризма, е да бъдат откроени и поощрени всички участници в туристическия сектор, които полагат усилия за неговото устойчиво развитие. Тази година участниците се бориха в 16 категории. По време на церемонията стана ясно, че на интернет платформата  за 16-те категории са гласували  над 100 хиляди души. Кандидати са преминали през прецизен подбор.\r\nВ началото на церемонията министърът на туризма Николина Ангелкова заяви, че ръстът в туризма е 8% в сравнение с миналата година. „Изключително ви благодаря, че сте с нас отново тази вечер на вторите годишни награди в туризма. Много бих искала да насърча тези, които не го направиха, да го направят следващата година, защото годишните награди показват не само избраното събитие или дестинация, но подкрепят труда на всяка една община, представител в бизнеса, така че да представим България като целогодишна туристическа дестинация“, заяви Ангелкова и подчерта, че можем да развиваме всичко. По думите й е важно, че с обединени усилия можем да представим страната като едно бижу, богатство. Бих искала да благодаря на целия екип на Министерството на туризма, които неуморно работиха, за да може това събитие да се случи. Бих искала да благодаря и на всеки един от кандидатите, защото надпреварата беше оспорвана и близо над 100 000 души са гласували. Поздравявам и победителите, а и тези, които участваха. Всеки един от вас заслужава тази награда“, каза още Николина Ангелкова. Председателят на НС Цвета Караянчева   инициативата на Министерство на туризма да превърне България в целогодишна дестинация. „Имаме прекрасен климат и културно-историческо наследство. Нашата България е прекрасна страна, която се развива чисто туристически, благодарение и на правителството, което издигна туризма в национална кауза, Министерство на туризма, бизнеса и общините“, заяви Караянчева. „Следващите 6 месеца ще председателстваме Съвета на ЕС, това е още една възможност да покажем България по-най-добрия начин. Пожелавам на министър Николина Ангелкова със същото желание и упоритост да продължи да работи и да стане България разпознаваема навсякъде по света“, каза още тя. \r\nКараянчева връчи отличието в категория „Изборът на Българите“. Първо място зае „Музей-крепост „Баба Вида“, гр. Видин“. Наградата прие кметът на Видин Огнян Цеков. \r\nОт своя страна кметът на София  Йорданка Фандъкова заяви, че за столицата 2017 г. е била успешна в сферата на туризма – 1,1 млн. са туристите за първите 10 месеца. Фандъкова връчи наградата в Категория „Иновация“ 2017 г. на Веломаршрут Дунав Ултра, Диджитал Сова ЕООД. „За мен е голяма чест да връча награда точно в тази категория и то на един софиянец който е създал толкова атрактивен веломаршрут. За София тази година беше успешна в сферата на туризма“, заяви тя.Христина Шопова, зам.-кмет на Благоевград прие наградата  в Годишните награди на туризма в категория „Туристическо събитие 2017“ - Франкофонския фестивал Francofolies. Blagoevgrad\r\n„Francofolies. Blagoevgrad беше включен в 100-те франкофонски събития, което беше огромна реклама за България.  За мен е огромна чест да приема тази награда от името на кмета д-р Атанас Камбитов. Искам да ви благодаря за инициативата, защото ни мотивирате. Когато започнахме това приключение, въобще не сме си представяли, че Francofolies ще представя не само нашия град и но и държавата“, каза още тя. Шопова благодари на всеки един, който е дал своя глас за тях. Наградата в Категория „Туристическо събитие“ 2017г. бе връчена от министъра на спорта Красен Кралев. Той изказа огромно уважение към екипа на кмета Камбитов, който е успял да възпламени франкофонския фестивал след 20 години прекъсване. \r\nПобедителите в отделните категории са:Категория „Иновация“ 2017 г. - Веломаршрут Дунав Ултра, Диджитал Сова ЕООД;Категория „Туристическа атракция/обект“ - Бегликташ, община Приморско;Категория „Духът на България“ -  Празник на розата, община Стрелча;Категория „Община на 2017 г. за планински туризъм“ – Банско;Категория „Журналистически материал на тема туризъм в България за 2017 г. в печатна медия“ - В Боженци затваряли с една врата две стаи - Наталия Малчева- standartnews.com;Категория „Журналистически материал на тема туризъм в България за 2017 г. в онлайн медия“ - Ханкрумският скален манастир - непознатата обител - Наталия Красимирова Йорданова- brat-bg.com;Категория „Публикация на тема туризъм в България за 2017 г. в интернет блог“ - Долината на тракийските царе - Юлия Вукова - time2travel.bg;Категория „Журналистически материал на тема туризъм в България за 2017 г. в Радио“ - Дестинация Жеравна – хранилище на българския дух и традиции, туризъм в Котленско - Мариела Русева- Радио „Фокус“.Категория „Община за 2017 за балнео и СПА туризъм“ – Община Минерални бани;Категорията „Изборът на българите“ - Музей-крепост „Баба Вида“, гр. Видин;Категория „Журналистически материал на тема туризъм в България за 2017 г. в телевизия - Селото на авангарда! Как България влезе в окото на световните медии? – Нова Телевизия (Живко Константинов);Категория „Туристическа дестинация“ 2017г. – Община Сандански;Категория „Туристическо събитие“ 2017г. - „Франкофонския фестивал Francofolies.Blagoevgrad,“ община Благоевград;Категория „Специализиран туризъм“ 2017г. - 5-звезден шахматен мач под небето, к. к. Албена;Категория „Община на 2017 г. за морски туризъм” – Община Поморие ;Категория „Община на 2017 г. за културно-исторически туризъм” – Община Пловдив.", "date": "2017.12.13", "title": "Министерството на туризма връчи вторите Годишни награди в туризма (ОБЗОР)"}
{"url": "http://www.focus-news.net/news/2017/12/13/2466672/denis-rodman-donald-tramp-i-kim-chen-un-si-prilichat-mnogo-te-obichat-da-kontrolirat.html", "text": "Бившата звезда от Националната баскетболна асоциация (НБА) Денис Родман заяви, че президентът на САЩ Доналд Тръмп и лидерът на Северна Корея Ким Чен-ун „си приличат много“, пише американското издание Washington Examiner.\r\nРодман, който се е срещал много пъти с Ким и е участвал в риалити шоуто на Тръмп „Стажантът“, заяви, че двамата „си приличат много“, тъй като „обичат да контролират“.\r\nБившият спортист заяви също, че двамата си правят се „забавляват“ безобидно, докато се заплашват един друг с ядрена война и „никой не държи пръста си над бутона“. Освен това, Родман обеща да се опита „да осъществи определен натиск чрез разговор“ с Ким Чен-ун, когото определя като „приятел за цял живот“.\r\nНезависимо от това, че администрацията на Тръмп наложи забрана на американските граждани да посещават Северна Корея, звездата се надява да се сдобие със „специално разрешение“ от президента, за да посети за пореден път изолираната азиатска страна.\r\nВ периода от 2013 година до сега, Родман е бил в Северна Корея пет пъти, за да участва в баскетболни шоу-срещи, които бяха организирани и наблюдавани на живо от Ким. Двамата винаги са демонстрирали приятелските си отношения.\r\nПревод и редакция:", "date": "2017.12.13", "title": "Денис Родман: Доналд Тръмп и Ким Чен-ун „си приличат много“: „Те обичат да контролират“"}
{"url": "http://www.focus-news.net/news/2017/12/13/2466673/savetnikat-na-donald-tramp-za-natsionalnata-sigurnost-kompaniite-zaloveni-da-se-zanimavat-s-kontrabanda-za-severna-koreya-mozhe-da-sa-napravili-poslednata-si-dostavka.html", "text": "Съветникът на Белия Дом за националната сигурност Хърбърт Макмастър предупреди във вторник , че компаниите, заловени да се занимават с контрабанда на стоки за Северна Корея, може да са направили „последната си доставка“, изобщо, предава AFP.\r\nМакмастър заяви, че санкциите на ООН не са предотвратили доставките на петролни продукти в Северна Корея. Според думите му, контрабандата се осъществява чрез трансфери в международните води, като чуждестранни плавателни съдове прехвърлят продуктите на севернокорейски кораби в открито море, а след това те се доставят в пристанищата.\r\n„Всички компании, които са замесени в това, трябва да понесат най-строги икономически последствия и санкции“, подчерта той.\r\n„Компания, чиито кораби се занимават с тази дейност, трябва да има предвид, че това може да е последната доставка, която ще направи за много време напред“, предупреди Макмастър.\r\nПревод и редакция:", "date": "2017.12.13", "title": "Съветникът на Доналд Тръмп за националната сигурност: Компаниите, заловени да се занимават с контрабанда за Северна Корея, може да са направили последната си доставка"}
{"url": "http://www.focus-news.net/news/2017/12/13/2466674/afp-kim-chen-un-obeshta-da-napravi-severna-koreya-nay-golyamata-yadrena-sila-na-sveta.html", "text": "Лидерът на Северна Корея Ким Чен-ун обеща да направи Северна Корея „най-голямата ядрена сила на света“, показвайки, че Пхенян няма намерение да се съобрази с призивите да изостави ядрената и ракетната си програма, предава AFP, като се позовава на съобщение в севернокорейска държавна медия.\r\nВ реч пред екипа и работниците, осъществили последните ракетни изпитания на Северна Корея, Ким заяви, че страната „ще се развие успешно и ще стане най-голямата ядрена и военна сила на света“, според цитата на държавната новинарска агенция KCNA.\r\nПревод и редакция:", "date": "2017.12.13", "title": "AFP: Ким Чен-ун обеща да направи Северна Корея „най-голямата ядрена сила на света“"}
{"url": "http://www.focus-news.net/news/2017/12/13/2466675/reks-tilarsan-kiev-tryabva-da-svarshi-mnogo-rabota-za-da-izpalni-zadalzheniyata-poeti-s-podpisvaneto-na-minskite-sporazumeniya.html", "text": "Украйна трябва да свърши много работа за провеждането на реформи и изпълнението на задълженията, поети с подписването на Минските споразумения. Това заяви във вторник Държавният секретар на САЩ Рекс Тилърсън, по време на изказване пред форума „Атлантически съвет“ във Вашингтон, предава ТАСС.\r\n„Правителството в Киев трябва да свърши още много работа, за да проведе необходимите реформи и да изпълни задълженията си, поети с подписването на Минските споразумения“, отбеляза той.\r\nДържавният секретар отново призова Русия „да използва своето влияние“ над самопровъзгласените републики в Донбас, за да ги убеди да прекратят конфликта в Източна Украйна. Тилърсън отбеляза, че броят на нарушенията на примирието в Донбас се е увеличил с 60% през тази година, в сравнение с миналата. Във връзка с това, САЩ смятат за свой приоритет да противодействат на насилието в региона.\r\n„Насилието в Източна Украйна продължава. Ние регистрираме повече инциденти с пострадали и жертви сред мирното население през 2017 година, отколкото през 2016-а. Броят на случаите на нарушения на примирието се е увеличил с 60%. Ние сме длъжни да намалим насилието в Източна Украйна“, заяви той.\r\n„Наш приоритет е да сложим край на насилието. Ние работим с Русия, в опит да изясним дали можем да достигнем до споразумение за даване на мандат на ООН да изпрати миротворческа мисия“, добави американският дипломат.\r\nПревод и редакция:", "date": "2017.12.13", "title": "Рекс Тилърсън: Киев трябва да свърши много работа, за да изпълни задълженията, поети с подписването на Минските споразумения"}
{"url": "http://www.focus-news.net/news/2017/12/13/2466676/guardian-deyvid-deyvis-s-otchayan-opit-da-spasi-otnosheniyata-s-es-sled-kato-navredi-na-doverieto-mezhdu-london-i-bryuksel.html", "text": "Британското левичарско издание The Guardian, чиято редакционна политика има лек про-европейски уклон, публикува коментарен материал за разразилия се скандал между председателят на групата „Алианс на демократите и либералите за Европа“ в Европейския парламент Ги Верхофстат и Министърът по въпросите на Брекзит на Великобритания Дейвид Дейвис. Тази тема е широко засегната в броевете за сряда на всички водещи издания във Великобритания.\r\nДейвид Дейвис, пише изданието, прави отчаяни опити да спаси отношенията с Брюксел, след като към него бяха отправени обвинения, че с подстрекателските си коментари нанася вреди на доверието между Великобритания и ЕС.\r\nЕвропейските лидери предупредиха британското правителство да не отстъпва от обещанията си, направени в Брюксел, след като Дейвис заяви, че споразумението, постигнато в Брюксел миналата седмица, няма тежестта на закон.\r\nВисокопоставени служебни лица от Европейския съюз изразиха раздразнението си относно твърденията на британския министър, че постигнатата сделка за Брекзит представлява единствено деклариране на намерение, която не е закрепена законодателно.\r\nМишел Барние, главният преговарящ за Брекзит от страна на ЕС, предупреди Обединеното кралство, че изпълнението на задълженията по „бракоразводната сделка“ с ЕС зависи от това, дали британското правителство ще изпълни задълженията, поети миналата седмица, за границата с Ирландия, правата на европейските граждани и финансовото споразумение.\r\n„Ще имаме окончателно споразумение, ако британското правителство и Тереза Мей изпълнят ангажиментите, поети в петък“, заяви той пред журналистите. „Ние ще бъдем бдителни. Не си мислите, че ще се съгласим с неизпълнение на някои от задълженията на Обединеното кралство“.\r\nМанфред Вебер, председателят на „Европейската народна партия“ в Европейския парламент и основен съюзник на германския канцлер Ангела Меркел, заяви, че британското правителство рискува да загуби доверието на ЕС. „Първият кръг от преговорите за Брекзит трябваше да послужи за изграждане на доверие“, написа той в „Туитър“. „Понижавайки това споразумение до „деклариране на намерение“, правителството на Обединеното кралство поставя доверието под риск. 27-те страни-членки на ЕС и Великобритания трябва да покажат ясно в четвъртък, че споразумението е обвързващо и за двете страни“.\r\nТези и още много критики, заваляха срещу Дейвис и британското правителство, а сред най-яростните критици, както винаги, беше Ги Верхофстат, който заяви, че коментарите на британския министър са „неприемливи“ и могат да провокират още по-сериозно втвърдяване на позициите на Брюксел, включително отмяна на подписването на постигнатото споразумение за Брекзит в петък. Той сподели подозренията си, че правителството в Лондон „има свои собствени цели“, но го предупреди, че „Европейският съвет ще бъде много стриктен“, в проследяването на начина, по който то изпълнява задълженията си.\r\nВ резултат от коментарите на Верхофстат, който е председател на направляващата група на Европейския парламент за Брекзит, която има правото да наложи вето над бъдеща заключителна сделка за „развода“, Дейвис се свърза с него по телефона, за да омаловажи коментарите си и да се опита да спаси отношенията с ЕС.\r\nВ последствие, министърът за Брекзит написа в „Туитър“: „Беше удоволствие, както винаги, да разговарям с моя приятел (Ги Верхофстат) и ние се съгласихме, че е важно да приемем взаимен доклад. Нека работим заедно, за да го претворим в закон, колкото е вързможно по-скоро“.\r\nПревод и редакция:", "date": "2017.12.13", "title": "Guardian: Дейвид Дейвис с отчаян опит да спаси отношенията с ЕС, след като „навреди на доверието“ между Лондон и Брюксел"}
{"url": "http://www.focus-news.net/news/2017/12/13/2466677/the-daily-express-velikobritaniya-klekna-pred-es-sporazumenieto-za-parviya-krag-ot-pregovorite-za-brekzit-shte-se-prevarne-v-zakon-sled-kato-gi-verhofstat-se-nahvarli-na-deyvid-deyvis.html", "text": "Британското евроскептично издание The Daily Express публикува коментарен материал относно последния скандал около \"развода\" между Великобритания и Европейския съюз. Министърът по въпросите на Брекзит на Великобритания Дейвид Дейвис изрази мнение, че постигнатата сделка за първия кръг от преговорите между Лондон и Брюксел не е нищо повече от „деклариране на намерение“ и не лежи върху законова основа. Това предизвика вълна от критики от страна на ЕС, което накара Дейвис да предприеме спешни мерки за възстановяване на доверието. Подобно поведение на британския министър не се оказа по вкуса на редакцията на крайно-евроскептичното издание.\r\nВеликобритания, пишат от Експрес, клекна под натиска на Европейския съюз, съгласявайки се да приеме като закон споразумението за първата фаза от преговорите за Брекзит, след яростна интервенция на Ги Верхофстат.\r\nЕврократите се запънаха, след като министърът за Брекзит Дейвид Дейвис заяви, че за Великобритания споразумението представлява „по-скоро деклариране на намерение, отколкото законов акт“, което накара видния евродепутат Ги Верхофстат да обвини Дейвис в „нанасяне на вреди на доверието“.\r\nИзпълнявайки необикновен обратен завой, британският министър потвърди, че е разговарял с председателя на „Алианса на либералите и демократите за Европа“ в Европейския парламент Верхофстат и двамата са се разбрали да работят съвместно за претворяването на споразумението в закон.\r\nДейвис, пишат от редакцията, се огъна под натиска, след като евродепутата го нападна за „неприемливите“ му коментари и го обвини, че „вреди на доверието“ между Лондон и Брюксел.\r\nПревод и редакция:", "date": "2017.12.13", "title": "The Daily Express: Великобритания клекна пред ЕС: Споразумението за първия кръг от преговорите за Брекзит ще се превърне в закон, след като Ги Верхофстат се нахвърли на Дейвид Дейвис"}
{"url": "http://www.focus-news.net/news/2017/12/13/2466678/dvama-retsidivisti-sa-zadarzhani-za-obir-v-lyulin-treti-se-izdirva-sled-yarostna-saprotiva-i-byagstvo-obzor.html", "text": "Двама рецидивисти са задържани за обир в „Люлин“, а трети се издирва след яростна съпротива и бягство. Това стана ясно на брифинг в прокуратурата, в който взеха участие старши комисар Константин Димитров - зам.-директор на Главната дирекция „Национална полиция“, старши комисар Ивайло Иванов - директор на СДВР, Емилия Русинова - градски прокурор на София и Зорница Таскова - говорител на Софийската градска прокуратура. \r\nОперацията е реализирана от служители на сектор „Грабежи“ при ГД „Национална полиция“ и на отдел „Криминална полиция“ при СДВР, под ръководството на Софийска градска прокуратура (СГП). Оперативните действия започнали в ранните часове на 11 декември на територията на София. Те са предприети непосредствено след сигнал за грабеж в столичния квартал „Люлин“ и извършен на място оглед. По първоначални данни в престъплението са участвали четирима маскирани мъже. Двама от тях проникнали в офиса на фирмата, намиращ се на втория етаж на сградата. След сила и заплаха към охранителя на фирмата, те отнели метална каса с 10 000 лева, която изнесли през прозореца. Другите двама я поели и натоварили в откраднат автомобил. \r\nВ хода на операцията са установени трима от извършителите на престъплението. Задържани са 42-годишният С. И., който е криминално проявен и осъждан, и 41-годишният Н. И. – също криминално проявен и осъждан у нас, и в други страни от ЕС. Третият е К. П. на 42 години с прякор Мраморския, е оказал яростна съпротива при задържането, ранил един от служителите на ГДНП и е успял да избяга. Той е обявен за общодържавно издирване. \r\nВ рамките на проведените процесуално-следствени действия на адреси на тримата извършители са открити множество доказателства, сочещи съпричастността им към грабежа, както и към други кражби, извършени на територията на столицата и страната. Намерен е и автомобилът, с който са превозвали откраднатата каса, като е установено, че той е бил с номера от друга кола, за която няма данни да е противозаконно отнета. Ст. комисар Константин Димитров уточни, че според събраните до този момент данни, само за последните две седмици, групата е реализирала „оборот“ от 160 000 лева. \r\nСГП е привлякла С.И. и Н.И. като обвиняеми за извършения грабеж от офис на фирма в София. Наложени са им мерки за неотклонение „задържане под стража“ за срок до 72 часа. \r\nЛюба АЛЕКСИЕВА", "date": "2017.12.13", "title": "Двама рецидивисти са задържани за обир в „Люлин“, трети се издирва след яростна съпротива и бягство (ОБЗОР)"}
{"url": "http://www.focus-news.net/news/2017/12/13/2466679/washington-examiner-tvardenieto-na-donald-tramp-che-nyama-ruska-namesa-v-amerikanskite-izbori-e-lazha-na-godinata-za-2017-godina.html", "text": "Твърдението на президента на САЩ Доналд Тръмп, че Русия не се е намесила в президентските избори на САЩ през 2016 година, е „лъжа на годината“ за 2017 година, според гласуване в интернет страницата Politifact, където тази история спечели, „с огромна разлика“, предпочитанията на читателите за „Лъжа на годината“ за 2017 година, пише американското издание Washington Examiner, като споделя съобщение на американския държавен глава в „Туитър“ с коментар за страницата.\r\nВ Politifact написаха: „Купища доказателства водят до простото заключение, че Русия се е намесила в американските президентски избори през 2016  година“, сочейки твърденията  на американския президент, че  това не се е случило, като „лъжа на годината“.\r\nТръмп побърза да отвърне в социалната мрежа „Туитър“: „Това е същата медия с фалшиви новини, заявила, че „няма шансове за победа на Тръмп“, а сега прокарва измислената руска история. Какъв тотален боклук!“\r\nПревод и редакция:", "date": "2017.12.13", "title": "Washington Examiner: Твърдението на Доналд Тръмп, че няма руска намеса в американските избори е „лъжа на годината“ за 2017 година"}
{"url": "http://www.focus-news.net/news/2017/12/13/2466680/the-independent-deyvid-deyvis-pobarza-da-vazstanovi-shtetite-koito-nanese-na-doverieto-mezhdu-london-i-bryuksel.html", "text": "Британското ляво-либерално издание The Independent, известно с категорично про-европейската си редакционна политика, също излезе с коментар за последната драма около „развода“ между Великобритания и Европейския Съюз. Министърът по въпросите на Брекзит на Обединеното кралство Дейвид Дейвис заяви през уикенда, че споразумението за първата фаза от преговорите между Лондон и Брюксел, постигнато в петък, представлява за Лондон „деклариране на намерение“, предизвиквайки вихрушка от критики от страна на ЕС. Редакцията изрази нескритото си задоволство от реакцията на британския министър .\r\nДейвид Дейвис, пишат от изданието, побърза да възстанови щетите, които нанесе с коментарите си за постигнатото споразумение за Брекзит, накарали брюкселските политици да предупредят правителството в Лондон, че „нанася вреди на доверието“ в преговорния процес.\r\nОтговорникът за Брекзит в Европейския парламент Ги Верхофстат се нахвърли върху британския министър във вторник, разкривайки намеренията на ЕС да втвърди червените линии за Брекзит, след „неприемливите“ коментари.\r\nДейвис побърза да позвъни на Верхофстат, за да изглади нещата, виждайки двете предложени поправки в Европейски парламент, подписани от лидерите на всяка не-евроскептична политическа група, в резултат от изказванията му.\r\nЕдната от поправките в предложението за Брекзит предвижда, че преговорите „могат да прогресират към втората фаза, само ако британското правителство също изпълни изцяло поетите ангажименти“. Втората е по-скоро декларация, че „коментари, подобни на тези, направени от Дейвид Дейвис, определящи споразумението от първата фаза като ‚нищо повече от деклариране на намерение‘, заплашват да разрушат доверието, изградено по време на разговорите“.\r\nСлед разговора си с бившия белгийски премиер, Дейвис написа в „Туитър“: „Беше удоволствие, както винаги, да разговарям с моя приятел (Ги Верхофстат) и ние се съгласихме, че е важно да приемем взаимен доклад. Нека работим заедно, за да го претворим в закон, колкото е възможно по-скоро“.\r\nБританският министър, заявил през тази седмица, че няма нужда да е „умен“, за да свърши работата си, в миналото се шегуваше, че Верхофстат е „сатана“. \r\nПревод и редакция:", "date": "2017.12.13", "title": "The Independent: Дейвид Дейвис побърза да възстанови щетите, които нанесе на „доверието“ между Лондон и Брюксел"}
{"url": "http://www.focus-news.net/news/2017/12/13/2466681/the-telegraph-deyvid-deyvis-beshe-prinuden-da-otstapi-ot-komentarite-si-za-postignata-sdelka-za-brekzit.html", "text": "Британското консервативно издание The Telegraph, споделящо позицията на управляващата Консервативна партия за напускане на Европейския съюз, също излезе с коментар за последния скандал около „бракоразводното“ дело между Лондон и Брюксел. Министърът по въпросите на Брекзит на Великобритания Дейвид Дейвис заяви в неделя, че постигнатото в петък споразумение за първата фаза от преговорите с ЕС, „не представлява нищо повече от деклариране на намерение“ за Великобритания, тъй като няма законова основа, предизвиквайки лавина от критики от Съюза и яростта на председателя на „Алианса на либералите и демократите за Европа“ в Европейския парламент Ги Верхофстат, принуждавайки го да предложи претворяването на сделката в закон.\r\nДейвид Дейвис, пише изданието, беше принуден да се откаже от коментарите си за законността на постигната в петък сделка за първата фаза от преговорите за Брекзит. Той призна, че споразумението ще се превърне в британски закон „възможно най-скоро“, след като бе залят от лавина от критики от европейски лидери, които го обвиниха, че „нанася вреди на доверието“ между Лондон и Брюксел.\r\nГи Верхофстат, главният координатор на Европейския парламент за Брекзит, дори го обвини, че преследва „собствени цели“ с „неприемливите“ си коментари, като също не пропусна да предупреди Лондон, че ще загуби доверието на европейците.\r\nКъм него се присъедини и Мишел Барние – главният преговарящ за Брекзит от страна на ЕС – заявявайки, че Брюксел няма да приеме никакви промени в споразумението от страна на Обединеното кралство, заплашвайки Лондон, че няма да получи окончателна сделка за „развода“.\r\nДейвис се опита да успокои ситуацията, публикувайки съобщение в „Туитър“ във вторник, в което нарича Верхофстат „приятел“ и демонстрира смирението си, обещавайки, че сделката ще се превърне в британски закон.\r\nПревод и редакция:", "date": "2017.12.13", "title": "The Telegraph: Дейвид Дейвис беше принуден да отстъпи от коментарите си за постигната сделка за Брекзит"}
{"url": "http://www.focus-news.net/news/2017/12/13/2466682/reks-tilarsan-sanktsiite-sreshtu-rusiya-nyama-da-badat-otmeneni-dokato-ne-bade-vazstanovena-teritorialnata-tsyalost-na-ukrayna.html", "text": "Санкционният режим по отношение на Русия ще продължи да действа до възстановяването на териториалната цялост на Украйна. Това заяви във вторник Държавният секретар на САЩ Рекс Тилърсън, в изказване пред форума „Атлантически съвет“, който се провежда във Вашингтон, предава ТАСС.\r\n„Този режим няма да бъде променян, докато руското нашествие в Украйна не бъде прекратено и не бъде възстановена териториалната цялост на тази страна“, подчерта той.\r\nСпоред думите на държавния секретар, „не бива да бъде оставяно без внимание нашествието в чужди страни и завземането на техните територии“. „Именно това е причината за налагането на изключително тежките санкции срещу Русия, въведени от страна на САЩ и Европа“.\r\nНезависимо от тези твърдения, Тилърсън отбеляза също, че Вашингтон трябва да има добри работни отношения с Москва: „Ние поддържаме много активен диалог с нашите руски колеги, много силен диалог между въоръжените сили на двете страни, много силен дипломатически диалог. Ние ще продължим да водим този диалог, но, както вече казахме на нашите руски колеги, на нас ни трябват някакви ‚добри новини‘ – трябват ни, за да може тези отношения да допринесат за нещо хубаво. Но в момента нищо такова не се случва. Ние чакаме, чакаме“, заяви той.\r\nПревод и редакция:", "date": "2017.12.13", "title": "Рекс Тилърсън: Санкциите срещу Русия няма да бъдат отменени, докато не бъде възстановена териториалната цялост на Украйна"}
{"url": "http://www.focus-news.net/news/2017/12/13/2466683/pregled-na-nyakoi-ot-reaktsiite-vav-vodeshtite-britanski-izdaniya-otnosno-krizata-v-doverieto-mezhdu-obedinenoto-kralstvo-i-evropeyskiya-sayuz-predizvikana-ot-deyvid-deyvis-agentsiya-fokus.html", "text": "Британското левичарско издание The Guardian, чиято редакционна политика има лек про-европейски уклон, публикува коментарен материал за разразилия се скандал между председателят на групата „Алианс на демократите и либералите за Европа“ в Европейския парламент Ги Верхофстат и Министърът по въпросите на Брекзит на Великобритания Дейвид Дейвис. Тази тема е широко засегната в броевете за сряда на всички водещи издания във Великобритания.\r\nДейвид Дейвис, пише изданието, прави отчаяни опити да спаси отношенията с Брюксел, след като към него бяха отправени обвинения, че с подстрекателските си коментари нанася вреди на доверието между Великобритания и ЕС.\r\nЕвропейските лидери предупредиха британското правителство да не отстъпва от обещанията си, направени в Брюксел, след като Дейвис заяви, че споразумението, постигнато в Брюксел миналата седмица, няма тежестта на закон.\r\nВисокопоставени служебни лица от Европейския съюз изразиха раздразнението си относно твърденията на британския министър, че постигнатата сделка за Брекзит представлява единствено деклариране на намерение, която не е закрепена законодателно.\r\nМишел Барние, главният преговарящ за Брекзит от страна на ЕС, предупреди Обединеното кралство, че изпълнението на задълженията по „бракоразводната сделка“ с ЕС зависи от това, дали британското правителство ще изпълни задълженията, поети миналата седмица, за границата с Ирландия, правата на европейските граждани и финансовото споразумение.\r\n„Ще имаме окончателно споразумение, ако британското правителство и Тереза Мей изпълнят ангажиментите, поети в петък“, заяви той пред журналистите. „Ние ще бъдем бдителни. Не си мислите, че ще се съгласим с неизпълнение на някои от задълженията на Обединеното кралство“.\r\nМанфред Вебер, председателят на „Европейската народна партия“ в Европейския парламент и основен съюзник на германския канцлер Ангела Меркел, заяви, че британското правителство рискува да загуби доверието на ЕС. „Първият кръг от преговорите за Брекзит трябваше да послужи за изграждане на доверие“, написа той в „Туитър“. „Понижавайки това споразумение до „деклариране на намерение“, правителството на Обединеното кралство поставя доверието под риск. 27-те страни-членки на ЕС и Великобритания трябва да покажат ясно в четвъртък, че споразумението е обвързващо и за двете страни“.\r\nТези и още много критики, заваляха срещу Дейвис и британското правителство, а сред най-яростните критици, както винаги, беше Ги Верхофстат, който заяви, че коментарите на британския министър са „неприемливи“ и могат да провокират още по-сериозно втвърдяване на позициите на Брюксел, включително отмяна на подписването на постигнатото споразумение за Брекзит в петък. Той сподели подозренията си, че правителството в Лондон „има свои собствени цели“, но го предупреди, че „Европейският съвет ще бъде много стриктен“, в проследяването на начина, по който то изпълнява задълженията си.\r\nВ резултат от коментарите на Верхофстат, който е председател на направляващата група на Европейския парламент за Брекзит, която има правото да наложи вето над бъдеща заключителна сделка за „развода“, Дейвис се свърза с него по телефона, за да омаловажи коментарите си и да се опита да спаси отношенията с ЕС.\r\nВ последствие, министърът за Брекзит написа в „Туитър“: „Беше удоволствие, както винаги, да разговарям с моя приятел (Ги Верхофстат) и ние се съгласихме, че е важно да приемем взаимен доклад. Нека работим заедно, за да го претворим в закон, колкото е вързможно по-скоро“.\r\n***Британското консервативно издание The Telegraph, споделящо позицията на управляващата Консервативна партия за напускане на Европейския съюз, също излезе с коментар за последния скандал около „бракоразводното“ дело между Лондон и Брюксел. Министърът по въпросите на Брекзит на Великобритания Дейвид Дейвис заяви в неделя, че постигнатото в петък споразумение за първата фаза от преговорите с ЕС, „не представлява нищо повече от деклариране на намерение“ за Великобритания, тъй като няма законова основа, предизвиквайки лавина от критики от Съюза и яростта на председателя на „Алианса на либералите и демократите за Европа“ в Европейския парламент Ги Верхофстат, принуждавайки го да предложи претворяването на сделката в закон.\r\nДейвид Дейвис, пише изданието, беше принуден да се откаже от коментарите си за законността на постигната в петък сделка за първата фаза от преговорите за Брекзит. Той призна, че споразумението ще се превърне в британски закон „възможно най-скоро“, след като бе залят от лавина от критики от европейски лидери, които го обвиниха, че „нанася вреди на доверието“ между Лондон и Брюксел.\r\nГи Верхофстат, главният координатор на Европейския парламент за Брекзит, дори го обвини, че преследва „собствени цели“ с „неприемливите“ си коментари, като също не пропусна да предупреди Лондон, че ще загуби доверието на европейците.\r\nКъм него се присъедини и Мишел Барние – главният преговарящ за Брекзит от страна на ЕС – заявявайки, че Брюксел няма да приеме никакви промени в споразумението от страна на Обединеното кралство, заплашвайки Лондон, че няма да получи окончателна сделка за „развода“.\r\nДейвис се опита да успокои ситуацията, публикувайки съобщение в „Туитър“ във вторник, в което нарича Верхофстат „приятел“ и демонстрира смирението си, обещавайки, че сделката ще се превърне в британски закон.\r\n*** Британското ляво-либерално издание The Independent, известно с категорично про-европейската си редакционна политика, също излезе с коментар за последната драма около „развода“ между Великобритания и Европейския Съюз. Министърът по въпросите на Брекзит на Обединеното кралство Дейвид Дейвис заяви през уикенда, че споразумението за първата фаза от преговорите между Лондон и Брюксел, постигнато в петък, представлява за Лондон „деклариране на намерение“, предизвиквайки вихрушка от критики от страна на ЕС. Редакцията изрази нескритото си задоволство от реакцията на британския министър .\r\nДейвид Дейвис, пишат от изданието, побърза да възстанови щетите, които нанесе с коментарите си за постигнатото споразумение за Брекзит, накарали брюкселските политици да предупредят правителството в Лондон, че „нанася вреди на доверието“ в преговорния процес.\r\nОтговорникът за Брекзит в Европейския парламент Ги Верхофстат се нахвърли върху британския министър във вторник, разкривайки намеренията на ЕС да втвърди червените линии за Брекзит, след „неприемливите“ коментари.\r\nДейвис побърза да позвъни на Верхофстат, за да изглади нещата, виждайки двете предложени поправки в Европейски парламент, подписани от лидерите на всяка не-евроскептична политическа група, в резултат от изказванията му.\r\nЕдната от поправките в предложението за Брекзит предвижда, че преговорите „могат да прогресират към втората фаза, само ако британското правителство също изпълни изцяло поетите ангажименти“. Втората е по-скоро декларация, че „коментари, подобни на тези, направени от Дейвид Дейвис, определящи споразумението от първата фаза като ‚нищо повече от деклариране на намерение‘, заплашват да разрушат доверието, изградено по време на разговорите“.\r\nСлед разговора си с бившия белгийски премиер, Дейвис написа в „Туитър“: „Беше удоволствие, както винаги, да разговарям с моя приятел (Ги Верхофстат) и ние се съгласихме, че е важно да приемем взаимен доклад. Нека работим заедно, за да го претворим в закон, колкото е възможно по-скоро“.\r\nБританският министър, заявил през тази седмица, че няма нужда да е „умен“, за да свърши работата си, в миналото се шегуваше, че Верхофстат е „сатана“.\r\n*** Британското евроскептично издание The Daily Express публикува коментарен материал относно последния скандал около \"развода\" между Великобритания и Европейския съюз. Министърът по въпросите на Брекзит на Великобритания Дейвид Дейвис изрази мнение, че постигнатата сделка за първия кръг от преговорите между Лондон и Брюксел не е нищо повече от „деклариране на намерение“ и не лежи върху законова основа. Това предизвика вълна от критики от страна на ЕС, което накара Дейвис да предприеме спешни мерки за възстановяване на доверието. Подобно поведение на британския министър не се оказа по вкуса на редакцията на крайно-евроскептичното издание.\r\nВеликобритания, пишат от Експрес, клекна под натиска на Европейския съюз, съгласявайки се да приеме като закон споразумението за първата фаза от преговорите за Брекзит, след яростна интервенция на Ги Верхофстат.\r\nЕврократите се запънаха, след като министърът за Брекзит Дейвид Дейвис заяви, че за Великобритания споразумението представлява „по-скоро деклариране на намерение, отколкото законов акт“, което накара видния евродепутат Ги Верхофстат да обвини Дейвис в „нанасяне на вреди на доверието“.\r\nИзпълнявайки необикновен обратен завой, британският министър потвърди, че е разговарял с председателя на „Алианса на либералите и демократите за Европа“ в Европейския парламент Верхофстат и двамата са се разбрали да работят съвместно за претворяването на споразумението в закон.\r\nДейвис, пишат от редакцията, се огъна под натиска, след като евродепутата го нападна за „неприемливите“ му коментари и го обвини, че „вреди на доверието“ между Лондон и Брюксел.\r\n***", "date": "2017.12.13", "title": "Преглед на някои от реакциите във водещите британски издания относно „кризата в доверието“ между Обединеното кралство и Европейския съюз, предизвикана от Дейвид Дейвис  ( Агенция „Фокус“ )"}
{"url": "http://www.focus-news.net/news/2017/12/13/2466684/tass-severna-koreya-ne-dade-nikakvi-obeshtaniya-na-oon-otnosno-eventualno-uchastie-v-pregovori-sas-sasht.html", "text": "Представители на Севернокорейското правителство се срещнаха със заместник генералния секретар на ООН по политически въпроси Джефри Фелтман, пристигнал на мисия в севернокорейската столица Пхенян, но не са дали никакви обещания относно евентуално участие в преговори със САЩ, предава ТАСС.\r\n„Ние подчертахме пред представителите на Северна Корея, които прекараха с нас много време, че действително вярваме, че те трябва да дадат сигнали за готовността си да се движат в другата страна, да започнат поне някакво взаимодействие, че са длъжни да започнат да говорят за (възможни) преговори. Мисля си, че те изслушаха внимателно аргументите ни, обсъдиха ги с нас, но за момента те не са ни дали никакви обещания“, заяви пред журналистите Фелтман във вторник, коментирайки изказването на Държавния секретар на САЩ Рекс Тилърсън за готовността на Вашингтон за провеждане на диалог „без предварителни условия“ с Пхенян.\r\nЗаместник генералния секретар прекара в Пхенян три дни, от 5-и до 8-и декември, като през това време проведе срещи с външния министър Ли Йон Хо и неговия заместник Пак Мьон Гук. Според думите на Фелтман, дискусиите му със севернокорейски представители са продължили „повече от 15 часа“ и неговите събеседници „са се съгласили с това, че е важно да се предотврати война“. Освен това, отбеляза той, в хода на срещата е постигната договорка за продължаването на разговорите между ръководството на ООН и Северна Корея.\r\nПревод и редакция:", "date": "2017.12.13", "title": "ТАСС: Северна Корея не даде никакви обещания на ООН относно евентуално участие в преговори със САЩ"}
{"url": "http://www.focus-news.net/news/2017/12/13/2466685/ria-novosti-vvs-na-izrael-atakuvaha-lager-na-hamas-sled-raketen-obstrel-ot-teritoriyata-na-ivitsata-gaza.html", "text": "Израелската авиация е атакувала лагер на групировката „Хамас“ в района на Ивицата Газа, в отговор на пореден ракетен обстрел, предава РИА Новости, като се позовава на съобщение от пресслужбата на израелската армия.\r\nНяколко часа по-рано, реактивен снаряд, изстрелян от територията на анклава, активира системата за ранно предупреждение в района на големия израелски град Ашкелон, с население повече от 130 хиляди души.\r\n„В отговор... ВВС на Израел атакуваха военен лагер на „Хамас“ в южната част на Ивицата Газа“, пише в съобщението до медиите.\r\nНезависимо от конкретните изпълнители, Израел държи отговорна за всички агресивни действия от Ивицата Газа управляващата там ислямистка групировка „Хамас“, задължавайки я да се грижи за стриктното спазване на примирието, постигнато между еврейската държава и всички палестински фракции. Ракетните обстрели се увеличиха забележими в края на миналата седмица, с началото на палестинските протести срещу решението на САЩ да признае официално Ерусалим за столица на Израел.\r\nПревод и редакция:", "date": "2017.12.13", "title": "РИА Новости: ВВС на Израел атакуваха лагер на „Хамас“ след ракетен обстрел от територията на Ивицата Газа"}
{"url": "http://www.focus-news.net/news/2017/12/13/2466686/moskovskiy-komsomolets-zimno-izostryane-zashto-ruskite-diplomati-napusnaha-yemen.html", "text": "Служителите на руското посолство в Йемен временно напуснаха територията на страната, разположена в южната част на Арабския полуостров. Причина за това стана изострянето на военно-политическата ситуация в йеменската столица, където се водят боеве между представители на враждуващи групировки, пише руското издание “Московский комсомолец“.\r\n„Съобразно ситуацията в Сана, беше взето решение за временно преустановяване на руското дипломатическо присъствие в Йемен“, съобщи официалният представител на Министерството на външните работи на Русия Мария Захарова.\r\nРуският посланик и част от сътрудниците на дипломатическото представителство ще изпълняват своите функции от столицата на Саудитска Арабия – Рияд.\r\nПричина за изтеглянето на дипломатите стана влошената ситуация в Йемен, в частност, в столицата Сана, където тече въоръжен конфликт между шиитските бунтовници – „хутите“ и техните довчерашни съюзници – лоялистите на бившия президент на Йемен Али Абдула Салех (който „хутите“ убиха преди няколко дни, след като изказа публично желанието си за примиряване с оглавяваната от Саудистска Арабия коалиция, в замяна на прекратяването на блокадата против йеменските пристанища).\r\nМосква е сериозно обезпокоена от  перспективите в Йемен да се установи траен военно-политически хаос, съпровождан от безпрецедентна хуманитарна катастрофа. Броят на жертвите от гражданската война и чуждестранната военна интервенция е неизвестен. Говори се за стотици хиляди, а още няколко милиона йеменци гладуват и са лишени от предмети от първа необходимост.\r\nТова не е първият случай на изтегляне на руските дипломати. Те бяха принудени да напуснат временно страната през 2015 година – заради продължаващата тогава военна операция срещу бунтовниците-„хути“, с тази разлика, че тогава част от служителите останаха да охраняват посолството. \r\nСъщевременно редица Западни държави (САЩ, Великобритания, Франция и др. ) съобщиха за закриването на своите посолства в Йемен още преди няколко години, когато драматичните събития в тази страни бяха още в началото си.\r\nТези принудителни превантивни мерки не изглеждат извънредни, ако си припомним някои факти. През 2015 година, след превземането на Сана от „хутите“, те завладяха автомобилите на американското посолство. Нещо повече, групировката се сдоби и със служебни оръжия, съхранявани в 20 изоставени автомобила. През същата година, Саудитска Арабия организира евакуацията на 90 чуждестранни дипломата с два военни кораба (саудитци и представители на арабските и някои Западни страни) от Аден, намиращ се в на южното крайбрежие на Йемен, в Джида.\r\nПревод и редакция:", "date": "2017.12.13", "title": "Московский комсомолец: Зимно изостряне: Защо руските дипломати напуснаха Йемен"}
{"url": "http://www.focus-news.net/news/2017/12/13/2466687/pravda-kitayskiyat-poslanik-v-sasht-predupredi-vashington-che-ako-amerikanski-korab-vleze-v-tayvansko-pristanishte-kna-shte-obedini-kitay.html", "text": "Ли Кексин, посланикът на Китай в САЩ, се изказа в рамките на съвещание по американо-китайските отношения, пред поканените китайски и тайвански студенти и представителите на медиите. Той заяви, че „в деня, в който американски военен кораб влезе в тайванското пристанище Гаосюн, Китайската народноосвободителна армия(КНА) ще обедини Китай“. Електронното издание Sina.com отбелязва, че когато посланикът е произнасял тези думи, той е чел от предварително написан текст, а това свидетелства, че това е официалната позиция на Китай, пише руското издание „Правда“.\r\nСпоред думите на китайския дипломат, това е отговор на решението, прието от Конгреса (долната камара на парламента) на САЩ в рамките на Закона за утвърждаване на националната отбрана за 2018 година. В него е записано, че корабите от Военноморските сили(ВМС) на САЩ могат да хвърлят котва в тайванските пристанища. Ли Кексин напомни, че това нарушава Закона против сецесията (Закона „Единен Китай“ за териториалната цялост на страната), санкциониращ използването на сила против Тайван, ако Китай реши, че островът е на път да се отдели.\r\n„Ако американски военен кораб пристигне в Шанхай, то това ще се случи само след съгласието на китайската страна. Но Китай, без съмнение, не би се съгласила с влизането на кораби на ВМС на САЩ в пристанищата на Тайван, принуждавайки го да се впусне в „антисецесия““, е заявил посланикът, според цитата в Sina.com\r\nТова не е първото предупреждение от страна на Пекин. Още през октомври, Вашингтон получи предупреждение, че неговите попълзновения към Тайван представляват „провокация срещу суверенитета, националното единство и сигурността на Китай“, със „сериозни последствия“. И те действително последваха – под формата на „червена линия“ за директна военна намеса, ако в тайванските пристанища хвърлят котва военни кораби на САЩ. И не само това.\r\n„Ако Тайван се опита да проведе референдум за независимост или други действия по отношение на юридическа декларация „на независимостта на Тайван“, КНА, без съмнение, ще предприеме мерки“, пише Global Times.\r\nПревод и редакция:", "date": "2017.12.13", "title": "“Правда“: Китайският посланик в САЩ предупреди Вашингтон, че ако американски кораб влезе в тайванско пристанище, КНА ще обедини Китай"}
{"url": "http://www.focus-news.net/news/2017/12/13/2466688/balgariya-komentari-v-svetovnite-medii-agentsiya-fokus.html", "text": "В Ханой ще бъде организиран фестивал, който ще представи българското вино в Азия. Питието има специално място в българската култу,а, навици и традиции, предаде  Vietnam News.\r\nАсоциация „Вкусът на българското вино“ и българското посолство в Ханой са си сътрудничили, за да организират събитието за първи път във Виетнам. Според Даниел Добрев от отдела за икономика и търговия на България във Виетнам след създаването на Първото българско царство виното става важна част от българската култура.  Почти всички древни артефакти, открити на територията на съвременна България са свързани с виното и неговата консумация. \r\n„Заради глобализацията голям брой чуждестранни инвеститори, любители на виното и сомелиери се интересуват от българските изби с местни сортове вино, древни технологии и традиционни рецепти“, допълни Добрев. „Знаем, че българското вино е уникално. За последните десет години нашите вина стават все по-популярни, спечелвайки безбройни награди по цял свят“, убеден е той. \r\nСъбитието цели да запознае с  вкуса на България азиатския пазар. По време на изложението българските предприемачи искат да установят дълготрайно партньорство с виетнамските си колеги.\r\n*** България замрази авоарите принадлежащи на бизнесмена Иво Прокопиев, предава  Balkan Insight . Прокопиев е собственик на голяма медиина група, като срещу него ще бъдат повдигнати обвинения, според които бизнесменът е приватизирал по нелегален начин бивша държавна мина. \r\nКомисията за изземане на незаконно придобитото имущество, която смята да повдигне обвинението, ще заведе иск на стойност 199 млн. лева. \r\nОт своя страна Прокопиев отрече обвиненията. Според него, в последните години той и семейството му са обект на общо 27 данъчни проверки, по време на които не са били открити нередности. Прокопиев отбеляза също така, че десетгодишният срок, даден за проверка на приватизационните сделки отдавна е изтекъл.\r\n*** Българското министерство на външните работи предупреди своите граждани да очакват задръствания или транспортни проблеми, ако пътуват към Гърция на 14 декември, съобщава Independent Balkan News Agency. \r\nСтановището е във връзка със стачка на два от най-големите профсъюза в Гърция, което се очаква да създаде проблеми при всички форми на транспорт, включително фериботите между отделните острови и обществения транспорт.\r\nАгенцията напомня, че макар пикът на българските туристи в Гърция да е през лятото, немалък поток има и през останалата част на годината. \r\nСтачката е предизвикана от решението на Атина да отвори пазарите на електроенергия и природен газ, препоръчано от международните кредитори на страната, както и да гласува промени в кодекса на труда, които биха създали трудности пред синдикатите за организиране на стачки.", "date": "2017.12.13", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/12/13/2466689/vesti-vzrivi-se-gazovo-hranilishte-v-avstriya-edin-zagina-oshte-21-sa-raneni.html", "text": "Взрив в австрийското газово хранилище „Баумгартен“ предизвика пожар, станал причина за смъртта един човек, а още 21 души пострадаха. Местните власти обещаха да възстановят газовите доставки възможно най-бързо и изключиха инцидентът да е терористичен акт, пише руското издание „Вести“.\r\nКадри, заснети от очевидци, показаха необичайно висок огнен стълб, видим от огромно разстояние. Височината на пламъците е достигнала сто метра, а звукът от взрива се е чул в радиус от 40 километра.\r\nИнцидентът се е случил в около 8 и 45 местно време и практически веднага се е разразил голям пожар. Изгорели са шест сгради и няколко автомобила, намиращи се на територията на газовия хъб. Площта на пожара е била 100 на 100 метра. За да се справи с пламъците, противопожарната служба е използвала 250 пожарникаря и 40 спасителя. На мястото веднага са пристигнали медицински хеликоптери. Газовият хъб е затворен моментално и е преведен в безопасен режим, служителите са евакуирани веднага. Въпреки всичко това, австрийците не успяха да избегнат жертвите.\r\n„Ранени са общо 21 души, всички те в момента са в болници. За щастие, 20 от тях са с леки наранявания. Само един е в тежко състояние. С прискърбие съм принудена да заявя, че има един загинал човек. Освен австрийски граждани, има пострадали от още шест страни“, разказа Соня Келнер, от австрийския Червен кръст.\r\nПричините за взрива засега са неизвестни. Възможно е той да е предизвикан от някаква техническа неизправност. Всички огнища на пожара са потушени и вече се провежда разследване. Възстановяването на най-големия в Австрия газов хъб, според оценките на експертите, може да отнеме няколко дни.\r\nПревод и редакция:", "date": "2017.12.13", "title": "„Вести“: Взриви се газово хранилище в Австрия, един загина, още 21 са ранени"}
{"url": "http://www.focus-news.net/news/2017/12/13/2466690/sport-nositelyat-na-kupata-botev-plovdiv-pobedi-liteks-s-50-i-e-na-polufinal.html", "text": "Първият полуфиналист за Купата на България е миналогодишния й носител Ботев (Пловдив), който победи Литекс (Ловеч) с 5:0 в първия мач от четвъртфиналната фаза, игран на базата на отбора в пловдивското село „Коматево“. Хеттрик за домакините отбеляза Стивън Петков, а по един гол добавиха Тодор Неделев и Фелипе Бризола. Днес предстои вторият четвъртфинален мач между Етър и Славия, който ще се играе от 17:30 във Велико Търново.", "date": "2017.12.13", "title": "Спорт: Носителят на Купата Ботев (Пловдив) победи Литекс с 5:0 и е на полуфинал"}
{"url": "http://www.focus-news.net/news/2017/12/13/2466691/10-obshtinski-bolnitsi-sa-pred-falit-do-kraya-na-godinata-obzor.html", "text": "С увеличаването на минималната работна заплата от 1 януари 2018 г. на 510 лева голяма част от общинските болници в страната ще бъдат изправени пред фалити, поради невъзможност да заработят дори трудовите си възнаграждения. За това предупреди д-р Неделчо Тотев, председател на Сдружението на общинските болници в България, по време на последното за годината заседанието на Националния съвет за тристранно сътрудничество. Според него причините далеч не зависят от мениджмънта на тези лечебни заведения. „Няколко години поред се опитваме да спрем разрухата в здравеопазването, и конкретно в общинското. Към момента лечебните заведения работят по цени на клиничните пътеки от 2006 г. През това време минималната работна заплата се промени от 180 на 510 лева“, отбеляза д-р Тотев. \r\nЗам.-министърът на здравеопазването Бойко Пенков заяви от своя страна, че картината е тревожна и от министерството я наблюдават. „Всяка болница ще се гледа отделно, няма как да предложим общ подход за всички на куп. Има много специфика за всеки регион. Ще ни отнеме малко време, за да го направим, но има ясна тенденция, че трябва да се върви към преструктуриране в интерес на хората и запазване на дейността най-близо до дома на хората“, каза зам.-министърът. По думите му общите задължения на общинските болници са 100 млн. лв., от тях 46 млн. лв. са просрочените, като основно се дължат средства за лекарства и консумативи. На въпрос дали лечебните заведения може да спрат да работят, ако фирмите, които ги снабдяват с лекарства престанат да го правят, зам.-министърът отговори: „Не виждам заплаха до такава степен, защото фирмите знаят, че ако спрат да зареждат болниците, трябва да спрат дейността си, тъй като няма на кого да дават лекарства. Хубаво е да се влее малко здрав разум в главите на този тип търговци – че, ако унищожиш болниците, няма кой да ти купува лекарствата“.\r\nЗаместник-председателят на Българската стопанска камара Димитър Бранков обърна внимание, че е налице много голям проблем в поне 10 общински болници, които имат огромни задължения, включително пресрочени и такива към персонала. „Част от тези болници са пред фалит и то в рамките на тази година“, подчерта той. \r\nД-р Радко Велков, организационен секретар на Сдружение на общинските болници отбеляза от своя страна, че в страната ни се задълбочава недостигът на кадри в медицината. „За момента за 5 години има нарастване на средната възраст на личните лекари и тя е 58-59 години, тоест на практика големи региони в страната ще останат без медицинска помощ, защото лекарите и сестрите ще са в невъзможност да изпълняват задълженията си поради навършване на възраст за пенсии“, обясни д-р Велков. \r\nСпоред Пламен Радославов от КНСБ общинските болници категорично са необходими, но не и във вида, в който се намират сега. По думите му част от тях трябва да бъдат преструктурирани, както и да се вземат спешни мерки и промени в законодателството. „Трябва да видим колко са дълговете на общинските болници и каква част от тях са просрочени, да видим надлимитната дейност и какво дължи НЗОК. Държавата трябва да намери начин да плаща на младите специалисти и да извади лечебните заведения от Търговския закон, да дадем статут на защитени болници, където няма друга помощ, да създадем фонд за отдалечени болници“, обясни той. \r\nКамен Данов от КТ „Подкрепа“ допълни, че общински болниците болници трябва да се запазят, тъй като има нужда от тях и те извършват много по-квалифицирана дейност, сравнение с университетските.\r\nПо време на тристранния съвет консенсус по отношение на спешните мерки за финансиране на просрочени задължения на общинските болници не бе постигнат. Предложенията на синдикатите – лечебните заведения да бъдат извадени от търговския закон и на работодателите – да се позволи приватизацията им не бяха одобрени. От Националното сдружение на общините поискаха увеличаване на парите за подпомагане на общински болници в труднодостъпните региони. Тъй като от страна на Министерството на финансите нямаше представители, вицепремиерът Валери Симеонов пое ангажимент да ги запознае със стенограмата от заседанието и да изиска писменото им становище. \r\nВесела ПЕТРОВА", "date": "2017.12.13", "title": "10 общински болници са пред фалит до края на годината (ОБЗОР)"}
{"url": "http://www.focus-news.net/news/2017/12/13/2466692/promyanata-na-kontsesiyata-za-ski-zona-bansko-shte-se-vnese-v-ms-zaedno-s-plana-za-upravlenie-na-np-pirin-obzor.html", "text": "Промяната на концесията за „Ски-зона Банско“ ще се внесе в Министерски съвет заедно с Плана за управление на Национален парк „Пирин“. Министърът на околната среда и водите Нено Димов обясни, че е взел решение да оттегли внесения проект на Министерски съвет за даване на съгласие за сключване на допълнително споразумение за изменение на договор за предоставяне на концесия върху защитена територия, изключителна държавна собственост, представляваща част от Национален парк „Пирин“, община Банско, за „Ски-зона Банско“. \r\n„Направих всичко възможно да дам максимална публичност на проекта на кръгла маса, на която бяха разяснени всички аспекти на решението. Целта беше всички заинтересовани страни да се убедят, че натрупаният с години проблем с изграждането на втори лифт на ски зона Банско трябва да бъде решен“, заяви министърът и обясни, че проблемът има два аспекта – икономически и екологичен. „Като министър на околната среда аз отговарям за спазване на екологичното законодателство. В конкретния случай режимите по това законодателство се определят в Плана за управление на Национален парк „Пирин“ и вторият лифт не може да се изгради, без да има промяна в него. Без такава промяна не може да се процедират евентуалните инвестиционни намерения за изграждане на спортни съоръжения, които да бъдат подложени на всички оценки за въздействието върху околната среда“, коментира министърът и припомни, че това е първият договор от този тип, подписан през далечната 2001 г. и има много несъвършенства в него, които трябва да бъдат прецизирани.\r\nПроектът на плана за управление е в процедура на обществено обсъждане до 22 декември 2017 г. и двете точки ще бъдат внесени заедно на следващо заседание на Министерски съвет.\r\nЦветилена СИМЕОНОВА", "date": "2017.12.13", "title": "Промяната на концесията за „Ски-зона Банско“ ще се внесе в МС заедно с Плана за управление на НП „Пирин“ (ОБЗОР)"}
{"url": "http://www.focus-news.net/news/2017/12/13/2466693/byudzhetnata-komisiya-othvarli-prezidentskoto-veto-varhu-chast-ot-byudzheta-na-nzok-za-2018-g-obzor.html", "text": "Бюджетната комисия отхвърли президентското вето върху част от бюджета на НЗОК за 2018 г. „За“ Закона за бюджета на НЗОК за 2018 г. гласуваха 12 народни представители, „против“ –6 и „въздържали се“ - 1, с което ветото на държавния глава Румен Радев бе преодоляно. В мотивите на ветото се посочваше, че се създава различно третиране на здравноосигурените лица през 2018 г. и се засяга основно конституционно право, гарантиращо на гражданите достъпна медицинска помощ. По време на заседанието на Комисията зам.-министърът на здравеопазването и председател на Надзорния съвет на НЗОК Жени Начева заяви, че Конституционните права на гражданите не са нарушени с бюждета на НЗОК за 2018 г., но съществува такъв риск, ако се приеме ветото на президента. По думите й с приемането на ветото и промяната на бюджета на НЗОК съществува риск за намаляване на достъпа до здравноосигурителната система. „Поемаме ангажимента в рамките на текущата бюджетна година да се предприемат конкретни действия от Министерство на здравеопазването и от НЗОК за по-добър контрол върху разходите и управление на финансовите ресурси на НЗОК“, допълни тя. Народният представител от ПГ на „БСП за България“ проф. Румен Гечев коментира от своя страна: „В момента се опитваме да оправим батак от 1999 г. Няма такава страна и народ с такава система на здравеопазване, но очевидно няма да я оправим с параграф 6-ти от закона за бюджет на НЗОК за 2018 г.“. „Дотам ли я докарахме да се занимаваме с 20-тина милиона към Касата“, попита проф. Гечев и подчерта, че зад тези пари стоят човешки съдби. \r\n„Фокус“ припомня: На 29 ноември парламентът прие Бюджета на НЗОК за 2018 година. Бяха отпуснати 27 млн. допълнително от резерва на Касата за първична и специализирана извънболнична помощ, дентална помощ и медико-диагностични дейности. Бюджетът е с 400 млн. лева повече спрямо 2017 година. Въпреки критиките на опозицията и на пациентски организации, в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници. Гласуваната промяна предизвика граждани, лекари и пациенти да излязат на протест пред Народното събрание с искане на отмяна на приетия текст НЗОК да не заплаща нови лекарства. Протестът им подкрепи омбудсманът Мая Манолова, която определи решението като дискриминационно. Тя изрази готовност да подаде жалба в Конституционния съд, ако парламентът не прегласува този текст. Здравният министър Кирил Ананиев обаче коментира, че протестът е организиран, защото част от недоволстващите присъстват и на други протести, независимо на каква тема. Той обясни, че тезата му за ветото на президента се подкрепя от редица учени, професори и директори на болници, които се занимават професионално с лечението на българските граждани. Министърът посочи, че притеснение на здравните министри в ЕС е именно натискът на фармацевтичната индустрия да вкара възможно най-бързо новите молекули, за да възстанови инвестициите си. Кирил Ананиев уточни, че България е една от страните, които най-бързо вкарват новите молекули.", "date": "2017.12.13", "title": "Бюджетната комисия отхвърли президентското вето върху част от бюджета на НЗОК за 2018 г. (ОБЗОР)"}
{"url": "http://www.focus-news.net/news/2017/12/13/2466694/prokuraturata-shte-poiska-zadarzhane-pod-strazha-za-rakovoditelya-na-prestapnata-grupa-zanimavala-se-s-reeksport-na-lekarstva-za-milioni-obzor.html", "text": "Има основания ръководителят на престъпната група за паралелен износ на лекарства да бъде задържан под стража. Това каза на брифинг ръководителят на Специализираната прокуратура Иван Гешев. Общо 7 души са с повдигнати обвинения за участие в организираната престъпна група, занимавала се с паралелен износ на лекарства. В момента лидерът й е задържан за 72 часа, като срещу него има още две дела за измама – в Софийския районен съд и в Специализирания наказателен съд, както и влязла в сила присъда от 3 години условно. За останалите шестима души са взети мерки за неотклонение „парични гаранции“ в размер на от 20 000 до 50 000 лв. Проверяват се 30 болници и 30 аптеки за участие в схемата. \r\nДве са обвиненията към престъпната група – данъчна измама и пране на пари. Гешов уточни, че схемите, по които е работила са най-различни. По думите му реекспортът на лекарства не е незаконен, ако са придобити по законен начин. „Имена на болници и аптеки няма да посочим, тъй като разследването продължава. Според нас обаче лекарствата са придобити по нерегламентиран начин, макар и с административни нарушения“, коментира Гешев. Според него в България търговията с фалшиви лекарства не е престъпление. „В Англия и в Германия има досъдебни производства, да кажем свързани с нашето дело. При тях, ако лекарството е истинско като съдържание, но ако е сменена опаковката, за тях то е фалшиво. Не само когато самото съдържание на съответните компоненти не съответства, но и ако е препакетирано. От наказателно правна гледна точка според мен част от тази дейност, която описахме, се нуждае да бъде инкриминирана и нашата работа ще е по-лесна, ако бъде“, заяви Гешев. Той уточни, че имат данни за всевъзможни начини за групиране на тези лекарства. „Схемите са безброй, включително и тази от Турция. Намерени са лекарства, които нямат логично обяснение защо се намират в България, освен че са предмет на контрабанда. По думите му ръководителят на престъпната група е сириец и е фармацевт. „Останалите лица надолу са негови хора, които той контролира с изключение на две лица, чиито профил е на жаргон казано – известни столични ДДС-ари“, обясни той. \r\nПроф. Златица Петрова - изпълнителен директор Изпълнителна агенция Медицински одит уточни, че са три болничните заведения, посочени от специализираната прокуратура, на база на които извършват проверка на болничните аптеки. По думите й това са лечебни заведения със смесен тип – общински, държавни и частни. \r\nГлавният секретар на Изпълнителна агенция по лекарствата Светлин Спиров допълни, че ръководителят на групата и неговото дружество са проверявани от Изпълнителна агенция по лекарствата. „Констатирани са сериозни нарушения. Множество лекарствени продукти са с чужда опаковка на турски и румънски език. След нашия анализ няма легален начин да са на територията на България и в неговия склад. Продуктите са блокирани, иззети са. Те са на значителна стойност и предстои да бъдат унищожени. Наложената санкция на фирмата е 5000 лв. – две имуществени санкции“, каза още Светлин Спиров и уточни, че са установени фалшиви книжки на НЗОК, по които са изписвани лекарства за сметка на Касата. Все още обаче не е ясно дали книжките на името на истински или на фалшиви пациенти.\r\nЛюба АЛЕКСИЕВА", "date": "2017.12.13", "title": "Прокуратурата ще поиска „задържане под стража“ за ръководителя на престъпната група, занимавала се с реекспорт на лекарства за милиони (ОБЗОР)"}
{"url": "http://www.focus-news.net/news/2017/12/13/2466695/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Ли Кексин, посланикът на Китай в САЩ, се изказа в рамките на съвещание по американо-китайските отношения, пред поканените китайски и тайвански студенти и представителите на медиите. Той заяви, че „в деня, в който американски военен кораб влезе в тайванското пристанище Гаосюн, Китайската народноосвободителна армия(КНА) ще обедини Китай“. Електронното издание Sina.com отбелязва, че когато посланикът е произнасял тези думи, той е чел от предварително написан текст, а това свидетелства, че това е официалната позиция на Китай, пише руското издание „Правда“.\r\nСпоред думите на китайския дипломат, това е отговор на решението, прието от Конгреса (долната камара на парламента) на САЩ в рамките на Закона за утвърждаване на националната отбрана за 2018 година. В него е записано, че корабите от Военноморските сили(ВМС) на САЩ могат да хвърлят котва в тайванските пристанища. Ли Кексин напомни, че това нарушава Закона против сецесията (Закона „Единен Китай“ за териториалната цялост на страната), санкциониращ използването на сила против Тайван, ако Китай реши, че островът е на път да се отдели.\r\n„Ако американски военен кораб пристигне в Шанхай, то това ще се случи само след съгласието на китайската страна. Но Китай, без съмнение, не би се съгласила с влизането на кораби на ВМС на САЩ в пристанищата на Тайван, принуждавайки го да се впусне в „антисецесия““, е заявил посланикът, според цитата в Sina.com\r\nТова не е първото предупреждение от страна на Пекин. Още през октомври, Вашингтон получи предупреждение, че неговите попълзновения към Тайван представляват „провокация срещу суверенитета, националното единство и сигурността на Китай“, със „сериозни последствия“. И те действително последваха – под формата на „червена линия“ за директна военна намеса, ако в тайванските пристанища хвърлят котва военни кораби на САЩ. И не само това.\r\n„Ако Тайван се опита да проведе референдум за независимост или други действия по отношение на юридическа декларация „на независимостта на Тайван“, КНА, без съмнение, ще предприеме мерки“, пише Global Times.\r\n***Служителите на руското посолство в Йемен временно напуснаха територията на страната, разположена в южната част на Арабския полуостров. Причина за това стана изострянето на военно-политическата ситуация в йеменската столица, където се водят боеве между представители на враждуващи групировки, пише руското издание “Московский комсомолец“.\r\n„Съобразно ситуацията в Сана, беше взето решение за временно преустановяване на руското дипломатическо присъствие в Йемен“, съобщи официалният представител на Министерството на външните работи на Русия Мария Захарова.\r\nРуският посланик и част от сътрудниците на дипломатическото представителство ще изпълняват своите функции от столицата на Саудитска Арабия – Рияд.\r\nПричина за изтеглянето на дипломатите стана влошената ситуация в Йемен, в частност, в столицата Сана, където тече въоръжен конфликт между шиитските бунтовници – „хутите“ и техните довчерашни съюзници – лоялистите на бившия президент на Йемен Али Абдула Салех (който „хутите“ убиха преди няколко дни, след като изказа публично желанието си за примиряване с оглавяваната от Саудистска Арабия коалиция, в замяна на прекратяването на блокадата против йеменските пристанища).\r\nМосква е сериозно обезпокоена от  перспективите в Йемен да се установи траен военно-политически хаос, съпровождан от безпрецедентна хуманитарна катастрофа. Броят на жертвите от гражданската война и чуждестранната военна интервенция е неизвестен. Говори се за стотици хиляди, а още няколко милиона йеменци гладуват и са лишени от предмети от първа необходимост.\r\nТова не е първият случай на изтегляне на руските дипломати. Те бяха принудени да напуснат временно страната през 2015 година – заради продължаващата тогава военна операция срещу бунтовниците-„хути“, с тази разлика, че тогава част от служителите останаха да охраняват посолството. \r\nСъщевременно редица Западни държави (САЩ, Великобритания, Франция и др. ) съобщиха за закриването на своите посолства в Йемен още преди няколко години, когато драматичните събития в тази страни бяха още в началото си.\r\nТези принудителни превантивни мерки не изглеждат извънредни, ако си припомним някои факти. През 2015 година, след превземането на Сана от „хутите“, те завладяха автомобилите на американското посолство. Нещо повече, групировката се сдоби и със служебни оръжия, съхранявани в 20 изоставени автомобила. През същата година, Саудитска Арабия организира евакуацията на 90 чуждестранни дипломата с два военни кораба (саудитци и представители на арабските и някои Западни страни) от Аден, намиращ се в на южното крайбрежие на Йемен, в Джида.\r\n*** Взрив в австрийското газово хранилище „Баумгартен“ предизвика пожар, станал причина за смъртта един човек, а още 21 души пострадаха. Местните власти обещаха да възстановят газовите доставки възможно най-бързо и изключиха инцидентът да е терористичен акт, пише руското издание „Вести“.\r\nКадри, заснети от очевидци, показаха необичайно висок огнен стълб, видим от огромно разстояние. Височината на пламъците е достигнала сто метра, а звукът от взрива се е чул в радиус от 40 километра.\r\nИнцидентът се е случил в около 8 и 45 местно време и практически веднага се е разразил голям пожар. Изгорели са шест сгради и няколко автомобила, намиращи се на територията на газовия хъб. Площта на пожара е била 100 на 100 метра. За да се справи с пламъците, противопожарната служба е използвала 250 пожарникаря и 40 спасителя. На мястото веднага са пристигнали медицински хеликоптери. Газовият хъб е затворен моментално и е преведен в безопасен режим, служителите са евакуирани веднага. Въпреки всичко това, австрийците не успяха да избегнат жертвите.\r\n„Ранени са общо 21 души, всички те в момента са в болници. За щастие, 20 от тях са с леки наранявания. Само един е в тежко състояние. С прискърбие съм принудена да заявя, че има един загинал човек. Освен австрийски граждани, има пострадали от още шест страни“, разказа Соня Келнер, от австрийския Червен кръст.\r\nПричините за взрива засега са неизвестни. Възможно е той да е предизвикан от някаква техническа неизправност. Всички огнища на пожара са потушени и вече се провежда разследване. Възстановяването на най-големия в Австрия газов хъб, според оценките на експертите, може да отнеме няколко дни.", "date": "2017.12.13", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2017/12/13/2466696/pregled-na-mezhdunarodnite-novini-do-6-chasa-agentsiya-fokus.html", "text": "Международният посредник от страна на ООН относно спора за името между Гърция и Македония Матю Нимиц заяви, че проблемът между двете страни може и трябва да бъде разрешен през 2018 г. \r\n„След толкова много години, не може да се очаква че някое ново име ще падне от небето и реши проблема“, заяви Нимиц във вторник, като отбеляза, че „решението лежи в политическата воля и добрата дипломация“.\r\nДумите му са направени във вторник след края на провела се в Брюксел двудневна среща между представители между двете държави, която да третира проблема. След края на разговорите, ръководени от Нимиц, представителя на ООН добави, че „да, има някои големи проблеми между двете  страни, но ние ще се опитаме да ги решим в следващите месеци.“\r\n*** Президентът на САЩ Доналд Тръмп подписа военния бюджет на страната, на стойност 700 милиарда долара.\r\n„С приемането на този бюджет за отбрана, ние ускоряваме процеса на пълното възстановяване на американската военна мощ“, заяви американският държавен глава, по време на специална церемония за подписването на закона, на която присъстваха всички високопоставени длъжностни лица от Пентагона, включително министъра на отбраната Джеймс Матис.\r\n„Законът ще подобри готовността ни... и модернизацията на нашите въоръжени сили, както и ще допринесе за снабдяването на нашите воини с модерна техника, която им е нужна, за да воюват и да печелят“, обясни Тръмп.\r\nСенатът (горната камара) на САЩ гласува военния бюджет с подкрепата и на двете партии (Републиканската и Демократическата), но депутатите все още не са определили от къде ще отделят огромната сума, равняваща се на военния бюджет на следващите седем държави, взети заедно.\r\nАмериканският президент призова депутатите от опозиционната демократична партия да съдействат за намирането на нужните средства, като се обоснова с това, че всички „трябва да работят заедно, за да дадат на героичните американски войници оборудването, ресурсите и подкрепата, за която са се показали достойни хиляди пъти“.\r\n*** Жителите на Сирия трябва да решават сами, дали да оставят сегашния президент на страната Башар Асад на поста му. Това съобщи във вторник на редовния брифинг за журналисти говорителят на Държавния департамент на САЩ Хедър Науърт.\r\n„Това ще го решават хората в Сирия, а не Съединените американски щати“, заяви тя, но отбеляза, че „за Асад няма бъдеще в Сирия“.\r\nПо-рано в американската преса се появиха публикации, че САЩ планират да отстранят сирийския държавен глава от власт до 2021 година.\r\nАгенция „Фокус“ припомня, че от 2011 година до момента, Вашингтон настоява, че Башар Асад трябва да освободи поста си и в името на това похарчи милиарди долари, за да въоръжи и обучи опозицията му. Промяната в политиката на САЩ започна да си проправя път след избирането на сегашния президент Доналд Тръмп, който говореше открито за отказ от това искане на американската администрация още по време на предизборната си кампания.\r\n*** Съветникът на Белия Дом за националната сигурност Хърбърт Макмастър предупреди във вторник , че компаниите, заловени да се занимават с контрабанда на стоки за Северна Корея, може да са направили „последната си доставка“.\r\nМакмастър заяви, че санкциите на ООН не са предотвратили доставките на петролни продукти в Северна Корея. Според думите му, контрабандата се осъществява чрез трансфери в международните води, като чуждестранни плавателни съдове прехвърлят продуктите на севернокорейски кораби в открито море, а след това те се доставят в пристанищата.\r\n„Всички компании, които са замесени в това, трябва да понесат най-строги икономически последствия и санкции“, подчерта той.\r\n„Компания, чиито кораби се занимават с тази дейност, трябва да има предвид, че това може да е последната доставка, която ще направи за много време напред“, предупреди Макмастър.\r\n***Украйна трябва да свърши много работа за провеждането на реформи и изпълнението на задълженията, поети с подписването на Минските споразумения. Това заяви във вторник Държавният секретар на САЩ Рекс Тилърсън, по време на изказване пред форума „Атлантически съвет“ във Вашингтон.\r\n„Правителството в Киев трябва да свърши още много работа, за да проведе необходимите реформи и да изпълни задълженията си, поети с подписването на Минските споразумения“, отбеляза той.\r\nДържавният секретар отново призова Русия „да използва своето влияние“ над самопровъзгласените републики в Донбас, за да ги убеди да прекратят конфликта в Източна Украйна. Тилърсън отбеляза, че броят на нарушенията на примирието в Донбас се е увеличил с 60% през тази година, в сравнение с миналата. Във връзка с това, САЩ смятат за свой приоритет да противодействат на насилието в региона.\r\n„Насилието в Източна Украйна продължава. Ние регистрираме повече инциденти с пострадали и жертви сред мирното население през 2017 година, отколкото през 2016-а. Броят на случаите на нарушения на примирието се е увеличил с 60%. Ние сме длъжни да намалим насилието в Източна Украйна“, заяви той.\r\n„Наш приоритет е да сложим край на насилието. Ние работим с Русия, в опит да изясним дали можем да достигнем до споразумение за даване на мандат на ООН да изпрати миротворческа мисия“, добави американският дипломат.\r\n***\r\nДейвид Дейвис, пише изданието, прави отчаяни опити да спаси отношенията с Брюксел, след като към него бяха отправени обвинения, че с подстрекателските си коментари нанася вреди на доверието между Великобритания и ЕС.\r\nЕвропейските лидери предупредиха британското правителство да не отстъпва от обещанията си, направени в Брюксел, след като Дейвис заяви, че споразумението, постигнато в Брюксел миналата седмица, няма тежестта на закон.\r\nВисокопоставени служебни лица от Европейския съюз изразиха раздразнението си относно твърденията на британския министър, че постигнатата сделка за Брекзит представлява единствено деклариране на намерение, която не е закрепена законодателно.\r\nМишел Барние, главният преговарящ за Брекзит от страна на ЕС, предупреди Обединеното кралство, че изпълнението на задълженията по „бракоразводната сделка“ с ЕС зависи от това, дали британското правителство ще изпълни задълженията, поети миналата седмица, за границата с Ирландия, правата на европейските граждани и финансовото споразумение.\r\n„Ще имаме окончателно споразумение, ако британското правителство и Тереза Мей изпълнят ангажиментите, поети в петък“, заяви той пред журналистите. „Ние ще бъдем бдителни. Не си мислите, че ще се съгласим с неизпълнение на някои от задълженията на Обединеното кралство“.\r\nМанфред Вебер, председателят на „Европейската народна партия“ в Европейския парламент и основен съюзник на германския канцлер Ангела Меркел, заяви, че британското правителство рискува да загуби доверието на ЕС. „Първият кръг от преговорите за Брекзит трябваше да послужи за изграждане на доверие“, написа той в „Туитър“. „Понижавайки това споразумение до „деклариране на намерение“, правителството на Обединеното кралство поставя доверието под риск. 27-те страни-членки на ЕС и Великобритания трябва да покажат ясно в четвъртък, че споразумението е обвързващо и за двете страни“.\r\nТези и още много критики, заваляха срещу Дейвис и британското правителство, а сред най-яростните критици, както винаги, беше Ги Верхофстат, който заяви, че коментарите на британския министър са „неприемливи“ и могат да провокират още по-сериозно втвърдяване на позициите на Брюксел, включително отмяна на подписването на постигнатото споразумение за Брекзит в петък. Той сподели подозренията си, че правителството в Лондон „има свои собствени цели“, но го предупреди, че „Европейският съвет ще бъде много стриктен“, в проследяването на начина, по който то изпълнява задълженията си.\r\nВ резултат от коментарите на Верхофстат, който е председател на направляващата група на Европейския парламент за Брекзит, която има правото да наложи вето над бъдеща заключителна сделка за „развода“, Дейвис се свърза с него по телефона, за да омаловажи коментарите си и да се опита да спаси отношенията с ЕС.\r\nВ последствие, министърът за Брекзит написа в „Туитър“: „Беше удоволствие, както винаги, да разговарям с моя приятел (Ги Верхофстат) и ние се съгласихме, че е важно да приемем взаимен доклад. Нека работим заедно, за да го претворим в закон, колкото е вързможно по-скоро“.\r\n***Санкционният режим по отношение на Русия ще продължи да действа до възстановяването на териториалната цялост на Украйна. Това заяви във вторник Държавният секретар на САЩ Рекс Тилърсън, в изказване пред форума „Атлантически съвет“, който се провежда във Вашингтон.\r\n„Този режим няма да бъде променян, докато руското нашествие в Украйна не бъде прекратено и не бъде възстановена териториалната цялост на тази страна“, подчерта той.\r\nСпоред думите на държавния секретар, „не бива да бъде оставяно без внимание нашествието в чужди страни и завземането на техните територии“. „Именно това е причината за налагането на изключително тежките санкции срещу Русия, въведени от страна на САЩ и Европа“.\r\nНезависимо от тези твърдения, Тилърсън отбеляза също, че Вашингтон трябва да има добри работни отношения с Москва: „Ние поддържаме много активен диалог с нашите руски колеги, много силен диалог между въоръжените сили на двете страни, много силен дипломатически диалог. Ние ще продължим да водим този диалог, но, както вече казахме на нашите руски колеги, на нас ни трябват някакви ‚добри новини‘ – трябват ни, за да може тези отношения да допринесат за нещо хубаво. Но в момента нищо такова не се случва. Ние чакаме, чакаме“, заяви той.\r\n*** Израелската авиация е атакувала лагер на групировката „Хамас“ в района на Ивицата Газа, в отговор на пореден ракетен обстрел, като се позовава на съобщение от пресслужбата на израелската армия.\r\nНяколко часа по-рано, реактивен снаряд, изстрелян от територията на анклава, активира системата за ранно предупреждение в района на големия израелски град Ашкелон, с население повече от 130 хиляди души.\r\n„В отговор... ВВС на Израел атакуваха военен лагер на „Хамас“ в южната част на Ивицата Газа“, пише в съобщението до медиите.\r\nНезависимо от конкретните изпълнители, Израел държи отговорна за всички агресивни действия от Ивицата Газа управляващата там ислямистка групировка „Хамас“, задължавайки я да се грижи за стриктното спазване на примирието, постигнато между еврейската държава и всички палестински фракции. Ракетните обстрели се увеличиха забележими в края на\r\n*** Ли Кексин, посланикът на Китай в САЩ, се изказа в рамките на съвещание по американо-китайските отношения, пред поканените китайски и тайвански студенти и представителите на медиите. Той заяви, че „в деня, в който американски военен кораб влезе в тайванското пристанище Гаосюн, Китайската народноосвободителна армия(КНА) ще обедини Китай“. Електронното издание Sina.com отбелязва, че когато посланикът е произнасял тези думи, той е чел от предварително написан текст, а това свидетелства, че това е официалната позиция на Китай.\r\nСпоред думите на китайския дипломат, това е отговор на решението, прието от Конгреса (долната камара на парламента) на САЩ в рамките на Закона за утвърждаване на националната отбрана за 2018 година. В него е записано, че корабите от Военноморските сили(ВМС) на САЩ могат да хвърлят котва в тайванските пристанища. Ли Кексин напомни, че това нарушава Закона против сецесията (Закона „Единен Китай“ за териториалната цялост на страната), санкциониращ използването на сила против Тайван, ако Китай реши, че островът е на път да се отдели.\r\n„Ако американски военен кораб пристигне в Шанхай, то това ще се случи само след съгласието на китайската страна. Но Китай, без съмнение, не би се съгласила с влизането на кораби на ВМС на САЩ в пристанищата на Тайван, принуждавайки го да се впусне в „антисецесия““, е заявил посланикът, според цитата в Sina.com\r\nТова не е първото предупреждение от страна на Пекин. Още през октомври, Вашингтон получи предупреждение, че неговите попълзновения към Тайван представляват „провокация срещу суверенитета, националното единство и сигурността на Китай“, със „сериозни последствия“. И те действително последваха – под формата на „червена линия“ за директна военна намеса, ако в тайванските пристанища хвърлят котва военни кораби на САЩ. И не само това.\r\n„Ако Тайван се опита да проведе референдум за независимост или други действия по отношение на юридическа декларация „на независимостта на Тайван“, КНА, без съмнение, ще предприеме мерки“, пише Global Times.", "date": "2017.12.13", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/12/13/2466697/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от - 6° до + 12°.\r\nВремето над страната е ясно.\r\nСлаб вятър духа в областите Добрич и Шумен.\r\nПътните настилки в страната са предимно сухи, по усойните места мокри, заледени и обработени.\r\nНамалена видимост поради мъгла: \r\n- до 50 м. в района на проход „Шипка“, от км 45 до км 47 по АМ „Тракия“, Ихтиман /обл. София/;\r\n- до 100 м. в района на Симитли и Кресна /обл. Благоевград/.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: \r\nобласт Стара Загора: Временно се ограничава движението на МПС в лявото платно /посока София / по АМ Тракия от км 192+500 до км 193+800, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.13", "title": "Актуална пътна обстановка"}
{"url": "http://www.focus-news.net/news/2017/12/13/2466698/afp-kandidatat-na-demokratite-specheli-izborite-za-senat-v-amerikanskiya-shtat-alabama-donald-tramp-go-pozdravi-za-pobedata.html", "text": "Кандидатът на Демократическата партия на САЩ Дъг Джоунс спечели изненадваща победа във вторник в оспорвания щат Алабама, нанасяйки поражение на Републиканския кандидат Рой Муур, който не успя да преодолее щетите от отправените обвинения срещу него за сексуално посегателство, предава AFP.\r\nСлед преброяването на 92% от бюлетините, бившият прокурор Джоунс има подкрепата на 49,5% от избирателите, докато Муур – на 48,8%.\r\nАко резултатът се запази, Демократите ще спечелят сенаторското кресло за Алабама за първи път от 25 години.\r\nСпоред американския президент Доналд Тръмп избирането на Джоунс вече е факт и той вече го поздрави за победата. „Поздравления за Дъг Джоунс, за трудно извоюваната победа“, написа в „Туитър“ американския президент. „Победата си е победа“, добави той. „Хората от Алабама са страхотни и Републиканците ще имат още една възможност да спечелят това кресло много скоро“.\r\nПревод и редакция:", "date": "2017.12.13", "title": "AFP: Кандидатът на Демократите спечели изборите за Сенат в американския щат Алабама, Доналд Тръмп го поздрави за победата"}
{"url": "http://www.focus-news.net/news/2017/12/13/2466699/predstoyashti-sabitiya-v-stranata-za-13-dekemvri-agentsiya-fokus.html", "text": "***\r\nОт 14.45 часа на „Дондуков“ 2 президентът Румен Радев ще проведе среща с министър-председателя на Кралство Норвегия Ерна Солберг.\r\n***\r\nОт 16.30 в Гербовата зала на „Дондуков“2 президентът ще удостои посланика на Португалската република Луиш Фераш с орден „Мадарски конник“ първа  степен за неговите заслуги за укрепването и развитието на двустранните отношения между Република България и Португалската република.\r\n***\r\nОт 9.00 часа Народното събрание ще проведе заседание. \r\n***\r\nОт 10.00 часа ще се проведе заседание на Министерския съвет. \r\n***\r\nВ сградата на Министерски съвет, министър-председателят Бойко Борисов ще се срещне с норвежкия премиер Ерна Солберг, която пристига на официално посещение в България.\r\n***\r\nОт 11.00 часа заместник министър-председателят Валери Симеонов ще открие новата приемна на трето РУ „Полиция“ при ОД на МВР – Пловдив на ул. „Дилянка“ в Шекер махала. \r\n***\r\nЗам.-министър Десислава Ахладова ще се срещне с представители на неправителствени организации, за да обсъди с тях пререгистрацията на юридическите лица с нестопанска цел.\r\n***\r\nОт 09.00 часа ХIV състав на Специализирания наказателен съд ще гледа делото срещу Георги П., Константин Н., Марио Н. и др. за образуване и ръководене на организирана престъпна група.\r\n***\r\nОт 09.30 часа 11 състав на СГС ще гледа делото срещу Христо Петров бивш управител на „Фонд научни изследвания“, (умишлена безстопанственост).\r\n***\r\nОт 10.45 часа в малката зала Арена Армеец София – Европейска столица на спорта и Столична община традиционния Коледен спортен празник под надслов „Да подкрепим колективните спортове“.\r\n***\r\nОт 10.00 до 15.30 часа в хотел „Витоша“ по проект „Изграждане и внедряване на система за дистанционно електронно гласуване“ ще се проведат симулации на дистанционно електронно гласуване в изпълнение на договор, сключен между Държавна агенция „Електронно управление“ (ДАЕУ) и „Ню Ай“ АД.\r\n***\r\n От 10.00 часа  ХV състав на Специализирания наказателен съд ще гледа делото срещу Петър Т., Ивайло С., Красимира Д. и Пламен П. за организиране и ръководене на организирана престъпна група. \r\n***\r\nОт 10.00 часа III състав на Специализирания наказателен съд ще гледа делото срещу Хованес М., Пламен Т., Владимир Р. и Стоян А. за организиране и ръководене на организирана престъпна група. \r\n***\r\nОт 10.00 часа ХII състав на Специализирания наказателен съд ще гледа делото срещу Владимир Т., Пламен Н., Тодор С., Виктор М. и Веселин Д. за образуване и ръководене на организирана престъпна група. \r\n***\r\nОт 10.00 часа XVI състав на Специализирания наказателен съд ще гледа делото срещу Иван И., Дилян И. и Милен Д. за образуване и ръководене на организирана престъпна група. \r\n***\r\nОт 10.00 часа VIII състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.\r\n***\r\nОт 10.00 часа в Национален пресклуб БТА Национално пациентско обединение „Конфедерация защита на здравето”/КЗЗ/ ще представи Пътна карта на Европейския пациентски форум, инструмент за политическо ръководство и призив за дългосрочна визия на пациентите и гражданите на ЕС.\r\n***\r\nОт 10.30 часа 19 състав на СГС ще гледа делото срещу Веселин Пенев и Юлия Димитрова (делото за царските конюшни по обвинение за представяне на невярно заключение от лицензиран оценител или одитор).\r\n***\r\nВ Народното събрание Обединението на  жените социалистки област Пловдив ще внесе подписка за ратификация на Истанбулската конвенция.\r\n***\r\nОт 11.00 часа ХVII състав на Специализирания наказателен съд ще гледа делото срещу Ангел П., Анатоли А., Цветомир Ц. и др. за организиране и ръководене на организирана престъпна група.\r\n***\r\nОт 11.00 часа IV състав на Специализирания наказателен съд ще гледа делото срещу Дандинсон Д., Маркс Б. и Принс Б. за организиране и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои заключителната пресконференция в кампанията за предотвратяване на престъпления срещу дивата природа „Аз пазя горите и орлите на България“.\r\n***\r\nОт 11.10 часа в Национален пресклуб БТА Изпълнителната агенция по горите и Българското дружество за защита на птиците ще проведат Заключителна пресконференция на Кампанията за предотвратяване на престъпления срещу дивата природа „Аз пазя горите и орлите на България“.\r\n***\r\nОт 12.00 часа в Национален пресклуб БТА Българското либертарианско общество и Движение „Промена“ ще представят проучването \"Анализ на българската наркополитика 2009-2016 г.\"\r\n***\r\nОт 13.00 часа в Национален пресклуб БТА ще се проведе пресконференция по повод на Третото издание на пътуващ Международен турист филм фест /София - Истанбул - Чорлу - Одрин, 13 - 17 декември 2017 г./\r\n***\r\nОт 12.00 часа в къщата на художника Нено Балкански в столичния квартал „Изток\" на ул. „Латинка\" 12, ще бъде представена нова музейна експозиция, посветена на Балкански.\r\n***\r\nОт 12.30 часа в Български културен институт ще се състои церемония по връчване на наградите на победителите в конкурса за есе на тема „Измеренията на българската поезия 20 -21 век“. \r\n***\r\nОт 13.00 часа в конферентна зала „Перла“ на хотел „Даунтаън“ ще се състои заключителна конференция на тема „Постижения и предизвикателства при предоставянето на услугата Кризисен център за жени пострадали от домашно насилие и техните деца в Димитровград”.\r\n***\r\nОт 13.30 часа Прокурорската колегия на ВСС ще проведе заседание. \r\n***\r\nОт 13.30 часа I състав на Специализирания наказателен съд ще гледа делото срещу Пламен Г., Ердинч Х. и Костадин К. за организиране и ръководене на организирана престъпна група. \r\n***\r\nОт 14.00 часа пред посолството на САЩ в София Инициативен комитет -  „Ерусалим столица на Палестина“ организира протестен митинг. \r\n***\r\nOт 14.00 часа в зала \"Киото  на хотел \" Маринела\" ще се проведе традиционният форум \"ДА! На българската храна\". Участие във форума ще вземе министърът на земеделието, храните и горите Румен Порожанов и др.\r\n***\r\nОт 14.00 часа ХVII състав на Специализирания наказателен съд ще гледа делото срещу Христо И. за изнудване. \r\n***\r\nОт 14.00 часа в зала „Галерия“ на хотел „Анел“ ще бъдат връчени Годишните стипендии на лекари специализанти и редовни докторанти.\r\n***\r\nОт 14.00 часа в зала „Музикална“ на Централния военен клуб , ПП Обединени земеделци организира Възпоменателна дискусия, посветена на живота и делото на д-р Г. М. Димитров. Събитието е по повод 45 години от кончината на земеделския лидер, политик и демократ.\r\n***\r\nОт 16.30 часа в Мраморно фоайе на НДК ще се състои последната дискусия в Годината на детската книга на тема „Поколението Милениум – илюстратори. Трудната среща с българския издател“.\r\n***\r\nОт 18.00 часа в „Сити Марк Арт Център“ ще се състои мултимедийно представяне на филма „Царят“.  Очаква се на събитието да присъства Н. В. Цар Симеон, български и чуждестранни гости.\r\n***\r\nОт 18.00 часа в литературен клуб „Перото“ ще бъде представено творчеството на Любен Петков. \r\n***\r\nВ 19.00 часа в Дома на архитекта - ул. „Кракра“ 11, Българо-финландското дружество за приятелство организира честване на 100 - годишнината от обявяването на независимостта на Финландия.\r\n***\r\nВ 19.05 часа от Tерминал 2 нa Летище \"София\"  заминава втората група участници в 26-ата Национална антарктическа експедиция.\r\n***\r\nОт 11.00 ч. кметът на община Асеновград ще направи последната за годината редовна пресконференция по актуални за общината теми. \r\n***\r\nОт 10.00 часа в Регионална библиотека Читалня „Детски отдел“ ще се проведе „Детско утро“.-\r\n***\r\nОт 11.00 часа в Читалнята на Детския отдел на Регионална библиотека „Димитър Талев” Благоевград ще се проведе Детско утро под надслов „Коледна песен“. \r\n***\r\nОт 18.00 часа във фоайето на Община Благоевград ще се проведе „Часът на приказния разказвач“ .\r\n***\r\nОт 19.00 часа в зала „Яворов“ ще бъде представена постановката „Секскомедия в лятна нощ“ от Уди Алън. \r\n***\r\nОт 19.00 часа в Градската художествена галерия официално ще бъде представена книгата на Владимир Караджов „Етиопска приказка“.\r\n***\r\nОт 18.00 часа  в Концертната зала на Националното училище за музикално и сценично изкуство „проф. Панчо Владигеров” ще се проведе интерактивна игра „20 въпроса за изкуството“. \r\n***\r\nОт 11.00 часа в Щаба на Военноморските сили ще се проведе благотворителен коледен базар. \r\n*** \r\nОт 15.30 часа в зала „Одесос“ на хотел Черно море ще бъде представен анализ на параметрите и принципите на осигуряване на финансиране за Центровете за настаняване от семеен тип, както и другите социални услуги, на територията на община Варна. \r\n***\r\nОт 18.00 часа пред 18.00 часа пред Община Варна ще се състои протест  под надслов „Ние пак сме тук!“.\r\n*** \r\nОт 11.00 часа в Конферентната зала на Областен информационен център – Велико Търново ще се проведе работна среща с медиите за представяне на обобщените резултати от дейността на центъра през изминалата година. \r\n***\r\nДиректорът на ГД „Пожарна безопасност и защита на населението“ гл. комисар Николай Николов ще посети Регионалните дирекции във Велико Търново и Ловеч. Той ще се срещне със служителите на двете дирекции и ще връчи награди за постигнати високи професионални резултати. Церемонията във Велико Търново ще започне около 11.30 часа, а в Ловеч ще е около 14.30 часа.\r\n*** \r\nОт 15.30 часа в голяма зала на Община Велико Търново ще се проведе Концерт на Клуба на пенсионера. \r\n***\r\nОт 11.00 часа в залата на Общински съвет - Видин ще се проведе обществено обсъждане със заинтересовани страни по повод проект на междинна оценка на Общински план за развитие на Община Видин за периода 2014-2020 г. В събитието ще участва и кметът Огнян Ценков.\r\n***\r\nОт 10.30 часа в куклена зала на ДКТ ще се състои „Шоколадово коледно шоу“. \r\n***\r\nОт 18.00 часа в хотел „Хемус“ ще се състои церемонията „Спортист на годината“ 2017 г.  на град Враца. \r\n***  \r\nОт 18.30 часа НЧ „Напредък-1869“ Драматичен театър „Невена Коканова“ – Ямбол представя постановката „Тайната на един Дон Жуан“ от Валентин Красногоров. С участието на Албена Павлова, Михаил Билалов и Камен Иванов.\r\n***\r\nОт 13.30 часа в Регионална библиотека „Дора Габе“ ще се проведе библиотерапия „С духа на Коледа” с потребители на Център за психично здраве „Д-р Петър Станчев”. \r\n***\r\nОт 17.30 часа в Младежки център – Добрич ще бъде представена изложба на макети на културно-исторически обекти „Дунав – Река с много история“. \r\n***\r\nОт 18.30 часа в Младежки център – Добрич ще се проведе благотворителен концерт „Защо ние, децата вярваме в чудеса“ – младежка инициатива в подкрепа на Георги Петров. \r\n***\r\nОт 19.00 часа в Драматичен театър „Йордан Йовков“ ще е играе спектакълът „Чудо“. \r\n***\r\nОт 17.30 часа в Музея на фотографията и съвременните визуални изкуства ще бъде открита изложбата „Anima Animus“, с автор Темелко Темелков.\r\n***\r\nОт 10.00 часа в Общински съвет – Ловеч ще се състои пресконференция за отчитане на напредъка по Проект „Осигуряване функционирането на Областен информационен център-Ловеч''.\r\n***\r\nОт 11.00 часа в Пресклуб на БТА – Плевен ще се проведе пресконференция във връзка със зимното издание на \"Парад на модата\" в Плевен.\r\n***\r\nОт 10.00 часа ще бъде открит обновения и разширен Център за социална рехабилитация и интеграция за деца и младежи с увреждания на ул. Александър Батенберг 27а (сградата срещу стълбите на Каменица. \r\n***\r\nОт 11.00 ч. в Зала „КОМПАС” в Ректората на ул. „Цар Асен“ №24 Философско-историческият факултет на Пловдивския университет „Паисий Хилендарски“ организира Кръгла маса на тема „Младите хора в Нова Европа“\r\n***\r\nВ 16.30 часа Инициативен комитет от пловдивското село Неделево, община Съединение, заедно с адвокат, ще депозират в деловодството на общината възражение срещу изграждането на компостираща инсталация в селото. Възражението е придружено с подписка от 250 жители на селото. \r\n***\r\nОбщинските съветници от ГЕРБ ще проведат приемни с граждани по следния график: Радослава Ташкова, председател на Групата на  ГЕРБ и заместник-председател на Общински съвет  - Пловдив, д-р Аргир Аргиров и Георги Василев ще се срещат с граждани от 16.00 до 18.00 часа в офиса на  ГЕРБ в район „Южен” на ул. „Академик Петър Динеков”№1А.  В офиса на  ГЕРБ в район „Източен” на ул. „Коста Паница”№5 Ани Лафчиева ще приема граждани от 17.00 до 18.30 часа, а Емил Русинов от 17.30 до 19.00 часа.\r\n***\r\nОт 17.30 часа в Пленарната зала на Община Русе над 120 талантливи деца и младежи от различни етнически групи ще се изявят на една сцена в традиционния концерт „Да празнуваме заедно“ на фондация „Етническа хармония. \r\n*** \r\nОт 10.30 часа на Камерна сцена в Читалището ще бъде представен  „Дядо Коледа, донеси ми красота и вълшебство“. Празник с учениците от I „б“ клас  на СУ „Николай Катранов“. \r\n***\r\nОт 18.30 часа на моста в Симитли, на разклона за Банско, Сдружение „Бъдеще за Община Банско\" организира протест.\r\n***\r\nОт 10.30 часа в залата на Областен информационен център – Смолян ще бъдат представени резултатите от дейността на центъра през 2017 г., както и предстоящите инициативи през 2018 г. \r\n*** \r\nОт 18.00 часа в Зала № 1 на Родопски драматичен театър “Николай Хайтов“ ще се проведе Коледен благотворителен концерт на учениците от Езикова гимназия „Иван Вазов“ в Смолян. \r\n***\r\nОт 10.00 часа в ЦДГ № 2  „Зорница“, библиотeка „Родина“ гостува на децата  от детската градина във връзка с обявената от МОН Национална седмица на четенето.\r\n***\r\nОт 10.00 часа в ЦДГ № 23  „Кипарис“, митрополит Киприан и Библиотека „Родина“ гостуват на децата от детската градина във връзка с обявената от МОН Национална седмица на четенето. \r\n***\r\nОт 18.30 часа в РБ „Захарий Княжески“ ще се състои концерт на класа по пиано  на Мария Кирекчиева от Музикална школа при НЧ „Родина 1860“.", "date": "2017.12.13", "title": "Предстоящи събития в страната за 13 декември (Агенция „Фокус“)"}
{"url": "http://www.focus-news.net/news/2017/12/13/2466700/sport-izigraha-se-tri-sreshti-ot-angliyskata-vissha-liga-chelsi-pobedi-hadarsfiyld-s-31.html", "text": "Изиграха се три срещи от 17-ия кръг на английската Висша лига. Хъдърсфийлд отстъпи в домакинството си на Челси с 1:3, Бърнли победи гостуващия Стоук Сити с 1:0, а Кристъл Палас спечели у дома срещу Уотфорд с 2:1. Мачовете между Суонзи и Манчестър Сити, както и между Манчестър Юнайтед и Борнемут са отложени заради участието в евротурнирите на отборите от Манчестър. Начело във временното класиране е Манчестър Сити с актив от 46 точки, пред Манчестър Юнайтед с 35, колкото има и третия Челси, но с по-лоша голова разлика и мач повече.", "date": "2017.12.13", "title": "Спорт: Изиграха се три срещи от английската Висша лига, Челси победи Хъдърсфийлд с 3:1"}
{"url": "http://www.focus-news.net/news/2017/12/13/2466701/predstoyashti-mezhdunarodni-sabitiya-za-13-dekemvri-agentsiya-fokus.html", "text": "***  Среща между Ангела Меркел и Мартин Шулц относно политическата криза в Германия\r\n*** Турция е домакин на среща на върха на Организацията за ислямско сътрудничество.\r\n*** Съдиите от Международния трибунал за бивша Югославия ще изслушат възраженията относно оправдателната присъда на Воислав Шешел\r\n*** Европейският парламент ще гласува резолюция относно следващата фаза на преговорите за Брекзит. \r\n*** Продължава осмия кръг от преговорите за Сирия, провеждани под егидата на ООН. \r\n***", "date": "2017.12.13", "title": "Предстоящи международни събития за 13 декември( Агенция „Фокус“ )"}
{"url": "http://www.focus-news.net/news/2017/12/13/2466702/nimh-dnes-shte-preobladava-slanchevo-vreme-maksimalnite-temperaturi-shte-badat-mezhdu-11-i-16.html", "text": "Днес през по-голямата част от деня ще преобладава слънчево време, с висока облачност. В сутрешните часове, главно в западната част на Дунавската равнина и в отделни райони на Горнотракийската низина, ще бъде мъгливо и там дневните температури ще остават малко по-ниски. След обяд от запад и средната облачност ще започне да се увеличава. Ще духа слаб в източните райони до умерен вятър от запад-югозапад. Максималните температури ще са между 11° и 16°. Това съобщи за Агенция „Фокус” дежурният синоптик  Евгения Егова от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще е предимно слънчево. Ще духа слаб до умерен вятър от запад-югозапад. Максималните температури ще са 12°-14°. Вълнението на морето ще е около 2 бала. Температурата на морската вода е 11° - 12°.\r\nНад планините ще преобладава слънчево време, с висока облачност. Ще духа умерен и силен вятър от запад-югозапад. Максималната температура на височина 1200 метра ще е около 9°, на 2000 метра – около 4°.\r\nАтмосферното налягане ще се понижава и ще е по-ниско от средното за месец декември.", "date": "2017.12.13", "title": "НИМХ: Днес ще преобладава слънчево време, максималните температури ще бъдат между 11° и 16°"}
{"url": "http://www.focus-news.net/news/2017/12/13/2466703/prezidentat-rumen-radev-shte-provede-sreshta-s-ministar-predsedatelya-na-kralstvo-norvegiya-erna-solberg.html", "text": "От 14.45 часа на „Дондуков“ 2 президентът Румен Радев ще проведе среща с министър-председателя на Кралство Норвегия Ерна Солберг, съобщиха от прессекретариата на държавния глава. \r\nОт 16.30 в Гербовата зала на „Дондуков“2 президентът ще удостои посланика на Португалската република Луиш Фераш с орден „Мадарски конник“ първа степен за неговите заслуги за укрепването и развитието на двустранните отношения между Република България и Португалската република.", "date": "2017.12.13", "title": "Президентът Румен Радев ще проведе среща с министър-председателя на Кралство Норвегия Ерна Солберг"}
{"url": "http://www.focus-news.net/news/2017/12/13/2466704/parlamentat-shte-reshi-dali-rabotnitsite-da-badat-dopalnitelno-zashtiteni-pri-neizplateni-zaplati.html", "text": "Парламентът ще гласува на второ четене промени в Кодекса на труда, целящи допълнителна защита на правата на служителите, когато не им се изплащат заплатите. Това предвижда втората точка от проектопрограмата на Народното събрание, която предстои да бъде гласувана на днешното редовно пленарно заседание. С предвидения законопроект се цели да се засилят контролните функции на Изпълнителна агенция „Главна инспекция по труда“.  Ще ѝ се предоставят правомощия да извършва проверки по повод изплащането на трудови възнаграждения и обезщетения и след прекратяване на трудовите правоотношения, както и да дава задължителни предписания в тази насока. Освен това е предвидено и изрично регламентиране на срок, с който работодателят да е обвързан и задължен да изплати обезщетенията, дължими на служителите му. Той ще му дължи и законната лихва при неизпълнение. Работещите ще бъдат улеснени да търсят от неиздължилия им се работодател съответните възнаграждения и обезщетения без да се налага да водят съдебни дела за установяване на размера на дължимото. Със законопроекта се предвижда работодателите, които дължат възнаграждения на работниците си, да не могат да участват в процедури по обществени поръчки като изпълнители и подизпълнители. \r\nНа второ гласуване ще бъде подложен и Законопроектът за промени в Закона за безопасно използване на ядрената енергия.", "date": "2017.12.13", "title": "Парламентът ще реши дали работниците да бъдат допълнително защитени при неизплатени заплати"}
{"url": "http://www.focus-news.net/news/2017/12/13/2466705/ministar-predsedatelyat-boyko-borisov-shte-se-sreshtne-s-premiera-na-norvegiya-erna-solberg.html", "text": "Министър-председателят Бойко Борисов ще се срещне днес с норвежкия премиер Ерна Солберг, която пристига на официално посещение в България. Това съобщиха от правителствената информационна служба.\r\nОсновните теми на двустранните разговори са задълбочаване на сътрудничеството между България и Норвегия, приоритетите по време на Българското председателство на Съвета на ЕС и други въпроси от европейския дневен ред.", "date": "2017.12.13", "title": "Министър-председателят Бойко Борисов ще се срещне с премиера на Норвегия Ерна Солберг"}
{"url": "http://www.focus-news.net/news/2017/12/13/2466706/plovdiv-vitsepremierat-valeri-simeonov-shte-otkrie-novata-priemna-na-mvr-v-sheker-mahala.html", "text": "Заместник министър-председателят Валери Симеонов ще открие днес в 11.00 часа новата приемна на трето РУ „Полиция“ при ОД на МВР – Пловдив на ул. „Дилянка“ в Шекер махала. Това съобщиха от правителствената информационна служба.\r\nНа събитието ще присъстват кметът на район „Северен“ Ральо Ралев, кметът на община Пловдив Иван Тотев, областният управител на област Пловдив – Здравко Димитров, заместник-директорът на ГД „Национална полиция“ – Константин Димитров, директорът на Областна дирекция на МВР - Пловдив – Атанас Илков и началникът на Трето районно главен инспектор Никола Симов.", "date": "2017.12.13", "title": "Пловдив: Вицепремиерът Валери Симеонов ще открие новата приемна на МВР в Шекер махала"}
{"url": "http://www.focus-news.net/news/2017/12/13/2466707/zapochva-deloto-ktb.html", "text": "В Специализирания наказателен съд днес започва делото по случая КТБ. Заседанието е насрочено за 10.00 часа. Съдия по делото е Виржиния Петрова. Обвинителният акт във всичките му копия е над 210 000 страници и беше внесен от Специализираната прокуратура на 20 юли. По делото са обвинени 18 лица. Освен за участие в организирана престъпна група, обвиняемите ще отговарят пред съда за източване на банката с над 2,7 млрд. лв.\r\nПроцесът ще се води задочно срещу бившия мажоритарен собственик на банката Цветан Василев, тъй като от 2014 г. той се намира в Сърбия. Срещу него са повдигнати обвинения за 76 деяния.Сред обвинените е и бившият подуправител на БНБ Цветан Гунев, на когото са повдигнати обвинения за длъжностно престъпление.\r\nСвидетелите по делото са повече от 400. Изготвени са над 90 експертизи от 27 вещи лица, а събраният доказателствен материал, заедно с веществените доказателства и приложенията, надхвърля 1360 тома.\r\nСпоред последните изменения в НПК това заседание ще е разпоредително. В него ще се обсъдят въпросите  подсъдно ли е делото на съда, дали има ли основание за прекратяване или спиране на наказателното производство, дали е допуснато съществено процесуално нарушение в досъдебното производство и др.", "date": "2017.12.13", "title": "Започва делото \"КТБ\""}
{"url": "http://www.focus-news.net/news/2017/12/13/2466708/gd-granichna-politsiya-intenziven-e-trafikat-za-tovarni-avtomobili-na-izhoda-na-gkpp-kapitan-andreevo-i-na-gkpp-lesovo.html", "text": "Интензивен е трафикът за товарни автомобили на изхода на ГКПП „Капитан Андреево“ и на ГКПП „Лесово“. Това съобщиха от пресцентъра на ГД „Гранична полиция“. Информацията е към 6.00 часа. Движението се извършва нормално на всички гранични контролно-пропускателни пунктове на границата с Македония, Сърбия, Гърция и Румъния.", "date": "2017.12.13", "title": "ГД „Гранична полиция“: Интензивен е трафикът за товарни автомобили на изхода на ГКПП „Капитан Андреево“ и на ГКПП „Лесово“"}
{"url": "http://www.focus-news.net/news/2017/12/13/2466709/sport-dnes-po-evropeyskite-tereni-predstoyat-golyam-broy-interesni-futbolni-sreshti.html", "text": "В сряда, по европейските терени ще се играят голям брой интересни мачове, ето някои от тях:\r\nОт 18:30 Фиорентина – Сампдория за Купата на Италия\r\nОт 19:00 Партизан – Цървена Звезда и Ал Джазира – Реал (Мадрид) за Световното клубно първенство\r\nОт 21:30 Байерн (Мюнхен)  - Кьолн\r\nОт 21:45 Суонзи – Манчестър Сити, отложен от вторник\r\nОт 22:00 Манчестър Юнайтед – Борнемут и Уест Хем - Арсенал", "date": "2017.12.13", "title": "Спорт: Днес, по европейските терени предстоят голям брой интересни футболни срещи"}
{"url": "http://www.focus-news.net/news/2017/12/13/2466710/pravitelstvoto-shte-razgleda-promeni-v-nakazatelniya-kodeks.html", "text": "Правителството ще разгледа проекти за изменения и допълнени на Наказателния кодекс и на Закона за железопътния транспорт, става ясно от програмата на кабинета за редовното му седмичното заседание. Министрите ще обсъдят и отпускането на допълнителни средства по бюджетите на министерствата на правосъдието, отбраната, вътрешните работи и околната среда и водите, както и по бюджетите на общините за финансово осигуряване на дейности по Националните програми: \"Осигуряване на съвременна образователна среда\", \"Без свободен час\", \"Обучение за IT кариера\", \"Оптимизация на училищната мрежа\" и \"Информационни и комуникационни технологии в системата за предучилищното и училищното образование\". В дневния ред е заложена и точка за създаване и организиране на постоянно действащ междуведомствен координационен механизъм за присъединяване на България към Организацията на икономическо сътрудничество и развитие (ОИСР.)", "date": "2017.12.13", "title": "Правителството ще разгледа промени в Наказателния кодекс"}
{"url": "http://www.focus-news.net/news/2017/12/13/2466711/zamestnik-ministar-desislava-ahladova-shte-se-sreshtne-s-predstaviteli-na-npo.html", "text": "Зам.-министър Десислава Ахладова ще се срещне с представители на неправителствени организации за да обсъди с тях пререгистрацията на юридическите лица с нестопанска цел, която ще стартира от януари 2018 г. Това съобщиха от пресцентъра на Министерството правосъдието.", "date": "2017.12.13", "title": "Заместник-министър Десислава Ахладова ще се срещне с представители на НПО"}
{"url": "http://www.focus-news.net/news/2017/12/13/2466712/denyat-13-dekemvri-v-balgarskata-istoriya.html", "text": "През 1877 г.  в хода на Руско-турската война Западният отряд на генерал Гурко започва преминаване през Орханийския балкан. През 1879 г. е основано първото българско земеделско училище \"Образцов чифлик\". Създадено е в държавното стопанство \"Номуне чифлик\" край Русе по предложение на Григор Димитров Начович. 1915 г. - Българската армия преминава към позиционна война на Южния фронт на Първата световна война. Година по-късно пак в хода на войната българските войски преминават р. Яломица в Румъния.\r\nНа тази дата е родена  актрисата Адриана Будевска. На 13 декември умират: политикът Михаил Сарафов, а при измръзване на Витоша умира министърът на външните работи Иван Башев.\r\n2010 г.\r\nС почетен знак „Златен век” са отличени музикантите от група „ФСБ“ (настоящите към този момент членове са Румен Бояджиев, Константин Цеков и Иван Лечев). „Златен век“ е почетен знак на Министерството на културата, който се присъжда за изключителен принос към българската култура и за развитие на културното сътрудничество.\r\n2007 г.\r\nПри влизане в сила на Договора от Лисабон за изменение на Договора за Европейския съюз и на Договора за създаване на Европейската общност, подписан на този ден в Лисабон (ратифициран със закон - ДВ, бр. 36 от 2008 г.), броят на членовете на Европейския парламент от България се увеличава на 18. При приемане на решение от Европейския съвет броят на членовете на Европейския парламент за мандата 2009–2014 г. да бъде приведен в съответствие с Договора от Лисабон за изменение на Договора за Европейския съюз и на Договора за създаване на Европейската общност осемнадесетият мандат се получава от \"Синята коалиция\", представена в Европейския парламент с най-голям неоползотворен остатък. В съответствие с това по-късно, след декември 2009 г., осемнадесетият избран от България евродепутат става Светослав Малинов.\r\nЛистите, получили най-голям брой гласове в даден избирателен район са:\r\n- ГЕРБ - Благоевград (24%), Варна (26%), Велико Търново (26%), Габрово (31%), Добрич (22%), Ловеч (26%), Монтана (25%), Пазарджик (23%), Перник (23%), Плевен (23%), Пловдив 16 (31%), Пловдив 17 (26%), Русе (25%), Сливен (29%), Смолян (25%), София 23 (27%), София 24 (29%), София 25 (35%), Стара Загора (25%), Хасково (24%) (общо 20)\r\n- Коалиция за България - Видин (32%), Враца (27%), Кюстендил (26%), София Област (27%), Ямбол (27%) (общо 5)\r\n- ДПС - Кърджали (69%), Разград (58%), Силистра (43%), Търговище (47%), Шумен (32%) (общо 5)\r\n- Атака - Бургас (21%) (общо 1)\r\n2001 г.\r\nНа 13 и 14 декември премиерът Симеон Сакскобургготски е на официално посещение в Германия. Това е първата официална среща на германския канцлер Герхард Шрьодер с български премиер.\r\nПосещението на българския премиер започва със среща с берлинския кмет Клаус Воверайт, на която присъства и софийският кмет Стефан Софиянски. Воверайт акцентира на връзките между двете столици в химическата и фармацевтичната промишленост, водоснабдяването и електротехническата индустрия. В делегацията на Сакскобургготски участват още министърът на околната среда и водите Долорес Арсенова, заместник-министърът на икономиката Любка Качакова и председателят на ПГ на НДСВ Пламен Панайотов. Делегацията гостува и на председателя на Бундестага Волфганг Тирзе.\r\n1996 г.\r\nСветият синод на Българската православна църква получава официална регистрация по член 16 от Закона за вероизповеданията.\r\nСвети Синод е названието на управлението на всяка православна автокефална църква. Управлението на православната църква символно се осъществява от Светия синод на Вселенската патриаршия в Истанбул с председател Вселенския патриарх. Главата на всяка православна църква се излъчва от местния Свети Синод — това е патриархът, който е равен по ранг на Вселенския патриарх. Обръщението към патриархът е „Ваше светейшество“, а към член на Светия синод — „Ваше високопреосвещенство“, ако е митрополит, или „Ваше преосвещество“, ако е епископ.\r\n1935 г.\r\nС постановление на правителството е създадена Столична общинска банка. Първоначалната и задача е да улеснява нуждаещите се бедни столични граждани с парични средства срещу залог на вещи. Банката улеснява и петхилядната общинска администрация с аванси и заеми срещу заплатите им. Една от съществените задачи на тази структура е тя да стане банка на стопанските предприятия на общината.\r\n1916 г.\r\nВ хода на Първата световна война българските войски преминават р. Яломица в Румъния.\r\n1915 г.\r\nБългарската армия преминава към позиционна война на Южния фронт на Първата световна война.\r\n1909 г.\r\nВ София се провежда учредителен конгрес на Централния съюз на българските земеделски кооперации (363 кооперации), отцепил се от Главния съюз. В него остават 151 кооперации. От 14 декември 1909 г. негов орган е вестник \"Българска кооперация\". Двете организации се обединяват през 1914 г. в Общ съюз на българските земеделски кооперации.\r\nЦелта на съюзите е да защитават интересите на земеделските кооперации. Най – напред възниква Главният съюз на земеделските кооперации. Той е основан на 11 ноември 1907 г. В него първоначално се включват 240 от съществуващите общо по това време в България 369 земеделски кооперации. Членовете на съюза се подразделят на 3 групи: редовни, почетни и кореспонденти. Редовни членове са кредитните земеделски сдружения, потребителските и производителните кооперативни дружества. Към почетните и кореспондентите се присъединяват лица със заслуги към кооперативното движение. Те се одобряват от конгреса на съюза.\r\n1895 г.\r\nОфицерите от Мелнишкото въстание се отцепват и избират Македонски комитет с ръководители Антон Бозуков, Наум Тюфекчиев и Йордан Венедиков.\r\nМелнишкото въстание е организирано през пролетта на 1895 г. от Македонския комитет (по-късно: Върховен македоно-одрински комитет). Първоначално в Македония се изпращат като авангард и за разузнаване няколко малки чети с обща численост от около 800 души. Воденето на отрядите се предоставя на войводи, командването им – на офицери от Българската армия, сред които са Б. Сарафов, Д. Венедиков и други. Отрядите и четите се прехвърлят през юни и юли 1895 г., но действията им завършват без успех. Разгромът на отрядите и четите е свързан с многобройни жертви.\r\n1879 г.\r\nОсновано е първото българско земеделско училище \"Образцов чифлик\". То е създадено като практическо земеделско училище в държавното стопанство \"Номуне чифлик\" край Русе по предложение на Григор Димитров Начович. Открито е на 27 ноември 1883 г.\r\n1877 г.\r\nВ хода на Руско-турската война Западният отряд на генерал Гурко започва преминаване през Орханийския балкан.\r\nПредвид настъпващата зима турското командване предвижда затишие във военните действия. От своя страна руското командване планира да разгроми противниковите сили в районите на старопланинските проходи и като прехвърли войските си южно от Балкана, да създаде условия за преследване на противника.\r\nФорсирането на планината се възлага на три отряда. Западният (генерал Гурко) трябва да премине в района на Арабаконашкия проход. Южният (генерал Радецки) форсира през района на Шипченския проход. С него действа и част от българското опълчение. Отрядът на генерал Карцов има спомагателна задача - като премине в района на Троянския проход, да отвлече вниманието и част от силите на противника.\r\nПръв на 13 декември започва действията си Западният отряд, на 23 го последва отрядът на ген. Карцов, а на следващия ден преминава в настъпление и Южният отряд. За 4-6 денонощия в борба със снежната стихия те унищожават турските войски по проходите и излизат южно от Балкана. Съществена помощ на руските войски оказва местното население. Осъществено с изненада, зимното форсиране на Стара планина създава условия за стратегическо преследване от руската армия на отстъпващия към Одрин противник.\r\n1877 г.\r\nСръбският княз Милан IV подписва в Белград прокламация за влизането на Сърбия във войната срещу Турция.\r\nМилан Обренович е сръбски княз под името Милан IV, от 1868 г. до 1882 г. и после крал под името Милан I, от 1882 г. до 1889 г. През 1875 г. се жени за Наталия Кечко, дъщеря на руски полковник. Абдикира през 1889 г. в полза на сина си Александър. Подтикнат от Австрия след Съединението на България с Източна Румелия (1885 г.), Милан обявява война на княжеството на 2 ноември 1885 г. Войските му са разбити при Сливница (8 ноември) и при Пирот (15 ноември).\r\n1858 г.\r\nРуският посланик в Цариград Аполинари Бутенев се среща с патриарх Кирил, за да го запознае с позицията на руското правителство по българския църковен въпрос. Патриаршията получава уверения, че Русия ще зачита нейните права и ще се противопоставя на евентуалното разединение на православието. Същевременно руският посланик информира патриарх Кирил, че правителството в Петербург ще подкрепи исканията на българското население за богослужение и училища на роден език, за назначаване на български свещеници и владици и за облекчаване на владичината.На тази дата са родени:\r\n1954 г.\r\nРодена е Росица Ганева - българска естрадна изпълнителка. Сценична дейност започва с трио \"Обектив\" (1974 г.). Участва във фестивалите в Дрезден - \"Шлагер-фестивал\" (1975 г.), ЧССР (бивша) - \"Интерталант\" (1976 г.), Слънчев бряг - \"Златният Орфей\" (1976 г.). Концертира в България и зад граница.\r\n1929 г.\r\nРодена е Богдана Екимова Зидарова - българска писателка, авторка на стихове и проза за деца и юноши. Завършва немска филология в СУ ”Св. Климент Охридски” (1952 г.). Работи като редактор в издателство \"Народна младеж\" и вестник \"Литературен фронт\". Печата за пръв път в сп. \"Септември\" (1957 г.). Съставителка на антологията \"Съвременни скандинавски поети\" (1971 г.), преводачка. Нейни стихове са превеждани на украински, арменски, румънски и други езици.\r\n1892 г.\r\nУмира Никола Бацаров - български възрожденец, учител, борец за църковна независимост, журналист и обществен деец. Завършва училището в Куручешме (Цариград), продължава заниманията си при Неофит Рилски. Учителства в Мачин (Северна Добруджа), Русе и Шумен и др. Сътрудничи на Г. С. Раковски и на радикалната \"партия\" при решаването на църковния въпрос. След Освобождението е кмет на Нови Пазар, мирови съдия. Бацаров е автор на мемоарите \"Животоописанието ми\", издадени едва през 1986 г.\r\n1878 г.\r\nРодена е Адриана Будевска – българска драматична актриса. Родена е в град Добрич. Завършва драматичното училище при московския Малий театър. Започва да играе в столичната трупа \"Сълза и смях\", а след това се изявява в Народния театър. От 1937 г. до 1948 г. живее при сина си в Южна Америка. Умира на 9 декември 1955 г. в София.На тази дата умират:\r\n1995 г.\r\nУмира Христо Николов Хаджихристов - български библиотековед, доктор по педагогика. Той е роден в Горна Оряховица. Завършва право в СУ “Св. Климент Охридски” (1950 г.). Методист и завеждащ методичния отдел на НБИВ в Пловдив (1956-1961 г.). Аспирант в Московския институт по култура (1961-1964 г.), където защитава дисертация “Современное состояние и пути развития окружних библиотек в Болгарии” (1964 г.). Научен сътрудник и завеждащ НМЦ на НБКМ (1965-1972 г.), старши научен сътрудник II ст. (1972 г.), научен секретар и председател на научен съвет (1977-1989 г.), зам.-директор (1981-1989 г.). Хоноруван преподавател в ДБИ (1969-1989 г., преподавател по “История на книгите и библиотеките”, “Мениджмънт и маркетинг на библиотеките” във ВТУ (1992-1995 г.). Има над 230 статии и студии, публикувани у нас и в чужбина. Член на СНС по литературознание към Института по литературознание при БАН.\r\n1972 г.\r\nУмира Вера Игнатиева – българска драматична актриса. Родена е на 15 април 1877 г. в Цариград. Завършва Виенската драматична школа, специализира в Париж, Берлин и Москва. Играе в Народния театър от 1904 г. до 1923 г. Пресъздава образите на Розина от \"Севилския бръснар\", Луиза от \"Коварство и любов\", Дорина от \"Тартюф\" и други.\r\n1971 г.\r\nУмира Иван Башев - министър на външните работи. Умира в резултат на измръзване по време на поход във Витоша.\r\nИван Башев е роден на 8 февруари 1916 г. в София. Завършва Юридическия факултет на Софийския университет. През 1943 г. е интерниран в концлагера “Еникьой”. От 1946 г. е член на БКП. От 1962 г. е член на ЦК на БКП. В периода 1957 г. – 1961 г. е заместник – министър на просветата и културата. От 1961 г. до 1962 г. е заместник–министър на външните работи. От 1962 г. е министър на външните работи.\r\n1924 г.\r\nУмира Михаил Сарафов - български обществен, политически и държавен деец. Роден е на 14 февруари 1854 г. в Търново. Завършва гимназия в Загреб, а след това и Математическия факултет на Мюнхенския университет. По-късно слуша лекции по математика и политическа икономия в Париж. Участва в Старозагорското въстание 1875 г. и в Априлското въстание 1876 г. Има заслуги за полагане основите на българската статистика. Заема различни държавни постове: министър на народното просвещение (17 декември 1880 г. – 29 април 1881 г.), министър на финансите (1 януари – 29 юни 1884 г., 9 март 1902 г. –5 май 1903 г.), министър на вътрешните работи (19 февруари 1901 г. – 9 март 1902 г.). От 1904 г. преминава на дипломатическа работа и до 1909 г. е дипломатически представител на България в Цариград, а от 1909 г. до 1912 г. заема същия пост във Виена. През 1913 г. е представител на българското правителство в Солун. Участва и в състава на българската делегация за сключването на Ньойския мирен договор 1919 г. след края на Първата световна война (1914–1918 г.). Михаил Сарафов е един от лидерите на Прогресивнолибералната партия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.13", "title": "Денят 13 декември в българската история"}
{"url": "http://www.focus-news.net/news/2017/12/13/2466713/v-blagoevgrad-i-burgas-izlizat-na-protesti-zaradi-zhertvi-na-patya.html", "text": "В този часа колеги на загиналата във вторник 19-годишна първокурсничка и жители на Благоевград се събират на пешеходната пътека в града, където момичето беше прегазено от камион. \r\nВ ранния следобед в Бургас също ще се състои протест заради инцидент на пътя - приятели и познати на прегазения в Приморско 33-годишен колоездач ще се събират пред Съдебната палата. Протестът ще се проведе половин час преди началото на заседанието на Апелативния съд, на което трябва да бъде разгледана мярката за неотклонение на задържания за произшествието Владимир К. Протестиращите настояват той да получи най-тежката присъда - доживотен затвор.", "date": "2017.12.13", "title": "В Благоевград и Бургас излизат на протести заради жертви на пътя"}
{"url": "http://www.focus-news.net/news/2017/12/13/2466714/pregled-na-osnovnite-temi-v-dobrudzhanskiya-pechat.html", "text": "За митинг пред Министерски съвет в подкрепа на референдума срещу добива на газ в Генерал Тошево съобщава на първа страница вестник „Нова добруджанска трибуна“. Митингът ще се проведе на 15 декември – петък, от 12,30 часа до 14,00 часа. Той е в подкрепа на референдума, който ще се проведе на 17 декември в добруджанското градче. Предвижда се резултатите от референдума да бъдат представени на среща с министър-председателя, както и подписка с над 10 700 подписа на граждани. „Община Добрич ще изразходва над 9 509 000 лева за чистотата догодина“, съобщава всекидневникът. Най-много средства, близо 4 620 000 лева ще се разходват за обезвреждане, рециклиране и оползотворяване на сметта в депото и за отчисления по Закона за управление на битовите отпадъци. Общината намалява средствата за почистване на уличните платна, парковете и площадите до 1 650 000 лева при 1 920 000 лева преди три години. „Конкурсът за туристическо лого на Добрич не излъчи победител“, съобщава изданието. Жури с председател доц. д-р Соня Алексиева от Нов български университет след единодушно гласуване е прекратило конкурса за определяне на победител. Предложенията са били 30 и след дискусия журито не е излъчило първо място. Като аргумент е посочена липсата на ярко присъствие и познаваемост в комбинация между изображение и типография, което да удовлетворява изискванията. „Осигуриха социални и здравни услуги за жители на община Добричка в неравностойно положение“, съобщава на първа страница другият регионален всекидневник „Добруджанска трибуна“. Проектът приключва, но се работи за продължаване на добрите практики. Общината има вече опит в реализацията на подобни проекти. Добрите практики ще бъдат продължени чрез започващ нов проект „Активност“. Целта е да се постигне устойчивост като отново се предоставят социални услуги в домашна среда. Установено е замърсяване в акваторията на пристанището в Балчик, съобщава всекидневникът. Готови са резултатите от проверката от 24 ноември за оранжево петно в акваторията на пристанището в Белия град. Взета водна проба от пристанището е изследвана по различни показатели. Най-вероятен източник на замърсяване са битово-фекални води от плавателен съд. „Експозиция представя кметовете на Каварна от 19-ти век до днес“, съобщава изданието. Кметът, управлявал най-дълго града, е Атанас Маринов – от 1973 до 1986 година. Инициативата за тази изложба е на сегашния кмет Нина Ставрева.", "date": "2017.12.13", "title": "Преглед на основните теми в добруджанския печат"}
{"url": "http://www.focus-news.net/news/2017/12/13/2466715/direktorat-na-gd-pbzn-gl-komisar-nikolay-nikolov-shte-nagradi-pozharnikari-ot-veliko-tarnovo-i-lovech.html", "text": "Директорът на ГД „Пожарна безопасност и защита на населението“ гл. комисар Николай Николов ще посети Регионалните дирекции във Велико Търново и Ловеч, съобщиха от пресцентъра на МВР. Той ще се срещне със служителите на двете дирекции и ще връчи награди за постигнати високи професионални резултати. \r\nЦеремонията във Велико Търново ще започне около 11,30 часа, а в Ловеч ще е около 14,30 часа.", "date": "2017.12.13", "title": "Директорът на ГД ПБЗН гл. комисар Николай Николов ще награди пожарникари от Велико Търново и Ловеч"}
{"url": "http://www.focus-news.net/news/2017/12/13/2466716/rezultati-ot-sreshtite-v-natsionalnata-hokeyna-liganhl-igrani-tazi-nosht.html", "text": "Резултати от срещите в Националната Хокейна Лига (НХЛ) играни тази нощ\r\n\"Чикаго\" - \"Флорида\" 3:2, \"Тампа Бей\" - \"Сент Луис\" 3:0, \"Вашингтон\" - \"Колорадо\" 5:2, \"Ню Джърси\" - \"Лос Анджелис\" 5:1, \"Филаделфия\" - \"Торонто\" 4:2, \"Бъфало\" - \"Отава\" 3:2, \"Колъмбъс\" - \"Едмонтън\" 2:7, \"Минесота\" - \"Калгари\" 2:1, \"Вегас\"- \"Каролина\" 2:2", "date": "2017.12.13", "title": "Резултати от срещите в Националната Хокейна лига(НХЛ), играни тази нощ"}
{"url": "http://www.focus-news.net/news/2017/12/13/2466717/sport-legionerite-sa-prichinata-za-izostavaneto-na-zenit-sankt-peterburg-ot-lokomotiv-moskva-v-ruskoto-parvenstvo-spored-bivsh-trenyor-na-dinamo-moskva.html", "text": "Наличието на голям брой легионери от една и съща страна, в случая Аржентина, е основната причина отборът на \"Зенит\" (Санкт-Петербург) да изостава на 8 точки от лидера в руското първенство \"Локомотив\" (Москва). Това смята известния руски футболен специалист и бивш треньор на \"Динамо\"(Москва) Сергей Силкин, цитиран от вестник \"Известия\". \r\nСпоред Силкин в началото на сезона аржентинските играчи са демонстрирали подчертано желание за игра, след което са започнали да пестят силите си, в резултат на което в петербургския гранд са се оформили два паралелни отбора - на аржентинците и на всички останали, като във втория преобладават руските футболисти.\r\nСлед есенния полусезон начело на на първенството е Локомотив (Москва) с 45 точки, следван от \"Зенит\" и \"Спартак\" с по 37 точки.", "date": "2017.12.13", "title": "Спорт: Легионерите са причината за изоставането на Зенит (Санкт Петербург) от Локомотив (Москва) в руското първенство, според бивш треньор на Динамо (Москва)"}
{"url": "http://www.focus-news.net/news/2017/12/13/2466718/sofiya-lektsiya-na-mitropolit-hristofor-shte-se-provede-v-bogoslovskiya-fakultet.html", "text": "Негово високопреосвещенство митрополит проф. д-р Христофор,бивш митрополит на Прага и предстоятел на Православната църква на Чехия и Словакия, преподавател в Православния богословски факултет в Прешов, Словакия, ще изнесе в Богословския факултет на Софийския университет \"Св. Климент Охридски\" лекция на тема „Многообразните форми на душегрижие и личната подготовка на богослова за църковно-социално служение в съвременния свят”, предаде репортер на Агенция \"Фокус\". Организатор е катедра Практическо богословие към факултета. Лекцията ще се проведе от 10.00 ч. в зала 8 в Богословския факултет.\r\nНикола ПETKOВ", "date": "2017.12.13", "title": "София: Лекция на митрополит Христофор ще се проведе в Богословския факултет"}
{"url": "http://www.focus-news.net/news/2017/12/13/2466719/sport-pari-sent-zhermen-e-gotov-da-predlozhi-dvama-svoi-igrachi-za-vratarya-na-atletiko-madrid-yan-oblak.html", "text": "Френският \"Пари Сент-Жермен\" е готов да предложи двама свои играчи, за да си осигури трансфер на вратаря на \"Атлетико\" (Мадрид), Ян Облак, пише \"AS\".\r\nСпоред изданието парижкият клуб е готов да предложи в замяна на словенския футболист полузащитника Хавиер Пасторе и вратаря Кевин Трап  или да доплати остатъка от сумата.\r\nПрез настоящия сезон на \"Ла Лига\" вратарят Ян Облак е изиграл 21 мача за \"Атлетико\" (Мадрид), пропуснал е 11 срещи, а в 12 срещи е опазил вратата си \"суха\" без да допусне гол.", "date": "2017.12.13", "title": "Спорт: Пари Сент-Жермен е готов да предложи двама свои играчи за вратаря на Атлетико (Мадрид) Ян Облак"}
{"url": "http://www.focus-news.net/news/2017/12/13/2466720/blagoevgrad-zhiteli-na-grad-i-studenti-ot-yuzu-neofit-rilski-sa-blokirali-dvizhenieto-v-rayona-na-peshehodnata-pateka-kadeto-vchera-be-blasnata-19-godishna-studentka.html", "text": "Вече над 20 минути жителите на Благоевград и студенти от ЮЗУ \"Неофит Рилски\" са блокирали движението в района на пешеходната пътека на ул. \"Славянска\", където вчера бе блъсната 19-годишна студентка, предаде репортер на Радио \"Фокус\" - Пирин. На място вече се образуват колони от автомобили.\r\nСъстуденти на загиналото момичето и събралите се граждани коментират, че ще продължат да протестират, докато не се вземат мерки за обезопасяване на района. Протестиращите са се събрали в кръг. На място е и кметът на Благоевград Атанас Камбитов.\r\nВчера малко след инцидента студенти поставиха цветя по цялата дължина на пешеходната пътека, където стана инцидентът, като вечерта повториха действията си.\r\nЛивия ННИНОВА", "date": "2017.12.13", "title": "Благоевград: Жители на град и студенти от  ЮЗУ \"Неофит Рилски\"  са блокирали движението в района на пешеходната пътека, където вчера бе блъсната 19-годишна студентка"}
{"url": "http://www.focus-news.net/news/2017/12/13/2466721/denyat-13-dekemvri-v-svetovnata-istoriya.html", "text": "В далечната 1519 година експедицията на португалския мореплавател Фернандо Магелан пристига в Бразилия. Великите географски открития продължават: през 1577 година експедицията на Франсис Дрейк потегля от английското пристанище Плимут, за да се превърне в първото в британската история (и второто след Магелан) околосветско плаване. В 1642 г. пък нидерландският мореплавател Абел Тасман открива Нова Зеландия. \r\n13-годишният Моцарт излиза на първата си сценична изява през 1769 г.\r\nПрезидентът на САЩ Удроу Уилсън прави първата визита на американски държавен глава в Европа през 1918 г. \r\nДве години по-късно: Обществото на народите учредява Международния съд в Хага. През 1937 г. японските войски превземат китайския град Нанкин, като в следващите дни избиват над 200 000 китайци. \r\nНа 13 декември са родени: германският поет Хайнрих Хайне и италианският драматург Карло Гоци. На тази дата умира художникът Николай Рьорих. \r\n2014 г.\r\nИндия и Русия подписват споразумения за инфраструктура, ядрена енергия и отбрана.\r\n2014 г.\r\nСъпругата на принцът престолонаследник на Тайланд Вачиралонгкорн, принцеса Срирасм, се отказва от кралския си статут след разследване за корупция на нейни роднини. Кралят на Тайланд Пхумипхон Адунядет ѝ дава развод.\r\n2014 г.\r\nХиляди хора участват в протестни шествия срещу полицейското насилие в много американски градове. Само в Ню Йорк излизат над 30 000 човека. Демонстрантите настояват независима прокуратура да разследва използването на прекомерна сила от полицията.\r\n2013 г.\r\nВ Египет е регистрирана най-ниската температура от 122 години насам - плюс 7°. За първи път от 10 години в Кайро вали сняг.\r\n2012 г.\r\nМинистрите на финансите от Еврозоната отпускат нова финансова помощ на Гърция в размер на 34 милиарда долара.\r\n2012 г.\r\nВеликобритания възобновява добива си на шистов газ.\r\n2011 г.\r\nВ Куала Лумпур положи клетва новият президент на Малайзия Абдул Халим Шах.\r\n2011 г.\r\nКонгресът на Либерално-демократическа партия на Русия издига кандидатурата на Владимир Жириновски за президент на Русия.\r\n2003 г.\r\nБившият иракски президент Саддам Хюсейн е заловен близо до родния му град Тикрит.\r\n2002 г.\r\nРазширяване на ЕС: Европейският съюз обявява, че Кипър, Чехия, Естония, Унгария, Латвия, Литва, Малта, Полша, Словакия и Словения стават пълноправни членки на съюза на 1 май 2004 г..\r\n2001 г.\r\nВъоръжена група ислямисти атакува сградата на парламента на Индия.\r\n1981 г.\r\nПолският президент генерал Войчех Ярузелски въвежда военно положение в Полша, което е насочено срещу профсъюза \"Солидарност\". Извънредните мерки предотвратяват намесата на Варшавския договор и навлизането на съветски войски по подобие на събитията от времето на “Пражката пролет” в Чехословакия.\r\n1976 г.\r\nОткрит е най-дългият транзитен авиомаршрут – Сидни - Сан Франциско.\r\n1974 г.\r\nМалта е провъзгласена за република. Денят е обявен за Национален празник на страната.\r\nМалта е държава в Южна Европа. През 1800 г. тя е завладяна от Великобритания и е превърната в нейна колония и военноморска база. През 1947 г. британското правителство предоставя на Малта вътрешно самоуправление. От 1964 г. Малта получава независимост в рамките на Общността. Малта е членка на ООН от 1964 г.\r\n1967 г.\r\nГръцкият крал Константин II напуска Гърция със семейството си след неуспешен опит за контрапреврат срещу военната хунта.\r\nКрал Константин Втори е роден на 2 юни 1940 г. Той е гръцки крал от 6 март 1964 г. от династията на Глюксбургите. Завършва аристократичния колеж “Анаврит” и юридическия факултет на Атинския университет. През 1958-1959 г. е в САЩ. Провъзгласен е за крал след смъртта на баща си, крал Павел I. След идването на власт на военната хунта (1967 г.) бяга в Рим. До 1973 г., когато Гърция е обявена за република, е крал в изгнание.\r\n1966 г.\r\nАмериканската авиация за първи път бомбардира столицата на Северен Виетнам - Ханой.\r\nСлед японската окупация в периода 1940-1945 г. Виетнам е обявен за независима република (1945 г.). Опитът на Франция да възстанови контрола си върху региона завършва с неуспех, въпреки продължителната война (1946-1954 г.). Женевската конференция (1954 г.) разделя страната по 17-тия паралел на Северен и Южен Виетнам. От 1958 г. под председателството на Хо Ши Мин Северен Виетнам започва периодични нахлувания с партизански части в Южен Виетнам, като в сраженията се включват и военни части на САЩ (на страната на Южен Виетнам). САЩ постоянно увеличават военното си присъствие там, като през 1969 г. броят на войниците е 550 000. След северновиетнамска офанзива през 1972 г. започва изтегляне на американските войски, което завършва окончателно през 1973 г. 2 години по-късно правителството на Южен Виетнам, начело с Нгуен Ван Тхо, е свалено. Страната е официално обединена отново на 2 юни 1976 г. Присъединява се към Съвета за икономическа взаимопомощ през 1978 г. През същата година Виетнам нахлува в съседна Камбоджа (Кампучия), с което спомага за свалянето на управляващия режим и за установяването на проруско правителство. В съюз с Камбоджа Китай нахлува за кратко във Виетнам през 1979 г. През 1992 г. е приета нова конституция и е учредена президентска институция.\r\n1959 г.\r\nИзбран е първият президент на Кипър - Спирос Киприану\r\nТой печели 144 501 гласа срещу 71 753 гласа на Йоан Клеридес. В първото си публично изявление Макариос призовава към сътрудничество между гърци и турци в духа на искреност, уважение към правата на другия и истинско разбиране на общите интереси.\r\n1942 г.\r\nХитлер провъзгласява Антон Мусарт за ръководител на Холандия.\r\n1941 г.\r\nВ хода на Втората световна война след внезапната атака на японците над Филипините са унищожени половината американски ВВС в Тихия океан.\r\n1920 г.\r\nОбществото на народите учредява Международния съд в Хага.\r\nМеждународният съд в Хага е главният съдебен орган на ООН, със седалище в Хага. Разглежда правни спорове между държавите, свързани с нарушаване на международни договори и задължения или възникващи при тяхното тълкуване. Приема задължителни решения по всички спорове, които държавите му предоставят за разглеждане. Дава консултативни заключения по правни въпроси и по искане на Общото събрание, на Съвета за сигурност и на други органи на ООН.\r\n1918 г.\r\nТомас Уилсън е на посещение в Европа. Това е първата визита на американски президент в Европа.\r\nТомас Удроу Уилсън е американски общественик, политик и държавник. Роден е през 1856 г. Той е 28-ят президент на САЩ (1913-1921 г.); член на Демократическата партия. На президентския пост се проявява като “прогресивен реформатор”, прокарва много либерални закони, с които спечелва уважението на всички кръгове на американското общество. В политиката е последователен либерал. Неговото правителство обявява война на Германия (6 април 1917 г.) като по този начин САЩ се намесват в Първата световна война. Предлага програма на мира, т. нар. “14 точки на президента Т. Уилсън”, с която апелира за сключване на справедлив мир в Европа и зачитане правата и националното достойнство на всички европейски народи. Великобритания и Франция не се съобразяват с призивите на Уилсън и налагат на Европа несправедливите Парижки договори, които не са ратифицирани от американския сенат. След завършване срока на президентството Уилсън се оттегля от активна политически дейност. През 1919 г. получава Нобелова награда за мир (1919 г.). Умира през 1924 г.\r\n1917 г.\r\nПо заповед на атаман Петлюра всички украински войскови части извън Украйна са подчинени на украинския военен съвет и се задължават да се върнат в страната.\r\nСимон Васильевич Петлюра (1879-1926 г.) е украински политически деятел, член на Украинската социалдемократическа работническа партия. Той е един от ръководителите на борбата за независимост на Украйна по време на Руската гражданска война и за кратко заема поста президент на Украйна. Обвиняван за масовите антисемитски погроми през този период, той е убит в Париж през 1926 г. от украински емигрант с еврейски произход.\r\n1903 г.\r\nИтало Марсиони патентова фунийката за сладолед.\r\n1883 г.\r\nУстановена е граница между Онтарио и Манитоба (Канада).\r\nОнтарио е провинция в Южна Канада. Площта й е 1 068 600 кв. км. Населението е 9 140 000 жители. Административният център е град Торонто.\r\nМанитоба е провинция в Централна Канада. Площта й е 650 100 кв. км. Населението е 1 075 000 жители. Административният център е Уинипег.\r\n1877 г.\r\nБританският външен министър лорд Дерби връчва на руския посланик в Лондон граф П. Шувалов меморандум, с който английското правителство се обявява против евентуалните промени в статуквото на Цариград, Босфора и Проливите.\r\nЕдуард Станли Дерби е петнадесетият граф на Дерби. Той е министър на външните работи и на колониите. Осигурява контрола на Англия над Суецкия канал. Като министър на външните работи приема и изслушва на 2 октомври 1876 г. българските пратеници Драган Цанков и М. Балабанов.\r\n1862 г.\r\nПо време на Американската гражданска война, в битката при Фредериксбърг южняците разбиват Севера.\r\nБитката при Фредериксбърг завършва с решителна победа за силите на Конфедерацията. Повече от 120 000 души войска на Съюза под командването на Амброуз Бърнсайд са посрещнати от конфедерационните сили, наброяващи 78 хиляди души под командването на Робърт Лий. Съюзническата атака се проваля и причинява 12 500 жертви, докато Конфедерацията от своя страна дава 5000 жертви. Бърнсайд е освободен от командването, а победата възстановява бойния дух на конфедеративните сили, спаднал след загубата на Битката при Антайтам.\r\n1789 г.\r\nВъв Франция новата власт създава Националната гвардия като основна сила на революцията.\r\nВеликата френска революция (1789-1799 г.) е период на революционни преобразования във Франция, който слага край на абсолютизма. На 5 май 1789 г. крал Луи XVI свиква Генералните щати след прекъсване от 175 години; на 17 юни депутатите от третото съсловие, либерално настроените аристократи и духовници се обявяват за Национално събрание, а на 9 юли Националното събрание се обявява за учредително. На 14 юли 1789 г. в Париж избухва въстание. На 4 август Националното събрание приема декрети за премахване на съсловните привилегии, феодалните права и повинностите; провъзгласено е равноправие на всички пред закона; а на 26 август Националното събрание приема Декларация за правата на човека и гражданина. През 1790 г. Учредителното събрание премахва деленето на съсловия и аристократичните титли и гербове, а кралят полага клетва за вярност към конституционното правителство. На 3 септември 1791 г. Учредителното събрание приема конституция, която разделя властта на законодателна, изпълнителна и съдебна, избирателното право се основава на имуществения ценз, а през октомври започва да действа еднокамарно Законодателно събрание. На 22 септември 1792 г. Франция е обявена за република, а на 21 януари 1793 г. Луи XVI е екзекутиран. През юни 1793 г. се установява диктатура на якобинците начело с М. Робеспиер, начало на масов терор. На 27 юли 1794 г. срещу Робеспиер е извършен преврат, той е свален и екзекутиран. През юли 1795 г. е приета нова конституция, потвърдена по-късно с референдум, законодателната власт се упражнява от орган с 2 камари, изпълнителната - от Директория. Последната поема властта през октомври. През 1799 г. Наполеон извършва държавен преврат и сваля Директорията, с което се слага край на революцията.\r\n1772 г.\r\nСлед 15 месечна борба с чумата в Москва отново са отворени правителствените учреждения.\r\n1769 г.\r\nЗапочва първата сценична изява на 13-годишния Моцарт.\r\nВолфганг Амадеус Моцарт е германски композитор. Проявява изключителни музикални способности още в детските си години. В Париж Моцарт издава първите си 2 композиции. През 1767 г. заминава за Виена, където пише 2 малки опери и тържествена меса. В Милано представя операта си “Митридат, цар Понтийски”. В Залцбург става диригент на капелата на местния архиепископ и създава оратория, операта “Сънят на Сципион”, симфонии, меси, концерти, камерна музика и др. През 1781 г. излиза операта “Идоменей”. Връща се във Виена и представя комичната опера “Отвличане от сарая”. През следващите години композира оперите “Сватбата на Фигаро”, “Дон Жуан”, “Cosi fan tutte” (“Така правят всички”), “Вълшебната флейта”, а в годината, когато умира (на 35 години), създава “Реквием”. Освен опери, Моцарт композира редица симфонии, маршове, танцова музика, серенади, квинтети, квартети, дуети, сонати за цигулка, сонати за пиано и др.\r\n1742 г.\r\nРуската императрица Елисавета заповядва да бъдат изгонени всички евреи от територията на Русия и Украйна.\r\nЕлисавета Петровна е руска императрица от 25 ноември 1741 г. Родена е през 1709 г. Заема престола след дворцов преврат, при който е свален и затворен в крепост малолетният император Иван VI Антонович. Императрицата умира през 1762 г.\r\n1642 г.\r\nХоландският мореплавател Абел Тасман открива Нова Зеландия.\r\nАбел Тасман е нидерландски мореплавател, изследовател на Океания и Австралия (1642-1644 г.). Открива островите Тасмания, Нова Зеландия, Тонга, Фиджи и др. През 1644 г. изследва северните и северозападните брегове на Австралия до залива Карпентерия. На Тасман са наречени остров, море и подводна котловина. На снимката - Кораб от XVII в. построен за далечни плавания; Тасман пътува с подобен, когато кръстосва Тихи океан.\r\n1577 г.\r\nАнглийската ескадра начело с Франсис Дрейк отплава от английското пристанище Плимут с цел да нападне испанските колонии по тихоокеанското крайбрежие на Америка. По-късно експедицията взема неочакван обрат и се превръща в първото в британската история (и второ след Магелан) околосветско плаване. Франсис Дрейк става първият ръководител на такова плаване, завърнал се успешно.\r\n1519 г.\r\nЕкспедицията на Магелан пристига в Бразилия.\r\nФернандо де Магелан е португалски мореплавател. Роден е през 1480 г. Експедицията на Магелан има за цел да намери път през Южна Америка към бреговете на Азия. Тя потегля от Испания през 1519 г. с 5 кораба. Минава край бреговете на Южна Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе през 1521 г. Неговият помощник Себастиан дел Кано връща остатъците от Магелановата експедиция в Испания. Тази експедиция е първото околосветско пътешествие, продължило 3 години и 14 дни. Чрез нея е доказана целостта на световния океан и кълбовидната форма на Земята.На тази дата са родени:\r\n1883 г.\r\nРоден е Агоп Карапетович - арменски график и живописец. Учи в Мюнхен в студията на А. Ажбе (1903-1905 г.) и в Мюнхенската художествена академия (1905-1907 г.). Завръща се в Армения през 1918 г. По-известни графики: “Арменски герой” (1921 г.); илюстрации към приказката “Азарян Бюлбюл” (1925 г.), към “Книга за пътя” от Е. Чаренц (1933 г.), “Стихове и легенди” от М. Горки (1934 г.), “Антология на арменската поезия” (1936 г.), “Арменски народни приказки” (1956 г.) и др. Някои живописни платна: “Улица в Тебриз” (1922ж), “В село Гарни” (1957 г.) и др.\r\n1816 г.\r\nРоден е Ернст Вернер фон Сименс - немски изобретател, основал с тримата си братя прочутата едноименна компания.\r\nЕрнст Вернер фон Сименс (Siemens) е немски инженер и изобретател. Отначало служи като артилерийски офицер в пруската армия, а след това се занимава с научни изобретения, подпомаган от двамата си братя Карл Вилхелм и Фридрих. През 1849 г. построява първата подземна телеграфна линия между Берлин, Аахен и Франкфурт. Заедно с Халске основава в Берлин голяма фабрика за строеж на телеграфни апарати. Изобретява електрически пирометър, постояннотокови електрически машини, електрически лампи с регулатори и др. През 1886 г. дарява на германското правителство 500 000 златни марки за основаване на институт за приложни науки. Автор е на няколко научни труда. Създател е на големите фирми “Сименс - Халске” и “Сименс - Шукерт”. Умира през 1892 г.\r\n1797 г.\r\nРоден е Хайнрих Хайне ­ немски поет и публицист. Хайне е роден в Дюселдорф. Учи в юридическия факултет, но посещава и курсове по филология и философия. През периода 1821 г. – 1823 г. слуша лекции на Хегел. От 1831 г. е в емиграция в Париж. Представител е на революционно-демократичната линия в немската литература. Хайнрих Хайне умира на 17 февруари 1856 г. в Париж.\r\n1720 г.\r\nРоден е Карло Гоци - италиански драматург. Защитава традицията на комедия дел арте. Създава нов жанр - театрална приказка (фиаба). Създава \"Турандот\", \"Любовта на трите портокала\", \"Кралят елен\". Някои от пиесите му служат за основа на либрета на опери на Дж. Пучини, С. Прокофиев и други.\r\n1553 г.\r\nРоден е Анри IV - първият френски крал от Бурбоните, извел страната от кризата след религиозните войни. Укрепва френската монархия.\r\nАнри е френски крал от 1589 г. до 1610 г. От 1572 г. е крал на Навара. Той е ръководител на хугенотите по време на Религиозните войни във Франция. През 1593 г. приема католицизма. Издава Нантския едикт, който слага край на Религиозните войни във Франция и предоставя религиозни и политически права на хугенотите.На тази дата умират:\r\n1947 г.\r\nУмира Николай Константинович Рьорих – руски художник, археолог, пътешественик, общественик. Роден е на 9 октомври 1874 г. в Петербург. Учи едновременно в Петербургската художествена академия (1893-1897 г.) и в Юридическия факултет на Петербургския университет, който завършва през 1898 г., посещава лекции в Историко-филологическия факултет. Специализира живопис при Ф. Кормон в Париж (1900-1901 г.). Секретар е на Дружеството за поощряване на изобразителното изкуство (от 1901 г.) и директор на рисувателното училище към дружеството (1906-1918 г.). Действащ член е на Петербугската художествена академия (от 1909 г.). Член е на обединението \"Свят на изкуствата\" (негов председател е от 1910 г. до 1919 г.). От края на 90-те години на ХIХ в. се занимава активно с археология, интересува се от езическата, славянската и скандинавската древност. Неговият художествен метод се изразява в свързване на постиженията в историята и вечната природа: цикъла \"Началото на Русия. Славяни\". Ранни творби : \"Отвъдморски гости\", (1901 г.), \"Строи се град\"(1902 г.) и др. По-късно създава произведенията \"Небесен бой\", \"Знамение\"(1915 г.) и др. През 10-те години на ХХ в. се занимава с театрално-декоративна живопис (декори за балета \"Свещена пролет\" на И. Ф. Стравински, 1913 г., операта \"Княз Игор\" на А. Бородин, 1914 г.) и монументално изкуство (ескизи за църковни стенописи и мозайки - в църквата \"Св. Дух\" в Талашкин, 1914 г., а също фризови и живописни пана за частни домове). От 1918 г. живее в чужбина (в началото на 20-те години - в САЩ; от 1923 г. с прекъсвания, а от 1936 г. за постоянно в Индия). Провежда 2 големи експедиции в Централна и Източна Азия (1924-1928 г. и 1934-1935 г.). Негови произведения са “Гуга Чохан\"(1931 г.); \"Знаците на Хесер\" (1940 г.); \"Хималаи. Нанда-Деви\" (1941 г.); \"Тибет. Манастир\" (1942 г.); \"Помни\" (1945 г.).\r\n1944 г.\r\nУмира Василий Василиевич Кандински - руски художник абстракционист, теоретик на изкуството и поет. Кандински е представител на експресионизма, абстракционизма и конструктивизма. Създава кавалетни творби, стенописи, театрални декори и костюми. През 1907-1914 г. и след 1921 г. живее в Германия, по-късно във Франция. Той е един от основателите на групите \"Фаланга\" (1901-1904 г.), \"Асоциация на новите художници\" (1909-1911 г.), \"Синият конник\" (1911-1914 г.). От 1922 г. е преподавател в \"Баухаус\". Творчеството му се развива от реалните образи и сюжетността към изкуство без предметни изображения; главна роля в него играят линията, цветът и формата в съответствие с душевното състояние на автора - \"Пасторал\", \"Черни линии\", \"Импровизация V\". Автор е на теоретични трудове.\r\n1935 г.\r\nУмира Франсоа Огюст Виктор Гриняр - френски химик органик. От 1926 г. е член на Парижката академия на науките. Разработва метод за получаване на смесени органично магнезиеви съединения (гринярови реактиви) с голямо приложение в органичния синтез. През 1912 г. получава Нобелова награда.\r\n1930 г.\r\nУмира Фриц Прегл - австрийски химик. Лауреат на Нобелова награда за химия (1923 г.). Професор в университетите в Инсбрук (от 1910 г.) и в Грац (от 1913 г.). Поставя началото на количествения органичен микроанализ, разработва методите за определяне на елементите и функционалните групи в съединения, анализирани в малки количества (2-6 мг). Разработените от Прегл методики способстват за синтезирането на хормони, витамини и други сложни природни вещества.\r\n1924 г.\r\nУмира Самуел Гомперс - американски синдикален деятел, социалист. Пристига в САЩ от Великобритания (1863 г.). Председател е на Американската федерация на труда (1882-1924 г.). Участва в създаването на международни синдикални обединения (Общоамериканска федерация на труда, 1918 г.) и Амстердамския профсъюзен интернационал (1919 г.).\r\n1909 г.\r\nУмира Инокентий Фьодорович Аненски - руски поет, драматург, преводач от старогръцки език, критик. Завършва Санктпетербургския университет, специалност \"Езикознание\" (1879 г.). До края на живота си работи като преподавател по древни езици, антична литература, руски език и теория на словото в различни частни гимназии, на Висшите женски (Бестужевски) курсове. През 1891-1893 г. е директор на колегията \"П. Галаган\" в Киев. През 1893-1896 г. е директор на 8-а Санктпетербургска мъжка гимназия. От 1896 г. до 1905 г. е директор на Николаевската мъжка гимназия в Царско село (там негов ученик е Н. Гумильов). От 1906 г. е инспектор на Санктпетербургски учебен окръг. Започва да пише стихове през 70-те години на XIX в.; сътрудничи на сп. \"Аполон\"; приживе издава сборник \"Тихие песни\" (1904 г.). След смъртта му излизат сборник \"Кипарисовий ларец\" (1910 г.) и \"Посмертние стихи\" (1923 г.). През 1906 г. и 1909 г. излизат 1-ва и 2-ра част на \"Книга отражений\", съдържащи критични статии. След 1910 г. се създава култ към Н. Ф. А. в средите на поетите акмеисти А. Ахматова, Н. Гумильов, О. Манделщам, Б. Пастернак и други пост символисти.\r\n1881 г.\r\nУмира Август Шеноа - хърватски писател. Автор е на историческите романи: “Златото на златаря” (1872 г.), “Селското въстание” ( 1877 г.), “Диоген”(1878 г.) и др.\r\n1754 г.\r\nУмира Махмуд I – турски султан, син на султан Мустафа II. На 2 октомври 1730 г. наследява чичо си Ахмед III, който е свален от еничарите. Още след заемането на трона новият султан се сблъсква с проблеми - въстанието на Патрона Халил (потушено с хитрост и жестокост от Махмуд I). През 1736 г. има много външнополитически проблеми – военен конфликт и мирен договор с Иран и поредната война с Русия (приключила с подписването на Белградски мирен договор, 1 септември 1739 г., според който Османската империя си връща крепостите Кинбурн и Очаков, а Азов остава неутрална зона). По време на 24-годишното управление на султан Махмуд I се сменят 24 велики везири.\r\n1729 г.\r\nУмира Джон Антъни Колинс - английски философ-деист. Ученик и приятел на Джон Лок. Деизмът на Колинс съдържа в себе си определена материалистична тенденция. В “Писмо до Додуел” (1707 г.) изказва идеята за материалността на душата и съмнение в нейното безсмъртие. Отстоява детерминизма в полемика с учението за свободата на волята. Съхранявайки вярата си в бога, Колинс причислява себе си към “сектата на свободомислещите” (“Разсъждение за свободомислието”, 1713 г., негово основно съчинение).\r\n1565 г.\r\nУмира Конрад Геснер - швейцарски естествоизпитател, филолог и библиограф. автор е на пет томната \"История на животните\" - първата зоологическа енциклопедия. Той е автор и на първия универсален библиографски труд \"Всеобща библиотека\" (3 тома).\r\n1466 г.\r\nУмира Донатело (Донато ди Николо ди Бето Барди) - италиански скулптор. Той е представител на Флорентинската школа. На основата на античните класически форми развива в ренесансовата скулптура свободно стоящата фигура, голото тяло, скулптурната група и конната статуя. Автор е на произведенията: \"Давид\", \"Свети Георги\", \"Гробницата на Йоан ХXIII\" във флорентинския баптистерий, \"Гатамелата\" в Падуа и други.\r\n1250 г.\r\nУмира Фридрих Втори Штауфен - крал на Сицилия от 1197 г., германски крал от 1212 г., император на Свещената Римска империя от 1212 г. Налага борбата с папството и северноиталианските градове.\r\n1124 г.\r\nУмира Каликст II (Ги Бургундски) - 160-ят папа. Роден е на 2 февруари 1119 г. Ръкоположен е за епископ на Виен, Бургундия (1088 г.) от папа Урбан VII. Папски легат е във Франция (от 1106 г.). Участва в Латранския събор (1112 г.), който прекратява действието на договора за инвеститура между папа Пасхал II и германския император Хенрих V. През същата година във Виен е проведен събор, на който светската инвеститура е обявена за ерес. Ги Бургундски е избран за папа в Клюни (1119 г.) - първият папа избран извън Рим. На 22 септември 1122 г. сключва Вормския канкордат с император Хенрих V, с който е разделена напълно духовната от светската инвеститура. По време на понтификата на Каликст II е свикан Първият Латрански събор (1123 г.), на който Вормският конкордат е приет за част от църковното право. Умира на 1 декември 1124 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.13", "title": "Денят 13 декември в световната история"}
{"url": "http://www.focus-news.net/news/2017/12/13/2466722/za-antarktida-zaminava-vtorata-grupa-uchastnitsi-v-26-ata-natsionalna-antarkticheska-ekspeditsiya.html", "text": "С полет  AZ 521 в 19.05 часа от Tерминал 2 нa Летище \"София\"  заминава втората група участници в 26-ата Национална антарктическа експедиция. Това съобщи за Агенция \"Фокус\" директорът на Българския антарктически институт и ръководител на мисията проф. Христо Пимпирев.\r\nГрупата ще пътува с граждански полети по маршрута: София - Рим - Сантяго де Чили - Пунта Аренас. От Пунта Аренас полярниците ще продължат със самолет на бразилските военновъздушни сили до съседния на българската база остров Кинг Джордж и оттам ще пътуват до базата с наетия малък 23-метров ветроходен кораб \"Аустралис\".\r\nГрупата се оглавява от Ръководителя на експедицията проф. дгн Христо Пимпирев. Заедно с него отлита основния научен екип на експедицията.  Дерматолога  чл. кор. на МА проф. дмн Николай Цанкков, който ще работи по проект на френската фирма “Pierre Fabre Dermo-Cosmetique” и ще тества медикаменти-протектори на кожата в тежките атмосферни условия на Антарктика. По други научни проект ще работят две млади специалистки - биоложка д-р Милка Елшишка ще изследва нематодите, обитаващи околностите на базата ни, а геофизичката д-р Гергана Георгиева ще продължи измерванията на сеизмичната активност в района.Още един геофизик Олег Василев ще изследва динамиката на ледниците с помощта на прецизна апаратура монтирана на мощен дрон. Научният екип ще допълва от монголския метеоролог Чинзориг Дугержав. Освен учените в групата пътуват логистика Христо Михайловски, репортера от Нова телевизия Живко Константинов и топ оператора Румен Василев, който ще заснеме външните кадри на новия игрален филм „Писма от Антарктида“.\r\nПаралелно по сателитния телефон Командира на Базата ни „Св. Кл. Охридски“ инж.Йордан Йорданов съобщи, че станцията е успешно разконсервирана след тежкия зимен сезон. Всички инсталации функционират нормално, включително водопровода, който е имало случаи поради ниските температури и натрупан лед, да прорабоди едва по Коледа. Всички са в добро здраве и с нетърпение очакват новото попълнение на експедицията.", "date": "2017.12.13", "title": "За Антарктида заминава втората група участници в 26-ата Национална антарктическа експедиция"}
{"url": "http://www.focus-news.net/news/2017/12/13/2466723/dots-d-r-georgi-kyuchyukov-pp-abv-sazdavane-na-elektronna-sistema-za-prosledyavane-na-vsyako-lekarstvo-v-balgariya-e-edna-ot-merkite-koito-predlagame-za-reeksporta-na-lekarstva.html", "text": "Създаване на електронна система за проследяване на всяко лекарство в България е една от мерките, които ПП АБВ предлага за реекспорта на лекарства. Това каза в интервю за Радио „Фокус“ доц. д-р Георги Кючюков, член на Националния съвет на политическа партия АБВ и зам.-председател на комисията по здравеопазване в 43-ото Народно събрание. Според него, по този начин няма да има възможност лекарство, продавано като медикамент в България, да бъде разпространявано в друга страна. „Втората мярка е за създаване на система, която да позволи на „Изпълнителната агенция по лекарствата“ да ограничи реекспорта на медикаменти, за които има недостиг. Тези две наши предложения са приети от Министерството на здравеопазването и очакваме те да влязат в новата поправка в Закона за лекарствените продукти в хуманната медицина. Третата мярка, която ние предлагаме, е да се въведе в същия този закон изискване реекспортът да бъде осъществяван само тогава, когато собственикът, производителят на лекарството или притежателят на лиценза, даде разрешение затова“, коментира доц. д-р Георги Кючюков. \r\nТой каза още, че много болници следят за своите права, но много малко от тях изпълняват задълженията към своите пациенти. Когато всички болници имат освен правата, и задълженията да обслужат населението по един и същ начин, тогава ще има успех на реформата в здравната система, допълни доц. Кючюков.", "date": "2017.12.13", "title": "Доц. д-р Георги Кючюков, ПП АБВ: Създаване на електронна система за проследяване на всяко лекарство в България е една от мерките, които предлагаме  за  реекспорта на лекарства"}
{"url": "http://www.focus-news.net/news/2017/12/13/2466724/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Днес във връзка с изграждане на сградно водопроводно отклонение на ул. „Клокотница“ в ж.к. „Банишора“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\nул. „Клокотница“ от ул. „Опълченска“ до ул. „Софроний Врачански“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клокотница“ на кръстовището с ул. „Странджа“.\r\nДнес във връзка с подмяна на сградно водопроводно отклонение на ул. „Хан Омуртаг“, ж.к. „Яворов“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nул. „Хан Омуртаг“ от ул. „Крали Марко“ до ул. „Страхил Войвода“ \r\nул. „Крали Марко“ от ул. „Хан Омуртаг“ до ул. „Петър Делян“\r\nул. „Страхил Войвода“ от ул. „Хан Омуртаг“ до ул. „Петър Делян“  \r\nул. „Чавдар Войвода“ от ул. „Хан Омуртаг“ до ул. „Петър Делян“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Омуртаг“, №66\r\nДнес във връзка с подмяна на водопровод по ул. „Даниил Етрополски“ , кв. „Кръстова вада“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\nул. „Даниил Етрополски“\r\nул. „Никола Крушкин - Чолака\" от ул. „Даниил Етрополски“ до ул. „Никола Крушкин - Чолака\" №18А\r\nул. „Мичман Тодор Саев“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на кръстовището на ул. „Даниил Етрополски“ и ул. „Никола Крушкин - Чолака\"\r\nСлед възстановяване на водоснабдяването е възможно временно повишаване  мътността на водата.\r\nДнес във връзка с реконструкция на уличен водопровод на ул. „Ришки проход“, ж.к. „Красна поляна“ 2, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Иван Гарванов“ между ул. „Добротич“ и ул. „Ришки проход“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Гарванов“ до бл. 222.\r\nДнес във връзка с подмяна на спирателен кран в кв. „Бояна“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Белите брези“ от ул. „Поп Евстати Витошки“ до пл. „Сборище“\r\nул. „Поп Евстати Витошки“ от ул. „Каменно здание“ до ул. „Севастократор Калоян“\r\nул. \"Ралевица“ от ул. „Каменно здание“ до ул. „Елите“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поп Евстати Витошки“ ъгъла с ул. „Белите брези“.\r\nДнес във връзка с подмяна на водомерен възел на ул. „Проф. Христо Вакарелски“ кв. „Витоша“ се налага спиране на водоподаването от 10:00 до 18:00 часа на клиентите на „Софийска вода”, живеещи на адрес:\r\n\"Проф. Христо Вакарелски\" №11\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: \"Проф. Христо Вакарелски\" №11.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2017.12.13", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/13/2466725/blagoevgrad-knigata-etiopska-prikazka-na-vladimir-karadzhov-shte-bade-ofitsialno-predstavena-v-grada.html", "text": "Официално ще бъде представена книгата на Владимир Караджов „Етиопска приказка“, съобщиха от пресцентъра на Община Благоевград. Премиерата ще бъде днес в Градска художествена галерия в Благоевград от 19.00 часа. Гостите на събитието ще имат възможност да се срещнат с Владимир Караджов и неговия екип, да си купят книгата, да получат автограф от автора, както и да се снимат с него. Всеки желаещ ще има възможност да зададе своите въпроси и да сподели впечатления и мнения. \r\nПисателят ще застане пред жители и гости на града за да разкаже историята за създаването на труда си и ще разкрие любопитни случки и факти.\r\n„Етиопска приказка“ е подходяща както за големи, така и за по-малки читатели. Илюстрирана е пълноцветно с прекрасни картини от Биляна Караджова.\r\nВладимир Караджов е главен асистент-доктор в Югозападен университет „Неофит Рилски“. „Етиопска приказка“ е първият роман, който издава. „Няма по-хубаво чувство от това да знаеш, че книгата ти е част от живота на някого, че си създал нещо, което ще остане след теб“, казва Караджов.", "date": "2017.12.13", "title": "Благоевград: Книгата „Етиопска приказка“ на Владимир Караджов ще бъде официално представена в града"}
{"url": "http://www.focus-news.net/news/2017/12/13/2466726/stara-zagora-e-domakin-na-tretata-natsionalna-sedmitsa-na-cheteneto-2017.html", "text": "От 11 до 15 декември Стара Загора е домакин на Третата национална седмица на четенето 2017 г., съобщиха от пресцентъра на Общината. Кампанията е организирана от Министерството на образованието и науката и Регионалното управление на образованието (РУО) – Стара Загора. Следващите дни от седмицата ще са наситени с интересни и вълнуващи срещи с автори на книги, с приказни и литературни герои, с инициативи за споделяне на удоволствието от четенето и даряване на книги, със състезания по четене и по български език, с творчество в ателиетата за творческо писане.\r\nОбщина Стара Загора е партньор на събитието, заедно с Регионална Библиотека „Захарий Княжески“, Държавен Куклен театър  и други образователни институции от област Стара Загора.\r\nПрограмата за днес:\r\n10:00 часа: ДГ № 2 “Зорница“, гр. Стара Загора – драматизации, с участието на г-жа Златева от Библиотека „Родина“ и четене на приказки, от г-н Желязко Динев, журналист от Телевизия Стара Загора и от деца от Пето основно училище „Митьо Станев“, гр. Ст. Загора – бивши възпитаници на детската градина (сега второкласници)\r\n„Най-добър...” – състезания за най-добър четец, състезания за най-добър разказвач, състезания по правопис – организирано от БАН и МОН\r\n10:30 часа: ОУ „Кирил Христов“ – „Да четем с баба, мама и татко“- представяне на презентации и четене с ученици от I „г“ клас – 26 ученици\r\n12.00 часа: Провеждане на езиково състезание с учениците от XII клас. Подготвяне на презентации за книгите, четенето и любимите герои от учениците от VIII, IX, X, XI и XII клас, които да се показват на мониторите в коридорите на СУ „Екзарх Антим I“, гр. Казанлък\r\n10:30 часа: „Любими приказки“ – Валентина Петрова от библиотека „Родина“, гр. Стара Загора – чете приказки и разказва за професията си в ДГ № 24 „Радост“, гр. Стара Загора и с ДГ№ 2 „Зорница“, гр. Стара Загора\r\n11:00 часа: „Четем и се забавляваме заедно“ – гостуване на ученици от Частно училище „Ян Бибиян“ в ПГ на 6 г. „Бамсе“ и ДГ № 7 „Светулка“, гр. Стара Загора – гости 22 деца начален етап и домакини\r\n11:45 часа: Четене за Рождество Христово с ученици от I и II клас, изучаващи „История на религиите“ в ОУ „Кирил Христов“, гр. Стара Загора, и изработване на табло „Моят любим герой“ – представяне на любима книга и изработване на табло от ученици VI клас. Конферентна зала на ОУ „ Кирил Христов“, гр. Стара Загора\r\n12:30 – 14:00 часа: Провеждане на игра „Поетична мозайка“ с учениците от XI б клас на СУ „Екзарх Антим I“, гр. Казанлък\r\n13:30 часа: „Четящата банда“ – ученици от ГПЧЕ „Ромен Ролан“ представят любими произведения.\r\n13:45 часа: „Познаваме ли света на книгите“? – интерактивна игра с ученици от VII клас. В СУ „Екзарх Антим I“1 гр. Казанлък\r\n15:00 часа: „Сказание за тримата братя- Барсил, Булгар и Хазар“ – пърформанс, част от историческа фентъзи трилогия ,с участие на школата „Багатур“ с Райчо Гънчев идеца от ДГ № 10 „Светлина“, гр. Стара Загора\r\n16:00 часа: Членове от женско дружество ,,Българка“ и ветерани от Областния съвет на СВВБ, децата ще драматизират моменти от детски приказки. За озвучаване ще се включат и родители-музиканти от военен духов оркестър на Втора Тунджанска механизирана бригада – ДДГ ,,Калина“ към МО\r\nПрограма за четвъртък, 14 декември:\r\n09:00 часа: Творческа работилница и среща разговор с Елена Цанева – художник „Рисуване и апликиране на любими герои от приказки“ – ДГ № 8 „ Българче“, Стара Загора\r\n09:30 часа: къща музей „Гео Милев“- среща с Яна Ленова-Димитрова – организирана работилница и „Работна Мецана“ – драматизация от децата от ДГ №24 „Радост“, гр. Стара Загора.\r\n10:00 часа: „Коледно пътешествие“ – драматизация на децата от ДГ № 6 „Камбанка“, гр. Стара Загора, с гости деца от ДГ № 17 „Знаме на мира“, гр. Стара Загора, ДГ № 29 „Славейче“, гр. Стара Загора\r\n10:30 часа: Негово Високопреосвещенство Старозагорски митрополит КИПРИАН ще почетете на децата благочестиви четива, за да преподадете архипастирската си любов и загриженост към тях -ДГ № 23 „Кипарис“, гр. Стара Загора\r\n11:00 часа: Посещение на библиотеката към Читалище „Стефан Генчев“ , с. Хрищени от децата на ПГ и четене на приказки от кмета на с. Хрищени, г-жа Р. Желева – ДГ № 26 „Лилия“, с. Хрищени\r\n11:00 часа: Драматизация на приказката „Коледа в гората“ от децата от I гр., представяне на обичая „Бъдни вечер“ с децата от ПГ- 6 г. и четене на коледни стихотворения от учениците на НУ „Кольо Ганчев“ и ДГ № 11 „Загоре“, гр. Стара Загора\r\n11:00 часа: „Спящата красавица – синтез на изкуствата“ ДГ № 5 „Мечо Пух“, гр. Стара Загора\r\n16:30 часа: „Деца четат на деца“ – четвърта подготвителна група и „Родители четат на деца“ – трета подготвителна група в ДГ № 13 „Пролет“, гр. Стара Загора\r\n16:00 часа: Драматизация на приказките „Палечка“ и „Сливи за смет“ – участват децата от 3-а и 4-а групи. Съвместна инициатива с участие на деца, с които се работи от НПО „Алтернатива 55“ в салона на ДГ № 8 „Българче“\r\n16:00 часа: Проект „Родителско доброволчество“ – „Мамо, моля, прочети ми!“ Родители на децата от втора група „Мики Маус“ ще четат приказки на своите деца в групата – ДГ № 7 „Светулка“, гр. Стара Загора, Деца от групата\r\n17:00 часа: Етюд „Листата на брезата“ от Леда Милева в ДГ № 35 „Свобода“, гр. Стара Загора\r\nПрограма за петък, 15 декември:\r\n10:30 часа: Закриване на националната седмица и представяне на резултатите от реализираните дейности в Държавен куклен театър – Стара Загора.", "date": "2017.12.13", "title": "Стара Загора е домакин на Третата национална седмица на четенето 2017"}
{"url": "http://www.focus-news.net/news/2017/12/13/2466728/brussels-times-karles-puchdemon-e-gotov-da-se-zavarne-v-ispaniya-ako-bade-preizbran-na-izborite-v-kataluniya-na-21-dekemvri.html", "text": "Бившият каталунски лидер Карлес Пучдемон заяви, че „ще рискува“ да се завърне в Испания, ако спечели регионалните избори в Каталуния на 21 декември. Той също така описа заповедта за арест, издадена срещу от испанските власти като „фантазия“, пише  Brussels Times.\r\n„Гласовете тежат повече от белезниците“, заяви Пучдемон, който допълни, че няма да бъде арестуван, ако каталунците го преизберат за регионален лидер. Той изрази съмнение как Мадрид ще му попречи да поеме поста, ако победи на изборите и допълни, че иска да се завърне в Испания преди вота, за да „упражни своето право на глас“. \r\nСъдът в Испания оттегли европейската заповед за арест срещу Пучдемон и четирима бивши министри от неговото правителство на 5 декември. Въпреки това испанската заповед за арест, която е издадена срещу петимата „изгнаници“ в Брюксел, остава в сила, затова и те рискуват да бъдат арестувани, веднага след като стъпят на територията на Испания. Те са обвинени в измама и подклаждане на бунт и ги заплашват 30 години затвор.  Виктор Турмаков", "date": "2017.12.13", "title": "Brussels Times: Карлес Пучдемон е готов да се завърне в Испания, ако бъде преизбран на изборите в Каталуния на 21 декември"}
{"url": "http://www.focus-news.net/news/2017/12/13/2466729/pazardzhik-v-rodopskata-chast-na-oblastta-ostava-opasnostta-ot-padashti-kamani.html", "text": "Пътните настилки в страната са предимно сухи, по усойните места мокри, заледени и обработени, съобщи дежурният в Областно пътно управление-Пазарджик. Видимостта е добра. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.12.13", "title": "Пазарджик: В Родопската част на областта остава опасността от падащи камъни"}
{"url": "http://www.focus-news.net/news/2017/12/13/2466730/d-r-atanas-kambitov-kmet-ot-47-patni-intsidenta-na-den-v-blagoevgrad-20-sa-na-peshehodna-pateka-koeto-e-poveche-ot-pokazatelno-za-distsiplinata-na-patya.html", "text": "От 47 пътни инцидента на ден в Благоевград, 20 са на пешеходна пътека, което е повече от показателно за дисциплината на пътя. Това каза кметът на Благоевград д-р Атанас Камбитов, който се включи в протеста на жители на града и студенти породен от поредния трагичен инцидент на пътя, при който 19-годишно момиче бе блъснато на пешеходна пътека, предаде репортер на Радио \"Фокус\" - Пирин. \"Това пореден трагичен инцидент вследствие на войната по пътищата\", каза още д-р Камбитов. Кметът обясни, че той също е родител и приема случилото се лично и  изказа своите съболезнования към семейството и близките на загиналата. \"Аз съм ядосан и гневен и в такива случаи каквото и да кажа, е недостатъчно. Ние трябва да започнем първо от себе си всеки от нас като пешеходец и като водач да си направи равносметка по колко пъти на ден се правят нарушения и по колко пъти на ден стават инциденти\", каза още той. Кметът обяви, че на извънредна среща на Комисията по транспорта към Общината, което се е провела вчера вечерта са били обсъдени различни варианти за обезопасяване на  кръстовището на ул. \"Славянска\", където стана инцидентът. На проведената среща е станало е ясно, че вариант с кръгово кръстовище и с изкуствени неравности на пътя на практика не може да се реализира. Затова ще се обмислят други варианти. \r\nУчастниците в протеста решиха да тръгнат на шествие по цялата ул.\"Славянска\" до центъра на града. В шествието участва и кметът д-р Атанас Камбитов заедно със зам.- кмета по строителство и сигурност инж. Емилия Тунева. \r\nЛивия НИНОВА", "date": "2017.12.13", "title": "Д-р Атанас Камбитов, кмет: От 47 пътни инцидента на ден в Благоевград, 20 са на пешеходна пътека, което е повече от показателно за дисциплината на пътя"}
{"url": "http://www.focus-news.net/news/2017/12/13/2466731/plovdiv-patishtata-v-planinskite-rayoni-na-oblastta-sa-obraboteni-sreshtu-zaledyavane-prohodat-troyan-karnare-e-otvoren-za-dvizhenie.html", "text": "Пътищата в планинските райони на Пловдивска област са обработени срещу заледяване, заради ниските температури. Това каза за Радио „Фокус“ – Пловдив дежурният в Областно пътно управление. Пътните настилки в останалата част от областта са преобладаващо мокри, но нормално проходими. Повишена е опасността от свличане на земна и скална маса по пътищата Асеновград-Смолян, Югово-Лъки и Кричим-Девин, както и в района на проходите Козница и Стражата. Призовават се водачите да бъдат особено бдителни, движейки се по посочените участъци. Проходът Троян-Кърнаре е отворен за движение на всички моторни превозни средства.\r\nТрафикът по основните пътни артерии в Пловдивска област е изключително натоварен. Най-интензивно е движението по участъка на АМ „Тракия“ в областта, както и по пътищата Пловдив-Карлово и Пловдив-Асеновград. До 15 декември остава ограничено движението по пътя Карлово – Баня, поради ремонтни дейности на асфалтовата настилка. Обходният маршрут за водачите е през село Марино поле. Забранено е все още и преминаването на моторни превозни средства по-високи от 4 м. през тунелите по пътя Асеновград-Нареченски бани. До 20 декември остава в сила ограничението за преминаване на тежкотоварни моторни превозни средства над 12 тона по пътя Поповица-Болярци. Причината е намален габарит на пътното платно на мост.\r\nДвижението на територията на град Пловдив също е натоварено. Задръствания се образуват по булевардите „Цар Борис III Обединител“, „Христо Ботев“, „Пещерско шосе“, „Дунав“, „България“, „Руски“, „Шести септември“ и „Източен“.  Струпване на автомобили има и по входно-изходните артерии. Преминаването през всяка една от светофарните уредби отнема от 4 до 8 минути. Пътните настилки в града са сухи и нормално проходими.\r\nТони МИХАЙЛОВ", "date": "2017.12.13", "title": "Пловдив: Пътищата в планинските райони на областта са обработени срещу заледяване, проходът Троян-Кърнаре e oтворен за движение"}
{"url": "http://www.focus-news.net/news/2017/12/13/2466732/pregled-na-osnovnite-temi-v-starozagorskiya-pechat.html", "text": "\"Над 80 брачни двойки се врекоха във вечна любов на Златната си сватба\" е водещо заглавие в днешния брой на в. „Старозагорски новини”.Чудесен празник, който сгря душите и сърцата на над 80 брачни двойки, създадоха инициаторите от Община Казанлък в мразовитата вечер на 11 декември. В ресторант \"Казанлък\" \"младоженците\" с по 50 години брачен стаж повториха отново пред свидетели брачната си клетва, вричайки се във вечна любов на своята половинка. Пред лицето на кметицата Галина Стоянова побелелите, но неохладнели в чувствата си брачни двойки, пиха на екс вино от бокалите на любовта, а след това подсладиха с целувка своето юбилейно съжителство. Пак, както някога, те разчупиха и новобрачната питка, макар и отдавна да се бяха убедили в това кой наистина командва в едно здраво семейство - Любовта и взаимната отстъпчивост. \r\n\"От близо 14 млн. лв. субсидии за капиталови разходи, отпуснати от МЗ, УМБАЛ \"Киркович\" получила само 194 хил. лв.\", е друго заглавие от вестника. През настоящата година Министерството на здравеопазването е отпуснало на старозагорската УМБАЛ \"Проф. д-р Стоян Киркович\" сумата от 194 хил. лв. Средствата са капиталова субсидия за изпълнение на дейности, свързани с финансиране на изпълнението на обект \"Пребазиране на клиниката по акушерство и гинекология - първи етап\". Информацията за преведените от здравното министерство средства става известна в отговор на питане от старозагорския народен представител от БСП Георги Гьоков, което той е отправил в края на месец ноември. Общата сума, която здравното министерство е отпуснало по линия на капиталови разходи, възлиза на 13 827 611 лв. Средствата са разпределени между 27 болнични заведения в страната, като впечатление прави, че УМБАЛ \"Св. Екатерина\" ЕАД, град София, е получила общо 1 150 000 лв., а УМБАЛ \"Св. Георги\" ЕАД - Пловдив, цели 3 000 000 лв. \r\n\"Поставих 5 въпроса до здравното министерство, които в най-общ смисъл засягаха финансовото състояние на старозагорската УМБАЛ \"Киркович\", помощта, средствата, които министерството е отделило за нашата болница и за останалите. Не на последно място исках да разбера каква е стратегията на здравното ведомство за справяне с проблемите в сектора. От отговорите прави впечатление сериозният дисбаланс в капиталовите разходи, отделени за различните здравни заведения в страната\", коментира Георги Гьоков. \r\nВ отговорите на Министерството става ясно още, че за първите 9 месеца на 2017 г. по Методиката за субсидиране на лечебни заведения на УМБАЛ \"Киркович\" в Стара Загора са били преведени общо 592 600 лв., от които за първото тримесечие на годината 207 594 лв., а за второто и третото съответно 197 547 и 187 488 лева. С писмения си отговор новият здравен министър уверява старозагорския депутат, че в Министерството на здравеопазването са предприети действия по изготвяне на единни стандарти за управление на държавните и общински лечебни заведения за болнична помощ и съответните механизми за контрол по тяхното изпълнение. От ведомството са категорични, че се работи усилено за предприемане на действия за преодоляване на причините и факторите, довели до натрупването на нови просрочени задължения от лечебните заведения за болнична помощ. \r\n\"Държавата все още може да спаси комплекс \"Марица изток\" е друга тема, което откриваме на страниците на изданието. Срокът за обжалване пред Европейския съд на загробващия въглищните ТЕЦ-ове Референтен документ на ЕК е до 15 януари 2018 г. От Еврокол отново ни показват пътя за спасението. \r\nЗа пореден път Европейската асоциация за въглища и лигнити ни сочи пътя, по който българската държава в лицето на МОСВ може да спаси енергийния си гарант - комплекс \"Марица изток\", както и всички останали въглищни топлоцентрали в страната.", "date": "2017.12.13", "title": "Преглед на основните теми в старозагорския печат"}
{"url": "http://www.focus-news.net/news/2017/12/13/2466733/voennomorskite-sili-zapochvat-meropriyatiya-po-sluchay-kolednite-i-novogodishni-praznitsi.html", "text": "Днес от 11.00 часа в Щаба на Военноморските сили ще се проведе благотворителен коледен базар. Военнослужещи и цивилни служители ще приготвят и представят различни кулинарни специалитети и ръчно изработени сувенири. Събраната сума от разпродажбата им ще бъде преведена по сметката на фондация „Деца на Българската армия” и на деца на военнослужещи от ВМС, загинали при изпълнение на служебния си дълг.", "date": "2017.12.13", "title": "Военноморските сили започват мероприятия по случай коледните и новогодишни празници"}
{"url": "http://www.focus-news.net/news/2017/12/13/2466734/blagoevgrad-postanovka-po-udi-alan-shte-bade-predstavena-v-grada.html", "text": "Постановката „Секскомедия в лятна нощ“ от Уди Алън ще бъде представена на благоевградската сцена, съобщиха от пресцентъра на Община Благоевград. Театралният спектакъл ще бъде игран днес от 19.00 часа в зала „Яворов“. Представлението е на Драматично-куклен театър „Иван Димов“ - Хасково. Сценичният вариант и постановката са на Юрий Дачев, сценографията и костюмите на Радина Близнакова. \r\nУчастие в постановката ще вземат актьорите Мартина Вачкова, Атанас Атанасов, Стефан Цирков, Стелияна Николов, Станислава Николова, Иванка Шекерова, Константин Соколов.\r\nПиесата на Уди Алън е едно своеобразно намигване към „Сън в лятна нощ” на Шекспир и филма на Бергман „Усмивки от една лятна нощ”. Текстовете на Уди Алън са смешни и тъжни, в тях се виждат несъвършените хора, объркани  и в същото време по особен начин симпатични.  \r\n„Секскомедия в лятна нощ“ първоначално е филм, който Юрген Фишер адаптира в пиеса и поставя в Хановер преди десетина години. Пиесата прави аналогии с Шекспир и същевременно го пародира. Прави закачки и с интерпретациите по темата на Менделсон и Ингмар Бергман, любимец на Уди Алън в киното.\r\nТеатралната постановка е част от „Коледен фестива“, организиран от Община Благоевград.", "date": "2017.12.13", "title": "Благоевград: Постановка по Уди Алън ще бъде представена в града"}
{"url": "http://www.focus-news.net/news/2017/12/13/2466735/pg-na-bsp-za-balgariya-ostro-osazhda-opitite-predsedatelyat-na-grupata-da-bade-okleveten-chrez-neprekasnatoto-vnushavane-na-manipulirana-informatsiya.html", "text": "ПГ на \"БСП за България\" остро осъжда опитите председателят на групата да бъде оклеветен чрез непрекъснатото внушаване на манипулирана информация. Това се посочва в позиция на ПГ на \"БСП за България\". \"За нас не е изненада, че политическият ни опонент се опитва да отвлече вниманието от наболелите проблеми днес и да дискредитира най-голямата опозиционна парламентарна група. Това е техен стил на поведение\", се посочва още в позицията.\r\n\"ПГ на \"БСП за България\" твърдо стои зад председателя си. Всяко мнение, изразено пред медиите, но не и пред групата, постига само едно - руши авторитета и пречи на групата да заяви ясно своята опозиционност и алтернатива. Разграничаваме се от подобно поведение. То не изразява нито политиките ни, нито разбирането ни за политика\", става ясно от текста.", "date": "2017.12.13", "title": "ПГ на \"БСП за България\" остро осъжда опитите председателят на групата да бъде оклеветен чрез непрекъснатото внушаване на манипулирана информация"}
{"url": "http://www.focus-news.net/news/2017/12/13/2466736/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Днес ще се проведат приемни с граждани на общински съветници от ГЕРБ в Общински съвет - Пловдив, съобщиха от пресцентъра на партията. Приемните ще се провеждат, както следва:\r\nРадослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\nГеорги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\nД-р Аргир Аргиров, от 17:30  до 18:30 часа в офиса на  ГЕРБ в район „Южен” на ул.”Академик Петър Динеков”№1А. \r\nАни Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. \r\nЕмил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5. \r\nВ четвъртък, 14-ти декември 2017 г., общинските съветници от  ГЕРБ в Пловдив ще проведат приемни с гражданите, както следва:\r\nПетър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9. \r\nГошо Къчков, от 17:30  до 19:00 часа в офиса на  ГЕРБ в район „Северен” на бул.”Марица” №91. \r\nПенчо Малинов, от 17:00  до 18:30 часа в офиса на  ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2017.12.13", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2017/12/13/2466737/gabrovo-do-50-metra-e-namalena-vidimostta-na-prohoda-shipka-poradi-magla.html", "text": "До 50 метра е намалена видимостта на прохода Шипка поради мъгла. Това съобщиха за Радио „Фокус“ – Велико Търново от Областно пътно управление-Габрово. Температурата на въздуха е минус 1 градус. На прохода е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 г. движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nВ участък от път Драгановци-Габрово движението се извършва в едната лента поради ремонти дейности. Въведено е ограничение на скоростта до 30 км/ч. Движението се регулира от сигналисти.\r\nДо 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента.\r\nНа път Палаузово-Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 31 март 2018 година включително.\r\nНадежда КРЪСТЕВА", "date": "2017.12.13", "title": "Габрово: До 50 метра е намалена видимостта на прохода Шипка поради мъгла"}
{"url": "http://www.focus-news.net/news/2017/12/13/2466738/el-pais-ispanskite-vlasti-se-boryat-sreshtu-botove-i-hakeri-predi-regionalnite-izbori-v-kataluniya.html", "text": "С приближаването на регионалните избори в Каталуния, испанските сили за сигурност са се фокусирали върху интернет.  Докато каталунските полицейски сили „Мосос д’Ескарда“ ще се грижат на място изборите на 21 декември да протекат спокойно, испанските власти са загрижени за потенциалния ефект от фалшивите новини, ботовете и хакерите, които могат да повлияят на кампанията и на вота, пише  El Pais.\r\n„Могат да наводнят интернет с фалшиви новини, да създадат тревога, да повлияят на избирателната активност, да забавят преброяването“, обяснява източник от испанските сили за сигурност за възможните заплахи, за които правителството има планове за действие. \r\nИспанският национален център по криптология и Националният център за защита на инфраструктурата и киберсигурността ще са ключови за предотвратяването, контрола и реакцията срещу тези потенциални заплахи.  „Знаем, че по време на кампанията за референдума за независимостта на Каталуния, в самия ден на изборите (1 октомври 2017 г.), а и след това, групи международни хакери като „Анонимните“ и създателя на „Уикилийкс“ Джулиан Асандж  са помагали на процеса за независимост. Подобна намеса се случи преди, може да се повтори и сега“, допълни източникът от испанските власти.\r\nИспанските власти ще се съсредоточат върху фалшивите новини, създавайки система за бързо реагиране, която да опровергава дезинформацията, разпространявана в интернет от ботове. Ще бъде изграден и център за данни, чиято цел ще бъде да защитава сайтовете на избирателните комисии от хакерски атаки. Виктор Турмаков", "date": "2017.12.13", "title": "El Pais: Испанските власти се борят срещу ботове и хакери преди регионалните избори в Каталуния"}
{"url": "http://www.focus-news.net/news/2017/12/13/2466739/tsik-shte-provede-simulatsii-na-distantsionno-elektronno-glasuvane.html", "text": "Днес и утре от 10.00 ч., в хотел „Витоша“, гр. София, ул. „Росарио“ № 1, по проект „Изграждане и внедряване на система за дистанционно електронно гласуване“ ще се проведат симулации на дистанционно електронно гласуване в изпълнение на договор, сключен между Държавна агенция „Електронно управление“ (ДАЕУ) и „Ню Ай“ АД, съобщиха от пресцентъра на Централната избирателна комисия. \r\nСимулациите са във връзка с реализиране на дейност 1 от проекта, поддейност 3 „Организиране и провеждане на 2-дневно събитие в гр. София с провеждане на три симулации на дистанционно електронно гласуване“. Системата, чрез която ще се направят симулациите, е определена от изпълнителя „Ню Ай“ АД като добра практика въз основа на извършено проучване и анализ в международен план в областта на дистанционното електронно гласуване. За основа за изработване на система за дистанционно електронно гласуване в България ще послужат предложените от изпълнителя препоръки, които са разработени в резултат на анализа, а не системата, чрез която ще се направят симулациите.\r\nДвете събития имат за цел да представят пред обществеността чрез провеждане на симулации две различни по своята същност и технология системи за дистанционно електронно гласуване.\r\nУчастниците в различните симулации ще имат възможност да се запознаят с механизми за реализиране на дистанционното електронно гласуване и да участват в дискусии по темата, които ще предоставят възможност за идентифициране на положителните страни и потенциалните рискове при произвеждане на дистанционно електронно гласуване.", "date": "2017.12.13", "title": "ЦИК ще проведе симулации на дистанционно електронно гласуване"}
{"url": "http://www.focus-news.net/news/2017/12/13/2466740/the-new-york-times-vladimir-putin-obikoli-blizkiya-iztok-v-demonstiratsiya-na-narasnaloto-rusko-vliyanie-v-regiona-i-po-sveta.html", "text": "Президентът на Русия Владимир Путин предприе бърза обиколка на новите си съюзници в Близкия Изток в понеделник, демонстрирайки разширяването на руското влияние в региона и продължаващото смаляване на ролята на САЩ, пише авторитетното американско издание The New York Times.\r\nПутин спря за кратки посещения в Сирия и Египет, срещайки се за малко с лидерите на тези страни и в края на деня пристигна в турската столица Анкара, за да разговаря с турския си колега Реджеп Таийп Ердоган.\r\nНеговата обиколка бе осъществена в момент, в който гневът срещу САЩ е необичайно силен, благодарение на решението на американската администрация да признае едностранно Ерусалим, третият по религиозно значение град за мюсюлманите, след Мека и Медина, за столица на Израел. Този ход допринесе за допълнителната изолация на САЩ и Израел и разочарова американските съюзници в Европа и арабския свят, като същевременно даде допълнителни доказателства на арабите, че Съединените американски щати са откровени анти-мюсюлмани.\r\nВ понеделник, в Брюксел, например, премиерът на Израел Бенямин Нетаняху получи безцеремонен отказ на молбите си, ЕС да „признае реалното положение на нещата“ и да възприеме позицията на Тръмп.\r\nПътешествието на Путин изпълни и някои домашни цели, показвайки ролята му на глобален държавник в навечерието на кампанията за предстоящите президентски избори в Русия, когато той най-вероятно ще спечели петия си мандат на поста, който най-вероятно ще е неговият последен.\r\nНа всяка спирка, той имаше някое постижение или приятелство, с което да се похвали.\r\nПо време на краткото си посещение в руската военновъздушна база Хмеймим в Сирия, където бе приветстван от президента на страната Башар Асад, Путин отново заяви, че руската армия е изпълнила  поставените цели за мисията си и ще бъде върната у дома, обещание, дадено за първи път през месец март 2016 година и нарушено многократно от тогава.\r\nВ Египет, Путин и президента Абдел Фатах ас Сиси обсъдиха няколко въпроса, отразяващи нарасналото влияние на Москва. По време на съвместната си пресконференция, двамата потвърдиха новините, че Русия и Египет са предприели стъпки за възобновяване на полетите помежду си, след като Кремъл преустанови въздушните съобщения с Кайро след свалянето на руския пътнически самолет над Синайския полуостров през 2015 година.\r\nОсвен това, те изглежда потвърдиха появилите се слухове за подписан договор, според който Русия ще построи първата атомна електроцентрала в Египет, на стойност 30 милиарда долара. В края на месец ноември се появиха твърдения, че двете страни са пред подписване на споразумение за свободно използване на египетското въздушно пространство и военните бази в Египет от руските военновъздушни сили.\r\nВизитата в Турция беше последната спирка на Путин за деня, с дневен ред, фокусиран върху преговорите за политическото разрешаване на сирийската криза и продажбата на съвременния Зенитно-ракетен комплекс(ЗРК) С-400  на Турция. В миналото, Русия отказваше да предостави на Анкара такава техника, но турският президент Реджеп Таийп Ердоган заяви, по време на съвместната пресконференция в понеделник, че двете страни ще се срещнат отново тази седмица, „за да свършат необходимата работа за реализацията на сделката за С-400“.\r\nТова е осмата лична среща между Путин и Ердоган за тази година, а в последно време те се срещат на всеки две седмици.\r\nПо всичко личи, че Русия е успяла да извлече максимална изгода от нежеланието и нерешителността на САЩ да се замесва в различните конфликти в региона на Близкия Изток, особено в Сирия, както и неспособността да оправи отношенията си с няколко страни, като например Египет, който изгони Съветските военни и политически експерти в началото на 70-те, след дълги години на близко военно сътрудничество.\r\nНезависимо от това, че Путин е сигурен победил в президентските избори, които ще се проведат през март 2018 година, той иска рекордна избирателна активност и рекордно ниво на подкрепа за него, според някои публикации в руските медии.\r\nЗа да направи това, той трябва едновременно да генерира въодушевление от не толкова бляскавата кампания и да изглежда съсредоточен върху решаването на вътрешните проблеми на Русия, според няколко различни руски политически анализатори, дори и да изглежда доста по оживен, когато говори за външна политика, отколкото, когато коментира подобряването на руските пътища. Именно затова той иска да ограничи ролята на Русия в Сирия преди началото на кампанията за президентските избори в началото на февруари.\r\n„Хората не се интересуват много от Сирия, защото тя е далечна земя, за която народа знае много малко“, заяви Константин фон Егерт, политически анализатор и водещ на коментарно предаване по независима руска телевизия. Ако изобщо руснаците се замислят за това, обикновено те се чудят защо Кремъл хвърля пари в регион, отдавна населяван от диваци, искащи да се избиват едни други.\r\nВ Сирия Путин повтори, че руската армия е ликвидирала опасността от радикалните ислямски екстремисти, което е било и целта на изпращането й преди две години, въпреки че мнозина вярват, че целта е била да се спаси Асад, по онова време последният съюзник на Русия в региона.\r\n„За две години, Въоръжените сили на Русия, заедно със Сирийската арабска армия, разгромиха най-боеспособната група международни терористи“, заяви Путин, по време на речта си в руската военновъздушна база Хмеймим, край Латакия. „Във връзка с това, взех решение: Значителна част от руския военен контингент в Сирия ще се върне у дома, в Русия“.\r\nКакто обикновено, Путин си остави широко поле за маневри, казвайки, че „значителна част“ от войниците ще се върне в Русия. Освен това той отбеляза, че страната му ще запази постоянно присъствие в региона, оставайки в постоянните си бази – военноморската в Тартус и военновъздушната в Хмеймим, край Латакия.\r\nГоворителят на руския президент Дмитрий Песков беше още по многозначителен, заявявайки, че няма определен краен срок за изтеглянето на руските войници. „Ясно е само, че това не може да се случи за един ден“, обясни той.\r\nНякои анализатори смятат, че заявлението на Путин за изтеглянето на част от руските войски, може да се възприема като част от усилията за принуждаване на Асад да приеме руския възглед за политическо разрешение на конфликта в Сирия, срещу който той показа забележителна устойчивост, въпреки тежката си зависимост от руската военна помощ.\r\nРусия не само успя да усили разнебитената армия на Асад, но и е на път да отклони мирните преговори със световните и регионалните сили от идеята, че сегашния презиент на Сирия трябва да оваканти поста си, преди да бъде постигната, каквато и да е договорка.\r\nНо Москва не иска да подкрепя вечно отслабената сирийска държава със спорна легитимност. Русия даде стотици военни жертви в боевете и изхарчи голяма сума за войната и подкрепата за Асад. Сега Путин е готов да обяви, че е победител в конфликта, не само от военни съображения, но и за да циментира лидерството си в международните преговори, на които гледа като на триумфално официализиране на завръщането на Русия на световната сцена, в ролята й на равностойна сила на САЩ.\r\nПреговарящите от страна на сирийската опозиция, участващи в разговорите в Женева, под шапката на ООН, приветстваха заповедта на Путин за изтегляне. „Това ще ни помогне, това е добре, ние сме много позитивно настроени“, заяви Хинд Кабават, член на екипа за преговорите на опозицията.\r\nТе изразиха надежда, че Русия сега е готова да използва всички лостове за влияние над Асад, с които разполага, за да го принуди да приеме компромиси, които биха дали импулс на преговорите в Женева. Други анализатори отбелязаха, че в Женева не се е случило нищо съществено, като според тях, това важи и за бойните действия в Сирия и следователно заявлението на Путин за изтегляне на руските войски е свързано най-вече с вътрешната политика на Русия, отколкото със Сирия.\r\nОчакваше се, че в Турция Путин ще иска подкрепата на Анкара за сдържането на ислямистките милиции в северните сирийски провинции Идлиб и Алепо, както и че ще настоява Ердоган да признае Асад за легитимен лидер на Сирия, според мнението на Хакан Аксай, руски анализатор, работещ за независимия турски интернет портал Т24.\r\nПо време на съвместната пресконференция с Путин, Ердоган заяви, че, след като двамата са обсъдили ситуацията в Сирия в понеделник, следващата стъпка, която ще предприемат, е да проведат втора среща в руския черноморски курорт Сочи. Освен това, турският лидер определи близките отношения между Русия и Турция като „важни за стабилността в региона“.\r\nТурция продължава да иска свалянето на Асад, но, както по-голямата част от опозицията, вече не настоява за отстраняването му като предварително условие за мирни преговори.\r\nСъщевременно, Анкара се противопоставя категорично на присъствието на сирийските кюрди на масата за преговори, както заяви Махир Юнал, говорител на управляващата в Турция „Партия на справедливостта и развитието“,  по време на разговора си с чуждестранни журналисти. Сирийските кюрди имат подкрепата на Съединените американски щати, но Турция е непреклонна в убеждението си, че те са последователи на поставената извън закона в Турция „Работническа партия на Кюрдистан“(ПКК) и са все по-загрижени, че оръжията, доставяни от САЩ, ще бъдат пренесени през границата в тяхната територия.\r\nПревод и редакция:", "date": "2017.12.13", "title": "The New York Times: Владимир Путин обиколи Близкия Изток, в демонстирация на нарасналото руско влияние в региона и по света"}
{"url": "http://www.focus-news.net/news/2017/12/13/2466741/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението във връзка със заснемане на филм, съобщиха от пресцентъра на Столична община. Забраняват се престоят и паркирането на пътни превозни средства извън местата в режим на платено паркиране „служебен абонамент“  както следва:\r\n- От 17.00 часа до 20.00 часа на 13 декември пред вх. „Г“ бл. 243, ж.к. „Гоце Делчев“ – 2 паркоместа.\r\n- От 12.00 часа до 19.30 часа на 15 декември  на ул. „6-ти септември“  между ул. „Граф Игнатиев“ и ул. „Стефан Караджа“ – 10 паркоместа.", "date": "2017.12.13", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2017/12/13/2466742/burgas-zhiteli-na-kv-banevo-protestirat-sreshtu-vzrivovete-v-karierata-kray-kvartala.html", "text": "Жители на кв. „Банево“ протестират срещу взривовете в кариерата край квартала, предаде кореспондентът на Радио „Фокус“-Бургас. Около десетина души са се събрали пред кариерата с настояване да се спре дейността там. Те се оплакват още от шум, замърсяване, ежедневното преминаване на камиони. Поводът за недоволството е публикувано прессъобщение на сайта на Община Бургас за извършване на контролирани взривни дейности днес в кариерата, което вече е свалено от сайта, след като стана ясно за протеста.\r\nПроблемът не е от сега. Хората протестираха още преди две години, но досега няма промяна. „Ние очаквахме, че ще има някакво развитие и нещата ще се оправят, защото тогава управителят на фирмата, която стопанисва кариерата, каза, че работят с временни разрешителни и че тя е със затихващи функции. Най-вероятно след като бъде завършен водният цикъл, който се изпълняваше в „Банево“, дейността на кариерата ще бъде прекратена“, обясниха хората. Според жителите на квартала към момента кариерата продължава да работи незаконно, а от Министерството на енергетиката са обяснили, че няма издадена концесия.\r\nЗад протестиращите са работниците в кариерата с плакат „Искаме работа“. Управителят на фирмата Иван Апостолов потвърди, че няма подписан договор за концесия, но се извършват съпътстващи дейности. „Има дейности в кариерата, които изисква работа, т.е. ние нямаме право на добив. Извършвани са взривове през годините, но те са за безопасност от падане на скали в т.нар. добиви на полезни изкопаеми. В момента идва зимният сезон, имаме зимна техника, която трябва да поддържаме в близките квартали“, каза Апостолов. Той поиска да се провери колко души от присъстващите на протеста са жители на квартала. От своя страна протестиращите поискаха проверка от прокуратурата институциите да си свършат работата.\r\nМария РУСЕВА", "date": "2017.12.13", "title": "Бургас: Жители на кв. „Банево“ протестират срещу взривовете в кариерата край квартала"}
{"url": "http://www.focus-news.net/news/2017/12/13/2466743/blagoevgrad-regionalnata-biblioteka-organizira-reditsa-initsiativi-za-detsata-na-grada.html", "text": "Регионална библиотека – Благоевград е подготвила редица занимателни и образователни инициативи за децата на Благоевград по повод коледно-новогодишните празници, съобщиха от пресцентъра на Община Благоевград. Сред тях са  „Коледна песен“, „Рождество Христово“ и „Коледни вълшебства“. Те са част от изненадите в „Коледен фестивал“ 2017.\r\nДнес от 11.00 часа в Читалнята на Детския отдел на Регионална библиотека „Димитър Талев” Благоевград ще се проведе Детско утро под надслов „Коледна песен“. Децата ще рецитират коледни стихотворения и ще нарисуват коледни картини, с които ще се направи изложба в библиотеката.\r\nНа 14 декември от 11.00 часа започва „Рождество Христово“, където ще бъде проведена кратка беседа за светлия християнски празник „Рождество Христово“, ще се прожектира тематичен филм и децата ще имат възможност да оцветяват икони, посветени на идващите празници, с които ще се правят изложби в библиотеката и класните стаи. \t\r\nНа 15 декември от 14.00 часа започват „Коледни вълшебства”. Децата ще рецитират коледни стихотворения и ще изпеят техни любими коледни песни.\r\nУчастници в тържествата са ученици от II и III клас от II ОУ „Димитър Благоев“ и III ОУ „Димитър Талев“, два ІІ класа на VІ СУ „Иван Вазов”, както и Регионална библиотека – Благоевград.", "date": "2017.12.13", "title": "Благоевград: Регионалната библиотека организира редица инициативи за децата на града"}
{"url": "http://www.focus-news.net/news/2017/12/13/2466744/ria-novosti-savetat-na-federatsiyata-na-rusiya-otgovori-na-komentarite-na-reks-tilarsan-za-krim.html", "text": "Председателят на комисията по международни дела на Съветът на федерацията на Русия (горната камара на законодателния орган – бел.прев.) Константин Косачев заяви, че САЩ трябва да се съсредоточат не върху Москва, а на изпълняването на Минските споразумения от Киев, предава  РИА Новости.\r\n„Тогава, може би, нещата ще си застанат на място значително по-бързо“, заяви политикът. Той напомни и позицията на Русия относно Крим, отбелязвайки, че въпросът за статута на полуострова е решен. По-рано държавният секретар на САЩ Рекс Тилърсън заяви, че Вашингтон иска да се върне на темата за Крим, но и че приоритетно остава разрешаването на ситуацията в Донбас. \r\n„Бих желал да бъда оптимист и да видя в това готовността на САЩ да „замразят“ претенциите си към Русия по Крим и реално да започнат търсене на пътища към разрешаването на кризата в Югоизточна Украйна“, отбеляза Косачев. Според сенатора засега няма основания за оптимизъм заради двусмислените изказвания на Тилърсън и заради отсъствие на промяна на подхода на САЩ по Крим. Виктор Турмаков", "date": "2017.12.13", "title": "РИА Новости: Съветът на федерацията на Русия отговори на коментарите на Рекс Тилърсън за Крим"}
{"url": "http://www.focus-news.net/news/2017/12/13/2466745/blagoevgrad-protestirashtite-studenti-i-zhiteli-na-grada-blokiraha-kragovoto-krastovishte-pri-3-ou-dimitar-talev.html", "text": "Студенти и жители на Благоевград блокираха кръговото кръстовище при 3 ОУ \"Димитър Талев\", предаде репортер на Радио \"Фокус\" - Пирин. Около 5 минути те не пускаха движението, тъй като бяха клекнали на пешеходните пътеки в района в знак на протест заради инцидента, при който вчера загина 19-годишно момиче, ударено от камион на пешеходна пътека на улица \"Славянска\" пред студентските общежията в града. По-късно студентите и гражданите отново блокираха движение в града. Този път те спряха на пешеходна пътека под Американския университет. Очаква се протестното шествие да приключи пред сградата на общината. \r\nЛивия НИНОВА", "date": "2017.12.13", "title": "Благоевград: Протестиращите студенти и жители на града блокираха кръговото кръстовище при 3 ОУ \"Димитър Талев\""}
{"url": "http://www.focus-news.net/news/2017/12/13/2466746/sofiya-vavezhda-se-organizatsiya-na-dvizhenieto-vav-vrazka-sas-stroitelstvo-na-zhilishtna-sgrada-na-ul-kozloduy-95.html", "text": "Въвежда се организация на движението във връзка със строителство на жилищна сграда на ул. „Козлодуй“ № 95, съобщиха от пресцентъра на Столична община. Забранява се влизането на пътни превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”, както следва: \r\n· от 09.00 часа до 15.00 часа на 13.12.2017 г.; \r\n· от 10.00 часа до 15.00 часа на 14.12.2017 г.; \r\n· от 09.00 часа до 15.00 часа на 15.12.2017 г.; \r\n· от 09.00 часа до 14.00 часа на 21.12.2017 г.; \r\n· от 09.00 часа до 15.00 часа на 08.01.2018 г.; \r\n· от 10.00 часа до 14.00 часа на 09.01.2018 г.; \r\n· от 13.00 часа до 16.00 часа на 12.01.2018 г.", "date": "2017.12.13", "title": "София: Въвежда се организация на движението във връзка със строителство на жилищна сграда на ул. „Козлодуй“ № 95"}
{"url": "http://www.focus-news.net/news/2017/12/13/2466747/ministar-tsetska-tsacheva-do-kraya-na-godinata-antikoruptsionniyat-zakon-sledva-da-bade-priet.html", "text": "Докладът на ЕК е обективен, отчита напредъка по 17-те стъпки по препоръки от януарския доклад. Отчита се, че правителството е успяло да навакса изоставането при служебния кабинет. Това каза правосъдният министър Цецка Цачева в \"Денят започва\" по БНТ.Перспективата и мерките от наша страна обхващат период до края на 2018 г., когато се очаква следвщия доклад на ЕК. Към този момент ще има повече конкретика за това как действат нормите, които в момента се осъществяват, каза Цачева.\r\nПо отношение на равнопоставеността на \"тримата големи\" (главен прокурор, председател на Върховен касационен съд и председател на Върховен административен съд) в съдебната власт, Цачева каза, че е създадена работна група, към този момент се проучва опита на държави членки на ЕС, които са близки по устройство в съдебната система.\r\n\"Ние работим със зададените параметри, които Конституцията дава. В рамките на още месец бихме могли да излезем с предложение за законодателни инициативи, за да удовлетворим очакването да има равнопоставеност между \"тримата големи\" в съдебната власт. И към този момент те не са безконтролни, в промените за закона съдебна власт са предвидени правила за тяхна дисциплинарна отговорност. Те могат да дават обяснения и пред Висшия съдебен съвет, в качеството си на негови членове\", заяви Цачева.\r\nУтре започва второ четене по антикорупционния закон, до края на годината той следва да бъде приет. Предвидени са и промени в Наказателния кодекс срещу корупционни престъпления и срещу групи за организирана престъпност. Това е посочено и в препоръки на ЕК. Няма препоръка, по която да не се работи, това се отчита и в доклада, коментира правосъдният министър.\r\nВ състава на ВСС няма \"по-маловажни\" и \"по-важни неща\". Всичко е важно, каза Цачева и допълни, че е оптимист, за да не се случват противоставяния на непринципна основа, както в предходния състав на най-висшия съдебен орган.\r\nКъм този момент има редица досиета, по които се работи, обявили сме 3 наши приоритета по време на Българското европредседателствто, които се приемат позитивно от страна на партньорите - институционализиране на службата за европейска прокуратура, повдига се въпрос и за разширяване обхвата на нейната дейност, за да бъде с разширен обект на дейност по отношение на средства, използвани за финансиране на терористична дейност, също така електронното правосъдие. Третият приоритет е в сферата на гражданското право, свързан с родителското право. Готов е законопроект за детско правосъдие, записано е като приоритет за внасяне през Министерския съвет в парламента, коментира още Цецка Цачева.", "date": "2017.12.13", "title": "Министър Цецка Цачева: До края на годината антикорупционният закон следва да бъде приет"}
{"url": "http://www.focus-news.net/news/2017/12/13/2466748/blagoevgrad-teatar-za-bebeta-shte-bade-predstaven-za-parvi-pat-v-grada.html", "text": "Театър за бебета ще бъде представен за първи път в Благоевград, съобщиха от пресцентъра на общината. С постановката „Ту тук, ту там“ най-малките зрители и техните родители ще имат възможност да бъдат част от Коледната програма на община Благоевград. Представлението ще бъде на днес от 11:00 часа. „Ту тук, ту там“ е постановка за деца от 0 до 4 години, която е изпълнена с много цветове, музика и движения. Представлението ще ангажира вниманието на малките зрители, като ще ги забавлява с игра на кубчета и различни фигури. Този вид представления са се доказали като изключително успешни.", "date": "2017.12.13", "title": "Благоевград: Театър за бебета ще бъде представен за първи път в града"}
{"url": "http://www.focus-news.net/news/2017/12/13/2466749/ekathimerini-spored-matyu-nimits-sporazumenieto-za-imeto-na-makedoniya-mozhe-da-se-sklyuchi-prez-2018-godina.html", "text": "Посредникът на ООН по въпроса за името на Македония Матю Нимиц заяви, че спорът „може и трябва да бъде разрешен през следващата година\", пише  Ekathimerini.\r\n„Има реален напредък за решение през следващите месеци“, заяви Нимиц в Брюксел, където преговорите се подновиха след тригодишна пауза. По време на съвместна пресконференция с пратениците на Гърция и на Македония Адамантиос Василакис и Васко Наумовски той заяви, че срещата е индикация, че всички страни трябва да засилят усилията по разрешаването на проблема. Той подчерта, че преговорите са преминали в „много добра атмосфера“. \r\n„Правителството в Скопие е направило въпроса приоритетен и възнамерява да подобри отношенията с Гърция“, заяви Нимиц. Той допълни, че решението на спора за името ще донесе стабилност в региона. Последникът допълни, че преговорите ще се ускорят през следващите три месеца в Ню Йорк и/или на европейска земя. \r\nСпоред него „вълшебно ново име“ няма да се появи от никъде след толкова години и че решението ще бъде открито въз основа на предложения, представени преди от двете страни. Американският дипломат заяви, че е слушал и двете страни и че се опитва да разбере позициите им. Според него решението изисква „здрава работа, политическа воля и добра дипломация“. Виктор Турмаков", "date": "2017.12.13", "title": "Ekathimerini: Според Матю Нимиц споразумението за името на Македония може да се сключи през 2018 година"}
{"url": "http://www.focus-news.net/news/2017/12/13/2466750/prof-asen-baltov-protestite-v-pirogov-sa-neistinski-vazpolzvaha-se-ot-otsastvieto-mi.html", "text": "Протестите в „Пирогов” приключиха вчера. Основната причина за намаляване на напрежението беше, че бонусите на хората ще бъдат изплатени преди Коледа. Това каза директорът на „Пирогов” проф. Асен Балтов в предаването „Тази сутрин” по бТВ. Според него протестите са неистински и  са се възползвали от отсъствието му. По думите му всички са знаели за планирания му отпуск, по време на който той е бил в южноафриканска република, на световен конгрес по травматология и ортопедия.\r\nПротестиращите са го потърсили на втория ден от завръщането му, след като са се събрали 15 души пред „Пирогов”, а медиите са били повече от протестиращите. Направили са срещата, говорили са 10 минути, в които той не е разбрал техните аргументи защо трябва да има протест.\r\nНещото, което направил е, че е написал съобщение до всички клиники, че това допълнително материално стимулиране, което вече е осчетоводено,  ще бъде дадено до 22 декември. И това е било разковничето на целия протест, заяви той.\r\nПроф. Балтов отрече обвиненията, че не достигат чаршафи и лекарства в болницата. В коментар на обвиненията, че се освобождават хора, които вършат работа като медицински служители, а се назначава администрация, той каза, че до момента са пенсионирани и освободени вече пенсионирани хора, навършили отдавна в пенсионна възраст. Съкратени са 300 т.нар. кухи щатни бройки, които стоят и попълват бройка.\r\nОт медицинския персонал има освободени и уволнени 15 човека, защото са пенсионери, около петима специалисти са напуснали сами.\r\nВ администрацията е открил 4 нови отдела, като три от тях са напълно задължителни, допълни професорът. Единият от отделите е Вътрешният отдел, където е назначил двама души.\r\nВторият е отдел е „Сигурност” – който също не действаше до момента, обясни той.", "date": "2017.12.13", "title": "Проф Асен Балтов: Протестите в „Пирогов” са неистински, възползваха се от отсъствието ми"}
{"url": "http://www.focus-news.net/news/2017/12/13/2466752/the-irish-times-pregovorite-za-brekzit-tryabva-da-badat-zamrazeni-ako-velikobritaniya-pristapi-dumata-si.html", "text": "Ирландският външен министър Саймън Ковъни заяви, че преговорите за Брекзит трябва да бъдат замразени, ако Великобритания не изпълни ангажиментите си по време първата фаза на обсъжданията.  По-рано министрите на европейските въпроси на страните членки на ЕС се грижиха задълженията, поети от Великобритания да бъдат „защитени“ от нейния министър по въпросите, свързани с Брекзит, Дейвид  Дейвис, пише  The Irish Times.\r\n„Имаме намерение, че това, което бе договорено в първата фаза на преговорите, трябва да бъде добре защитено, за да  няма отстъпление по ангажиментите. Това е много важно от ирландска гледна точка“, заяви Ковъни.  Ирландия иска да избягването на „твърда“ граница с британската провинция Северна Ирландия. \r\nВъпреки, че точната форма на поетия от Великобритания ангажимент на острова да няма „твърда“ граница няма да се появи докато процесът за Брекзит не приключи, ирландските политици и адвокати работят с Европейската комисия за определянето на начините, чрез които Великобритания ще изпълни обещанията си.  Виктор Турмаков", "date": "2017.12.13", "title": "The Irish Times: Преговорите за Брекзит трябва да бъдат замразени, ако Великобритания пристъпи думата си"}
{"url": "http://www.focus-news.net/news/2017/12/13/2466753/39-mln-lv-dostigat-prihodite-ot-noshtuvki-na-turisti-v-plovdivska-oblast-prez-mesets-oktomvri-koeto-e-s-9-rast-spryamo-sashtiya-period-na-2016-g.html", "text": "3,9 млн. лв. достигат приходите от нощувки на туристи в Пловдивска област през месец октомври. Това каза за Радио „Фокус“ – Пловдив Валентин Точев, главен експерт в Териториално статистическо бюро – Юг. По думите му реализираните приходи от нощувки на чужди граждани през октомври са 1,5 млн. лева, а от български – 2,4 млн. лева. В сравнение със същия отчетен период на миналата 2016 година е регистрирано увеличение на приходите от нощувки като цяло с 9%, като от чужди граждани то е с 17 %, а от български граждани – с 4.7 %.\r\n„Общата заетост на леглата в местата за настаняване през октомври е 32,4%, като тя е най-висока в местата за настаняване с 4 и 5 звезди – 41,5%, следвана от тези с 3 звезди – 34,1% и с 1 и 2 звезди – 21,8%. Като цяло заетостта на леглата се увеличава спрямо октомври 2016 година с 1,4 процентни пункта. При местата за настаняване с 1 и 2 звезди има увеличение с 0,7 процентни пункта, при тези с 3 звезди – с 0,3 процентни пункта, а при тези с 4 и 5 звезди – с 3,2 процентни пункта“, обясни Валентин Точев.\r\nТони МИХАЙЛОВ", "date": "2017.12.13", "title": "3,9 млн. лв. достигат приходите от нощувки на туристи в Пловдивска област през месец октомври, което е с 9% ръст спрямо същия период на 2016 г."}
{"url": "http://www.focus-news.net/news/2017/12/13/2466754/montana-patyat-prez-prohoda-petrohan-e-obraboten-zavoite-sa-opesacheni.html", "text": "Пътят през прохода Петрохан е обработен, на места има мокри участъци, разхвърлян е пясък на завоите, съобщиха за Радио „Фокус“ – Видин от Областното пътно управление – Монтана. Трафикът през прохода е с нормална интензивност. Времето е тихо, температурата е положителна – плюс 5 градуса.\r\nВ област Монтана пътищата са сухи, духа до умерен вятър. По главен път Е-79 в областта се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на автомобили от Монтана в посока Вършец се отклонява по път ІІІ-1621 Сумер-Вършец. Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за автомобили над 12 т поради изпълнение на строително-монтажни работи. Останалите автомобили да се придвижват с повишено внимание. \r\nТрафикът по Е-79 е натоварен предимно в посока за Видин за граничния пункт „Дунав мост 2“.\r\nАнна ЛОЗАНОВА", "date": "2017.12.13", "title": "Монтана: Пътят през прохода Петрохан е обработен, завоите са опесъчени"}
{"url": "http://www.focus-news.net/news/2017/12/13/2466755/glavniyat-sekretar-na-mvr-gl-komisar-mladen-marinov-uchastva-v-konferentsiya-na-rakovoditelite-na-politseyskite-strukturi-na-darzhavite-ot-balkanskiya-region.html", "text": "Българска делегация, водена от главния секретар на МВР гл. комисар Младен Маринов участва в Конференция на ръководителите на полицейските структури на държавите от Балканския регион (FORO DI ROMA), съобщиха от пресцентъра на МВР. В делегацията е и директорът на ГД „Национална полиция“ гл. комисар Христо Терзийски. В рамките на работната визита в Рим те проведоха среща с префект Виторио Рици, директор на Централната дирекция „Противодействие на престъпността“ към департамента за обществена сигурност в Министерството на вътрешните работи на Италианската република. Бе споделено, че организирането на ежегодните конференции Foro di Roma доказва ангажираността на Италия за подобряване на сътрудничеството с държавите от Балканския регион.  \r\nДвете страни отбелязаха, че форматът е подходяща възможност за провеждане на поредица от двустранни срещи с редица италиански партньори за обсъждане на състоянието на сътрудничеството и набелязване на бъдещи действия и мерки. Главният секретар на МВР посочи, че двустранното сътрудничество с Италия в областта на вътрешните работи е на високо ниво. „Работим активно по противодействие на трансграничната организирана престъпност, имаме успешно сътрудничество с редица структури на италианската полиция“. Префект Виторио Рици подробно запозна гостите с отговорностите, изпълнявани от Централната дирекция и сподели опит и добри практики по осъществяване на контрол и координация на действията на различните структури на Италианската полиция.   \r\nДвете страни изразиха готовност да развиват и надграждат изградените до този момент контакти, както и да си взаимодействат по всички случаи от общ интерес.", "date": "2017.12.13", "title": "Главният секретар на МВР гл. комисар Младен Маринов участва в Конференция на ръководителите на полицейските структури на държавите от Балканския регион"}
{"url": "http://www.focus-news.net/news/2017/12/13/2466756/ria-novosti-uchastvalite-v-misiite-v-siriya-ruski-bombardirovachi-tu-22m3-se-zavarnaha-v-murmanska-oblast.html", "text": "Руското министерство на отбраната съобщи, че в Мурманска област са се завърнали самолетите Ту-22М3, участвали в нанасянето на ударите по терористите в Сирия, предава РИА Новости.\r\n„Екипажите на бомбардировачите Ту-22М3 извършиха прелета от летището от Северна Осетия на летището в Мурманска област след успешно изпълняване на задачите по нанасянето на въздушните удари по обектите на терористите на територията на Сирия“, пише в съобщение на министерството. \r\nНа 11 декември президентът на Русия Владимир Путин даде заповед руските войски в Сирия да бъдат изтеглени след пълния разгром на „Ислямска държава“ в страната. При това в Сирия ще продължат да функционират две руски военни бази –„Хмеймим“ и Тартус.  Виктор Турмаков", "date": "2017.12.13", "title": "РИА Новости: Участвалите в мисиите в Сирия руски бомбардировачи Ту-22М3 се завърнаха в Мурманска област"}
{"url": "http://www.focus-news.net/news/2017/12/13/2466757/plovdiv-shofyorite-da-se-dvizhat-s-povisheno-vnimanie-i-saobrazena-skorost-po-patya-bachkovo-narechenski-bani-poradi-paten-intsident.html", "text": "Шофьорите да се движат с повишено внимание и съобразена скорост по път II-86 Асеновград – Смолян, в района на Бачково – Нареченски бани, поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.12.13", "title": "Пловдив: Шофьорите да се движат с повишено внимание и съобразена скорост по пътя Бачково – Нареченски бани поради пътен инцидент"}
{"url": "http://www.focus-news.net/news/2017/12/13/2466758/smolyan-riosv-sastavi-akt-za-nereglamentirano-izgaryane-na-kabeli-v-serviz-za-smyana-na-avtomobilni-gumi.html", "text": "След сигнал за задимяване на улица „Петър Берон“ в Смолян екип на РИОСВ извърши незабавна проверка. В сервиз за смяна на автомобилни гуми е установено нерегламентирано изгаряне на кабелни проводници, съобщиха от екоинспекцията. Проверяващите са съставили Акт за установяване на административно нарушение за неорганизирано изпускане на отпадъчни газове в атмосферата.  \r\nРИОСВ – Смолян извършва контрол на промишлени предприятия за изпусканите отпадъчни газове от горивни процеси, влияещи на качеството на атмосферния въздух. В случаите на неорганизирано изпускане в атмосферния въздух на емисии от бита, трябва да се сезират и регионалните структури на МВР и общината.", "date": "2017.12.13", "title": "Смолян: РИОСВ състави акт за нерегламентирано изгаряне на кабели в сервиз за смяна на автомобилни гуми"}
{"url": "http://www.focus-news.net/news/2017/12/13/2466759/blagoevgrad-kmetat-d-r-atanas-kambitov-poe-angazhimenti-pred-protestirashtite-studenti-i-zhiteli-na-grada-za-obezopasyavane-na-ul-slavyanska-v-rayona-na-studentskite-obshtezhitiya.html", "text": "Студенти и граждани блокираха входа на Община Благоевград и разговаряха с кмета д-р Атанас Камбитов относно това какви конкретни мерки ще се предприемат за обезопасяване на ул. \"Славянска\" в района на студентските общежития и Ректората ЮЗУ \"Неофит Рилски\", след като вчера 19-годишна студентка загина след като бе блъсната пешеходна пътека,  предаде репортер на Радио \"Фокус\"-Пирин. След поемане на конкретни ангажименти от страна на кмет на Камбитов протестиращите се разпръснаха. Той обеща в рамките на деня да бъде подновена пътната маркировка в района на инцидента, до седмица-две ще се поставят легнали полицаи в определени участъци, а след Нова година ще започне проект за изграждане на светофарна уредба.\r\nСъбралите се заявиха, че ако обещанията не бъдат изпълнени, ще подновят протестите. \r\nЛивия НИНОВА", "date": "2017.12.13", "title": "Благоевград: Кметът д-р Атанас Камбитов пое ангажименти пред протестиращите студенти и жители на града за обезопасяване на ул. \"Славянска\" в района на студентските общежития"}
{"url": "http://www.focus-news.net/news/2017/12/13/2466760/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Днес температурите чувствително ще се повишат в сравнение с последните дни. Снежната покривка е незначителна, не е подходяща за ски, но и не създава съществени пречки за туризма. От днес отварят две писти в гр. Банско, които ще бъдат обслужвани от кабинковия лифт и прилежащите му два лифта. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.13", "title": "ПСС: Добри са условията за туризъм в планините"}
{"url": "http://www.focus-news.net/news/2017/12/13/2466761/plovdiv-zhiteli-ot-selo-nedelevo-protestirat-sreshtu-izgrazhdaneto-na-kompostirashta-instalatsiya-v-naselenoto-myasto.html", "text": "Жители от пловдивското село Неделево протестират срещу изграждането на компостираща инсталация в населеното място. Това съобщиха за Радио „Фокус“ – Пловдив от Инициативния комитет в село Неделево. Днес в 16.30 часа представители на Инициативния комитет заедно с адвокат ще депозират в деловодството на Община Съединение възражение срещу изграждането на компостиращата инсталация, придружено с подписка от 250 жители на селото.\r\nНа първо място подписката е против изграждането изобщо на такава инсталация. Според Инициативния комитет в селото не е имало обществено допитване, а публикуваната в сайта на Община Съединение информация за това е непълна и неясна. „Промяната на статута на общинския имот, определен за това, е извършена задкулисно, а преките съседи на този имот не са информирани защо му се сменя статутът. Освен това обявата за евентуални възражения е неясна, а сроковете за това много кратки, като лицето, което трябва да ги приеме, в момента е в болнични“, съобщават от Инициативния комитет в село Неделево.\r\nТони МИХАЙЛОВ", "date": "2017.12.13", "title": "Пловдив: Жители от село Неделево протестират срещу изграждането на компостираща инсталация в населеното място"}
{"url": "http://www.focus-news.net/news/2017/12/13/2466762/smolyan-mikrobus-se-e-udaril-v-mantinela-na-vhoda-na-grada-na-myasto-ima-politsiya-i-lineyka.html", "text": "Микробус се е ударил в мантинела на входа на Смолян минути преди 9.00 часа, съобщиха за Радио „Фокус“ – Смолян от Областно пътно управление – Смолян. За катастрофата е уведомена полицията, която е на мястото на инцидента заедно с екип на Спешна помощ. Все още не е ясно има ли пострадали при пътния инцидент и в какво състояние са, както и каква е причината за катастрофата.\r\nНели ГЕРГЬОВСКА", "date": "2017.12.13", "title": "Смолян: Микробус се е ударил в мантинела на входа на града, на място има полиция и линейка"}
{"url": "http://www.focus-news.net/news/2017/12/13/2466763/interfaks-delegatsiya-na-ruskoto-ministerstvo-na-otbranata-pristigna-v-phenyan.html", "text": "Посолството на Северна Корея в Москва съобщи, че делегация на руското министерство на отбраната начело с заместник-началника на националния център на управлението на отбраната Виктор Калганов е пристигнала в Пхенян, предава Интерфакс. От там не уточниха целта на посещението. \r\nВ края на ноември Северна Корея бе посетена от делегация от руски депутати. „Северна Корея има мощна армия. Те говорят, че на активна служба са два милиона души. Около четири милиона могат да бъдат привикани в рамките на два-три дни“, заяви председателят на комисията за дружба между Думата и парламента на Северна Корея Казбек Тайсаев след посещението.  Виктор Турмаков", "date": "2017.12.13", "title": "Интерфакс: Делегация на руското министерство на отбраната пристигна в Пхенян"}
{"url": "http://www.focus-news.net/news/2017/12/13/2466764/dobrich-obshtinskiyat-savet-za-satrudnichestvo-po-etnicheski-i-demografski-vaprosi-shte-provede-zasedanie.html", "text": "Общинския съвет за сътрудничество по етнически и демографски въпроси (ОССЕИВ) ще проведе заседание в 10.00 часа в конферентната зала на Община Добрич, съобщиха от пресцентъра на Общината. За участие в заседанието освен постоянните членове на съвета ще бъдат поканени и представители на новосформираната в рамките на програма РОМАКТ Местна активна група (МАГ), включваща представители на квартали от общината с преобладаващи ромско население. МАГ е създадена в съответствие с ангажиментите, поети от общината с подписването на  Споразумение между Съвета на Европа, Европейската комисия и Община Добрич за изпълнение на програма РОМАКТ.\r\nПрограмата РОМАКТ е програма на Европейската комисия и Съвета на Европа и се реализира от 2013 г. в 6 страни на Европа – България, Италия, Румъния, Словакия, Унгария и Чехия. В България над 20 общини са включени в програмата. Акцентът на програмата е подпомагането на местните власти при осъществяване на политиката за приобщаване на ромите и други уязвими групи. Целта е да се подобри планирането и изпълнението на местните политики за интеграция на уязвимите етнически общности, като се обединят усилията на всички заинтересовани страни, с акцент върху участието на представители на самите уязвими общности в тези процеси. Важен елемент от изпълнението на програмата е създаването на Работна група (Обществен съвет), чиято основна цел е да подпомогне работата на местната власт за изпълнението на интеграционната политика, чрез създаването на устойчив и ефективен консултативен процес между представители на местната власт, институции и гражданското общество. Община Добрич се включи в програмата от тази пролет, като вече са налице и първите съвместни дейности между местната власт и представители на кварталите, населени предимно от етнически малцинства.\r\nНа заседанието на ОССЕИВ ще бъде направен преглед на досегашната дейност на съвета и ще се обсъди план за работа през 2018 година. Ще се обсъди и преструктуриране на съвета и неговото разширяване, с включване на представители на МАГ и образователни институции, които до момента не участват в Съвета. Ще бъде разгледан и правилник за работата на ОССЕИВ, в съответствие с ангажиментите, поети от общината в рамките на програма РОМАКТ.\r\nВ заседанието на ОССЕИВ ще вземат участие и представители на националното координационно звено по програма РОМАКТ, експерти по програмата, както и представители на ръководния екип от Страсбург- Франция.", "date": "2017.12.13", "title": "Добрич: Общинският съвет за сътрудничество по етнически и демографски въпроси ще проведе заседание"}
{"url": "http://www.focus-news.net/news/2017/12/13/2466765/helsinki-times-gradskite-vlasti-na-helzinki-othvarliha-proekt-za-izgrazhdaneto-na-velika-dzhamiya.html", "text": "Отделът за градско планиране на общината на Хелзинки единодушно отхвърли проекта за изграждане на „велика“ джамия в града, пише  Helsinki Times.\r\n„Отделът единодушно реши да препоръча на съвета проектът за джамията да бъде изоставен. Това е добро решение предвид редицата проблеми и двусмислици свързани с въпросния проект“, съобщи Ате Калева - член на отдела.  „Оставащите въпроси и несигурността около проекта – най-вече произходът на средствата и възможния ефект от източниците на финансирането водят до извода, че няма условия за проекта“, допълни тя. \r\nСъобщава се, че членове на кралското семейство в Бахрейн стоят зад проекта.   Виктор Турмаков", "date": "2017.12.13", "title": "Helsinki Times: Градските власти на Хелзинки отхвърлиха проект за изграждането на „велика“ джамия"}
{"url": "http://www.focus-news.net/news/2017/12/13/2466767/ivaylo-kaschiev-kevr-v-14-oblasti-v-stranata-shte-ima-skok-na-tsenata-na-vodata.html", "text": "В 14 области в страната ще има скок на цената на водата и бизнес плановете за това са одобрени. Заседанието на КЕВР е в петък и то е закрито. Това каза Ивайло Касчиев, директор \"Вик Услуги\" в КЕВР, в предаването „Здравей, България” по Нова телевизия. Увеличение в цената ще има в София, Перник, Монтана, Враца, Пловдив, Смолян, Кърджали, Русе, Силистра, Шумен, Варна, Бургас, Сливен и Ямбол.\r\n„В Ямбол се налага 20% увеличение на цената на водата, тъй като влиза в експлоатация нова пречиствателна станция. Такава до момента нямаше”, обясни Касчиев.\r\nПо думите му КЕРВ не разчита на външна помощ при контрола на ВиК операторите. „Дали сме ясни правила как да се води регулаторната отчетност. И всека година правим проверки на дружествата, за да видим къде са инвестирали и за какво са похарчили парите”, каза той.\r\n„Секторът е в много лошо състояние. Трябва да се инвестира много, за да няма такива аварии и загуби. Над 12 милиарда лева трябва да се инвестират в следващите години, за да покрием европейските изисквания”, заяви експертът.", "date": "2017.12.13", "title": "Ивайло Касчиев, КЕВР: В 14 области в страната ще има скок на цената на водата"}
{"url": "http://www.focus-news.net/news/2017/12/13/2466768/tass-nay-malko-22-buntovnitsi-huti-sa-likvidirani-pri-sblasatsi-s-vaorazhenite-sili-na-yemen.html", "text": "Най-малко 22 бунтовници-хути от движението „Ансар Аллах“ са ликвидирани при сблъсъци с въоръжените сили на Йемен в западната част на страната, предава ТАСС, позовавайки се на местни медии.\r\nОжесточените боеве между метежниците и армията се водят на западното крайбрежие на страната. Правителствените сили на Йемен получават въздушна подкрепа от водената от Саудитска Арабия международна коалиция. Агенция „Фокус“ припомня:\r\nПрез август 2014 г. в Йемен избухна гражданска война между легитимните според световната общност власти на страната и бунтовниците-хути. В най-активната си фаза конфликтът навлезе през март 2015 г. с нахлуването на арабската коалиция  по молба на президента Абд Рабу Мансур Хади. Ситуацията се изостри рязко на 29 ноември 2017 г., когато в Сана започнаха ожесточени боеве, след които бившият президент на Йемен Али Салех обяви, че прекъсва партньорските си отношения с хутите. На 4 декември той бе убит от тях.   Виктор Турмаков", "date": "2017.12.13", "title": "ТАСС: Най-малко 22 бунтовници-хути са ликвидирани при сблъсъци с въоръжените сили на Йемен"}
{"url": "http://www.focus-news.net/news/2017/12/13/2466769/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Бившият каталунски лидер Карлес Пучдемон заяви, че „ще рискува“ да се завърне в Испания, ако спечели регионалните избори в Каталуния на 21 декември. Той също така описа заповедта за арест, издадена срещу от испанските власти като „фантазия“, пише  Brussels Times.\r\n„Гласовете тежат повече от белезниците“, заяви Пучдемон, който допълни, че няма да бъде арестуван, ако каталунците го преизберат за регионален лидер. Той изрази съмнение как Мадрид ще му попречи да поеме поста, ако победи на изборите и допълни, че иска да се завърне в Испания преди вота, за да „упражни своето право на глас“. \r\nСъдът в Испания оттегли европейската заповед за арест срещу Пучдемон и четирима бивши министри от неговото правителство на 5 декември. Въпреки това испанската заповед за арест, която е издадена срещу петимата „изгнаници“ в Брюксел, остава в сила, затова и те рискуват да бъдат арестувани, веднага след като стъпят на територията на Испания. Те са обвинени в измама и подклаждане на бунт и ги заплашват 30 години затвор. \r\n***\r\nС приближаването на регионалните избори в Каталуния, испанските сили за сигурност са се фокусирали върху интернет.  Докато каталунските полицейски сили „Мосос д’Ескарда“ ще се грижат на място изборите на 21 декември да протекат спокойно, испанските власти са загрижени за потенциалния ефект от фалшивите новини, ботовете и хакерите, които могат да повлияят на кампанията и на вота, пише  El Pais.\r\n„Могат да наводнят интернет с фалшиви новини, да създадат тревога, да повлияят на избирателната активност, да забавят преброяването“, обяснява източник от испанските сили за сигурност за възможните заплахи, за които правителството има планове за действие. \r\nИспанският национален център по криптология и Националният център за защита на инфраструктурата и киберсигурността ще са ключови за предотвратяването, контрола и реакцията срещу тези потенциални заплахи.  „Знаем, че по време на кампанията за референдума за независимостта на Каталуния, в самия ден на изборите (1 октомври 2017 г.), а и след това, групи международни хакери като „Анонимните“ и създателя на „Уикилийкс“ Джулиан Асандж  са помагали на процеса за независимост. Подобна намеса се случи преди, може да се повтори и сега“, допълни източникът от испанските власти.\r\nИспанските власти ще се съсредоточат върху фалшивите новини, създавайки система за бързо реагиране, която да опровергава дезинформацията, разпространявана в интернет от ботове. Ще бъде изграден и център за данни, чиято цел ще бъде да защитава сайтовете на избирателните комисии от хакерски атаки.\r\n***\r\nИрландският външен министър Саймън Ковъни заяви, че преговорите за Брекзит трябва да бъдат замразени, ако Великобритания не изпълни ангажиментите си по време първата фаза на обсъжданията.  По-рано министрите на европейските въпроси на страните членки на ЕС се грижиха задълженията, поети от Великобритания да бъдат „защитени“ от нейния министър по въпросите, свързани с Брекзит, Дейвид  Дейвис, пише  The Irish Times.\r\n„Имаме намерение, че това, което бе договорено в първата фаза на преговорите, трябва да бъде добре защитено, за да  няма отстъпление по ангажиментите. Това е много важно от ирландска гледна точка“, заяви Ковъни.  Ирландия иска да избягването на „твърда“ граница с британската провинция Северна Ирландия. \r\nВъпреки, че точната форма на поетия от Великобритания ангажимент на острова да няма „твърда“ граница няма да се появи докато процесът за Брекзит не приключи, ирландските политици и адвокати работят с Европейската комисия за определянето на начините, чрез които Великобритания ще изпълни обещанията си. \r\n***\r\n Отделът за градско планиране на общината на Хелзинки единодушно отхвърли проекта за изграждане на „велика“ джамия в града, пише  Helsinki Times.\r\n„Отделът единодушно реши да препоръча на съвета проектът за джамията да бъде изоставен. Това е добро решение предвид редицата проблеми и двусмислици свързани с въпросния проект“, съобщи Ате Калева - член на отдела.  „Оставащите въпроси и несигурността около проекта – най-вече произходът на средствата и възможния ефект от източниците на финансирането водят до извода, че няма условия за проекта“, допълни тя. \r\nСъобщава се, че членове на кралското семейство в Бахрейн стоят зад проекта.  \r\n***", "date": "2017.12.13", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/12/13/2466770/aktsenti-v-predavaneto-vsichki-v-chas-na-radio-fokus.html", "text": "В предаването „Всички в час“ на Радио „Фокус“ ще говорим за Националната седмица на четенето. От 11 до 15 декември т.г. Регионалното управление на образованието – Стара Загора е домакин на третата поред такава седмица, организирана от Министерство на образованието и науката. Учебни заведение и детски градини в Казанлък се включиха в инициативата. От там ще чуем и мнението на малките възпитаници. Те отговарят на въпроси като защо е важно да се чете. С тях ще ни срещне колегата Славяна Гайдарова. \r\nОт няколко години във Възрожденското училище в Архитектурния етнографски комплекс на открито \"Старият Добрич\" се провеждат часове по калиграфия. Краснописът отдавна не присъства в учебните програми у нас, но какъв е интересът към тези часове и дали предизвикват любопитство у децата? Ръководител на заниманията е Надежда Иванова, културолог и уредник на отдел \"Възраждане\" в музея, ще ни разкрие това. \r\nПред прага сме на новата 2018 година и е време да направим равносметка за свършеното през годината. Затова в днешното издание на предаването ще се насочим към Бургас. Каква бе 2017 за РБ „Пейо Яворов“ ще разберем от директора Мария Бенчева. \r\nВлезте в час с нас на Радио „Фокус” от 10.00 до 11.00 часа с водещ Милослава Ангелова.", "date": "2017.12.13", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2017/12/13/2466771/pregled-na-osnovnite-temi-vav-varnenskiya-pechat.html", "text": "„Умни светофари ще спират нощните гонки“ е заглавие от първа страница в днешния брой на варненския вестник „Черно море“. Идеята се роди на заседание на постоянната комисия „Транспорт“ към Общинския съвет. Според съветниците може да се измисли режим, с който джигитите вечер да бъдат озаптявани. Подобни варианти съществуват в някои градове. В столицата дори работели светофари, които предупреждават за наближаващ автомобил. „Няма да променят тарифите на такситата в града“ допълва изданието. На заседание на постоянната комисия „Транспорт“ към Общинския съвет не беше одобрено исканото от „Независим транспортен синдикат АВТО C94“ за повишаване на минималния праг за ценовата услуга на такситата на територията на Варна от 0,75 лв. дневна и 0,85 лв. нощна тарифа на 0,95 лв. дневна и 1,15 лв. нощна. „Бързият коридор ще заработи за линии 22 и 148“ се посочва още в броя. Т.нар. %57 коридор (от английски %57 – %XV UDSLG WUDQVLW‑ бърз автобусен трафик) във Варна е готов и ще заработи в най-скоро време. Скоростната линия за градски транспорт е изградена, за да свързва кварталите „Владиславово” и „Бриз” и общинското предприятие ТАСРУД има готовност да я въведе в експлоатация след вземането на необходимите решения от страна на ОбС – Варна. По трасето се движат автобусите 22 и 148, а за ускоряването им в създадената лента могат дистанционно да се коригират светофарите на близо 30 кръстовища. „С 10% са нараснали приходите от туризъм през лятото“ е друга тема в броя. За периода от 1 май до 30 септември хотелиерите са работили с около 200 000 легла, което е с 5% повече спрямо миналата година. Броят на пренощувалите лица е нараснал с 4%, а броят на реализираните нощувки е по-висок с 3%. „2018 г. ще е много силна за усвояване на еврофондовете“ четем още в броя. Очаква се 2018 г. да бъде много силна за усвояване на пари от еврофондовете. Предложенията са много и сега е моментът всеки от сферата на бизнеса, науката и общините да се ориентира и да прояви активност. „Варненски лекар: Мораториумът върху новите лекарства е временна мярка“ е друго заглавие в броя. Мораториумът върху новите лекарства е временна мярка. Въпрос на месеци е иновативните медикаменти да поевтинеят и да станат по- достъпни. Само 3 от най-новите генерични лекарства нямат аналози у нас. При необходимост от доставката им грижа за това ще има Министерството на здравеопазването. За всички останали нови медикаменти има аналози, които могат да се използват за лечение на българите. „Наградиха Кузман Попов за половинвековна отдаденост на сцената“ информира изданието. По повод 75-годишния юбилей и 50 г. творческа дейност дългогодишният главен режисьор на ТМПЦ – Варна Кузман Попов бе отличен с почетен знак с лента.", "date": "2017.12.13", "title": "Преглед на основните теми във варненския печат"}
{"url": "http://www.focus-news.net/news/2017/12/13/2466772/ria-novosti-broyat-na-ranenite-pri-zemetresenieto-v-iztochen-iran-dostigna-do-poveche-ot-50-dushi.html", "text": "Най-малко 55 души са пострадали в резултат на земетресението с магнитуд 6,2 край град Хедждак в Източен Иран, предава РИА Новости.\r\nВ редица селища в източната провинция Керман е прекъснато водо- и електроснабдяването. Училищата и университетите в град Керман за закрити.  \r\nПо-рано се съобщаваше за 18 ранени.  Виктор Турмаков", "date": "2017.12.13", "title": "РИА Новости: Броят на ранените при земетресението в Източен Иран достигна до повече от 50 души"}
{"url": "http://www.focus-news.net/news/2017/12/13/2466773/stara-zagora-dvizhenieto-po-magistrala-trakiya-v-rayona-na-plodovitovo-se-osashtestvyava-v-avariynata-lenta-v-posoka-burgas-poradi-avariral-tezhkotovaren-avtomobil.html", "text": "Движението по автомагистрала „Тракия” в района на Плодовитово при км 165, се осъществява в аварийната лента в посока Бургас, поради аварирал тежкотоварен автомобил. Шофьорите да се движат с повишено внимание и съобразена скорост, спазвайки указанията на служителите на „Пътна полиция”. Това съобщиха от пресцентъра на Агенция „Пътна инфраструктура”.", "date": "2017.12.13", "title": "Стара Загора: Движението по магистрала „Тракия” в района на Плодовитово се осъществява в аварийната лента в посока Бургас поради аварирал тежкотоварен автомобил"}
{"url": "http://www.focus-news.net/news/2017/12/13/2466774/smolyan-64-godishen-mazh-zagina-pri-katastrofata-v-rayona-na-kamping-sba.html", "text": "64-годишен мъж е загинал при инцидента тази сутрин край Смолян, съобщи за Радио „Фокус“ – Смолян говорителят на Областна дирекция на МВР – Смолян Цветелина Черкезова. Водачът се е почувствал зле и най-вероятно е получил инсулт или инфаркт. Микробусът, който е управлявал, се е ударил в мантинела в района на къмпинг СБА, преди входа на Смолян. На мястото веднага е пристигнал екип на полицията, както и на Спешна помощ, които са констатирали смъртта на водача.\r\nНели ГЕРГЬОВСКА", "date": "2017.12.13", "title": "Смолян: 64-годишен мъж загина при катастрофата в района на къмпинг СБА"}
{"url": "http://www.focus-news.net/news/2017/12/13/2466775/sofiya-ot-1000-do-1400-chasa-dvizhenieto-v-tunel-trayanovi-vrata-v-posoka-burgas-se-osashtestvyava-v-izprevarvashtata-lenta-poradi-pregled-na-osvetitelnata-instalatsiya.html", "text": "Днес от 10.00 до 14.00 часа движението по автомагистрала „Тракия” от км 53 до км 54 в тунел „Траянови врата” в посока Бургас, се осъществява в изпреварващата лента поради периодичен преглед на осветителната инсталация. Това съобщиха от пресцентъра на Агенция „Пътна инфраструктура”.", "date": "2017.12.13", "title": "София: От 10.00 до 14.00 часа движението в тунел „Траянови врата” в посока Бургас се осъществява в изпреварващата лента поради преглед на осветителната инсталация"}
{"url": "http://www.focus-news.net/news/2017/12/13/2466776/noi-83457-leva-e-sredniyat-osiguritelen-dohod-za-stranata-za-mesets-oktomvri.html", "text": "Размерът на средния осигурителен доход за страната за месец октомври 2017 г. е 834,57 лв. Това съобщиха от пресцентъра на Националния осигурителен институт. Средномесечният осигурителен доход за страната за периода от 1 ноември 2016 г. до 31 октомври 2017 г. е 811,27 лв.\r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец ноември 2017 г., съгласно чл. 70, ал. 2 от Кодекса за социално осигуряване.", "date": "2017.12.13", "title": "НОИ: 834,57 лева е средният осигурителен доход за страната за месец октомври"}
{"url": "http://www.focus-news.net/news/2017/12/13/2466777/pernik-dvama-obvinyaemi-predadeni-na-sad-za-otneti-ikoni-ot-cherkva-sv-iliya-v-selo-rezhantsi.html", "text": "Районна прокуратура – Брезник е предала на съд 30-годишния Юлиян В. и 25-годишния Златина Н. за извършена от тях кражба в с. Режанци – престъпление по чл. 195, ал.1, т. 2 и т. 4, вр. чл. 194, ал.1, вр. чл. 20, ал. 2, вр. ал. 1 от НК. Това съобщиха от пресцентъра на Апелативна прокуратура – София. Обвиняемите Юлиян В. и Златина Н. били безработни и живеели във фактическо съжителство в гр. Перник. \r\n         На 20 юли 2017 г. те пристигнали в с. Режанци с личния автомобил на обвиняемия, за да посетят майка му. В жилището й те останали само няколко минути, след което решили да се поразходят из селото, като се качили в колата и отпътували към черквата „Св. Илия“. Тя била собственост на Софийската Митрополия при Българската православна църква, а материално-отговорно лице бил енорийският свещеник. \r\n         Сградата била с отключена входна врата и всеки имал достъп до нея. Юлиян В. и Златина Н. влезли вътре, за да я разгледат. На иконостаса те видели дванадесет дървени икони, дървен кръст с изображения на „Разпятие Христово“ и символите на трима от евангелистите, както и китра с изображения на херувими. \r\n         Обвиняемите решили да ги вземат с цел да ги продадат и по този начин да си набавят парични средства. Те натоварили всички икони, кръста и китрата в багажника на автомобила и ги закарали в антикварен магазин в гр. София. Там ги продали на управителя на търговския обект срещу сумата от 650 лева. За произхода на вещите обяснили, че са собственост на Златина Н. \r\n         На 16.08.2017 г. две от иконите – „Св. Йоан Кръстител“ и „Исус Христос Вседържител“, били предоставени на собственик на галерия в столицата за предлагането им за продажба на предстоящ търг. \r\n         Впоследствие всички отнети от обвиняемите вещи били върнати на енорийския свещеник. \r\n         От заключението на извършената в хода на разследването комплексна експертиза е било установено, че инкриминираните вещи са движими културни ценности, съгласно Закона за културното наследство. Те представляват оригинално изработени в средата на XIX век и през 20-те години на XX век художествени произведения. Към момента на извършване на престъпното деяние общата им стойност е в размер 11 500 лева. \r\n         След внесен от Районна прокуратура – Брезник обвинителен акт се очаква образуване на производство пред първа съдебна инстанция и разглеждане на делото спрямо обвиняемите.", "date": "2017.12.13", "title": "Перник: Двама обвиняеми предадени на съд за отнети икони от черква „Св. Илия“ в село Режанци"}
{"url": "http://www.focus-news.net/news/2017/12/13/2466778/s-okonchatelnite-promeni-v-zakona-za-bezopasno-izpolzvane-na-yadrenata-energiya-vsichki-deynosti-po-planirano-oblachvane-shte-podlezhat-na-uvedomlenie.html", "text": "Народните представители приеха на второ четене промени в Закона за безопасно използване на ядрената енергия, предаде репортер на Агенция „Фокус“. Промените въвеждат уведомителен, регистрационен и лицензионен режим при ситуации на планирано облъчване. Всички дейности, свързани с планирано облъчване, ще подлежат на уведомление. \r\nУведомление ще се изисква за дейности: с материали с повишено съдържание на естествени радионуклиди; материали, произхождащи от обекти за добив и преработване на руда, съдържаща естествен уран или торий; при които облъчването от радон на работни места не може да бъде пренебрегнато от гледна точка на радиационната защита; при които вероятността за увреждане на здравето е незначителна.\r\nРегистрация ще се изисква при работа с източници на йонизиращи лъчения (ИЙЛ) с цел техническо обслужване, монтаж, демонтаж, измервания, строителни и ремонтни дейности и услуги, както и при използване на източници на йонизиращи лъчения за немедицински образни изследвания.\r\nВъвеждането на уведомителен режим за дейности при управление на материали, произхождащи от обекти за добив и преработване на руда ще даде възможност на контролните органи да извършват инспекции. При ситуации на съществуващо облъчване и облъчване от радон на работни места контролните органи ще имат възможност да предписват мерки за радиационна защита, когато е необходимо.\r\nПромените предвиждат председателят на Агенцията за ядрено регулиране да извършва регистрация, съответно да издава удостоверение за регистрация, в едномесечен срок. Таксата за извършване на регистрация ще бъде 100 лв. за всяка година.\r\nБиляна ИВАНОВА", "date": "2017.12.13", "title": "С окончателните промени в Закона за безопасно използване на ядрената енергия всички дейности по планирано облъчване ще подлежат на уведомление"}
{"url": "http://www.focus-news.net/news/2017/12/13/2466779/pazardzhik-dvizhenieto-po-magistrala-trakiya-pri-km-66-v-posoka-sofiya-se-osashtestvyava-v-aktivnata-lenta-poradi-avarien-remont-na-lineen-otvodnitel.html", "text": "Движението по автомагистрала „Тракия” при км 66, в посока София, се осъществява в активната лента поради извършване на авариен ремонт на линеен отводнител на ограничителна система в средната разделителна ивица. Това съобщиха от пресцентъра на Агенция „Пътна инфраструктура”.", "date": "2017.12.13", "title": "Пазарджик: Движението по магистрала „Тракия” при км 66, в посока София, се осъществява в активната лента поради авариен ремонт на линеен отводнител"}
{"url": "http://www.focus-news.net/news/2017/12/13/2466780/api-dvizhenieto-po-pat-pamporovo-smolyan-sled-paraklis-sv-panteleymon-v-posoka-smolyan-se-osashtestvyava-v-edna-lenta-poradi-katastrofa.html", "text": "Движението по път ІІІ-8641 Пампорово – Смолян, след  параклис „Св. Пантелеймон” в посока Смолян, се осъществява в една лента поради катастрофа. Това съобщиха от пресцентъра на Агенция „Пътна инфраструктура”. Шофьорите да карат внимателно, спазвайки пътната сигнализация.", "date": "2017.12.13", "title": "АПИ: Движението по път Пампорово – Смолян, след  параклис „Св. Пантелеймон” в посока Смолян, се осъществява в една лента поради катастрофа"}
{"url": "http://www.focus-news.net/news/2017/12/13/2466781/reuters-spored-turskoto-pravitelstvo-svetat-tryabva-da-priznae-iztochen-erusalim-za-palestinska-stolitsa.html", "text": "Турският външен министър Мевлют Чавушоглу заяви, че мюсюлманските страни трябва да убедят света, Източен Ерусалим да бъде признат за столица на Палестина, предава  Reuters.\r\n„На първо място Палестинската държава трябва да бъде призната от другите държави. Трябва да се борим заедно за това“, заяви Чавушоглу. „Трябва да накараме другите страни да признаят Палестинската държава въз основата на границите ѝ от 1967 г. с Източен Ерусалим като нейна столица“, допълни той.\r\nСпоред турското правителство решението на Тръмп да признае Ерусалим за столица на Израел ще запрати света „в безкрайни огньове“. То призова за спешна среща на Организацията за ислямско сътрудничество, по време на която Вашингтон да бъде призован да промени курса си. \r\nПо-рано Чавушоглу заяви, че Турция няма да призовава към санкции в отговор на решението на САЩ, но ще призова всички страни, които официално не са признали Палестина като държава да направят така и да отхвърлят твърдо решението на САЩ.  Виктор Турмаков", "date": "2017.12.13", "title": "Reuters: Според турското правителство светът трябва да признае Източен Ерусалим за палестинска столица"}
{"url": "http://www.focus-news.net/news/2017/12/13/2466782/mf-podkrepa-protestite-v-umbalsm-ni-pirogov-izcherpaha-svoya-smisal-nastapi-moment-za-spokoen-dialog.html", "text": "Протестите в УМБАЛСМ „Н.И. Пирогов” изчерпаха своя смисъл, настъпи момент за спокоен диалог. Това се посочва в позиция на Ръководството на Медцинска Федерация на КТ „Подкрепа” относно протестите в лечебното заведение.\"Фокус\" публикува позицията без редакторска намеса.", "date": "2017.12.13", "title": "МФ „Подкрепа”: Протестите в УМБАЛСМ „Н.И. Пирогов” изчерпаха своя смисъл, настъпи момент за спокоен диалог"}
{"url": "http://www.focus-news.net/news/2017/12/13/2466783/rabotnitsite-shte-poluchavat-obezshteteniyata-si-do-edin-mesets-sled-prekratyavane-na-trudoviya-im-dogovor.html", "text": "Работниците ще получават обезщетенията си до един месец след прекратяване на трудовия им договор. Текстът бе подкрепен единодушно от народните представители по време на окончателното гласуване на промените в Кодекса на труда, предаде репортер на Агенция „Фокус“. Според така приетото предложение обезщетенията, дължими при прекратяване на трудовото правоотношение, се изплащат не по-късно от последния ден на месеца, следващ този, през който правоотношението е прекратено, освен ако в колективния трудов договор е договорен друг срок. След изтичане на този срок работодателят дължи обезщетението заедно със законната лихва. \r\nЛюба АЛЕКСИЕВА", "date": "2017.12.13", "title": "Работниците ще получават обезщетенията си до един месец след прекратяване на трудовия им договор"}
{"url": "http://www.focus-news.net/news/2017/12/13/2466784/pregled-na-osnovnite-temi-vav-velikotarnovskiya-pechat.html", "text": "„Предлагат ново трасе на магистралата „Русе – В. Търново” с тунел под Арбанаси“ е заглавие от областния всекидневник „Янтра Днес”. Бизнесът на Горна Оряховица настоява новият скоростен път от Русе до Велико Търново да минава колкото се може по-близо до града им. Това стана ясно от срещата, която народният представител Явор Божанков от „БСП за България” организира и в която се включи и бизнесът. В началото на срещата Румен Марков от Ларж Инфрастръкчър Проджектс ООД представи подобрен вариант на синьото трасе, който Явор Божанков заяви, че ще бъде предложен на АПИ. „Слагат светофар на опасната пешеходна пътека в Шеремята“ е друго заглавие от ежедневника. Мястото се намира на главния път София – Варна. Това съобщи шефът на Областното пътно управление инж. Петя Каразахова по време на срещата, организирана от Сдружението на кметовете на кметства и кметски наместници на населени места в област Велико Търново с представители на местната и изпълнителната власт. Инж. Каразахова обясни, че до края на годината на мястото ще бъде поставена светеща маркировка. „Трудът за Левски на проф. Пламен Павлов е сред петте най-продавани книги у нас“ е заглавие от трета страница на ежедневника. „60 деца в Златарица получават топъл обяд по проект на БЧК“ четем на страница четири в изданието. На страница пет е поместен материал със заглавие „След 80 години болница „Д-р Трейман“ днес работи така както завещаха нейните дарители“. На страниците осем четем материал със заглавие: „Гимназията по туризъм спечели призови места в конкурс за Левски”. На спортната страница на вестник „Янтра Днес“ четем „Даниел Панов се срещна с боса на УЕФА“.\r\n„Бизнесът и местната власт в Горна Оряховица се обединиха, за да приближат магистралата до града“ е заглавие от първа страница на другия областен ежедневник  „Борба“. В Горна Оряховица дадоха пример за това как се защитава интересът на града и как с обединени усилия на бизнесмени, представители на местната власт и граждани може да се промени инфраструктурен проект с международно значение. Всички загърбиха политическите си пристрастия и интереси и се обединиха около това пътят да е удобен, къс и близо до града, в който се събират голям железопътен възел, летище и митница. „Община В. Търново пуска 35 парцела за къщи и атрактивни апартаменти“ е друга тема от ежедневника. За продан са предвидени 35 от последните атрактивни парцели по селата за строеж на къщи и комплекси за гости, както и апетитни апартаменти на територията на областния център. В списъка за следващата година са множество терени в Беляковец, Вонеща вода, Къпиново, момин сбор, Пушево, Ресен, Русаля, Шереметя и др. „Работилница за коледни подаръци от вестници работиха с пълна пара в Сухиндол“, „Седемгодишно българче стана Кралица на гредата в САЩ“, „Свекърва открадна златото на снаха си, за да си поживее“, „Болест превърна Десислава Христова от Поликраище в затворничка в дома й“ и „Четиригодишни цигулари станаха атракцията на коледния концерт на „Колегиум Силания“ са други заглавия от страниците на всекидневника. „Кметовете на Велико Търново и Горна Оряховица с почетни плакети от БФС“, „Рекорден брой състезатели за „Спортист на годината“, в петък обявяват победителите в отделните категории“ и „С благотворителен бал събират средства за въжена градина в парк „Ксилифор“ са заглавията от спортната страница на изданието.", "date": "2017.12.13", "title": "Преглед на основните теми във великотърновския печат"}
{"url": "http://www.focus-news.net/news/2017/12/13/2466785/plovdiv-lek-avtomobil-i-mikrobus-sa-se-udarili-po-patya-asenovgrad-smolyan-v-rayona-na-selo-bachkovo-nyama-seriozno-postradali.html", "text": "Катастрофа между лек автомобил и микробус затрудни движението по пътя Асеновград – Смолян в района на село Бачково. Това съобщиха за Радио „Фокус“ – Пловдив от Областната дирекция на МВР. Сигналът за пътнотранспортното произшествие е подаден в 07.15 часа тази сутрин. Ударили са се лек автомобил „БМВ“ и микробус. Двамата водачи са прегледани в болница и освободени за домашно лечение. Пробите за алкохол са отрицателни. Огледът на пътния инцидент приключва и затруднението на движението ще отпадне.\r\nТони МИХАЙЛОВ", "date": "2017.12.13", "title": "Пловдив: Лек автомобил и микробус са се ударили по пътя Асеновград – Смолян в района на село Бачково, няма сериозно пострадали"}
{"url": "http://www.focus-news.net/news/2017/12/13/2466786/veliko-tarnovo-koledna-izlozhba-bazar-na-svishtovski-hudozhnitsi-be-otkrita-v-hudozhestvena-galeriya-nikolay-pavlovich-v-svishtov.html", "text": "Като част от програмата за коледните и новогодишни празници в Художествена галерия „Николай Павлович” – Свищов бе открита Коледна изложба-базар на свищовски художници, съобщиха от пресцентъра на Общината. По традиция от няколко години в изложбата се включват произведения на свищовски автори, които тази година бяха 14 на брой и представиха 41 творби. Дърворезба, керамика и живопис – смесени техники, акварел, акрил и маслени бои, изразиха богатото разнообразие от стилове и жанрове в художественото изкуство. Изложбата започна с приветствие от главния уредник на галерията Пламен Симеонов, който каза няколко думи за художествените произведения и техните автори. С радост той сподели, че тази година в коледната изложба има две нови попълнения от млади художници, Теодора Минчева и Станислав Стоянов, които за първи път вземат участие в събитието на свищовските творци. Младият автор, на някои от маслените платна, Станислав Стоянов присъства на изложбата и привлече вниманието на голяма част от аудиторията. Ярките цветове и реалистичността на неговите произведения определено впечатлиха присъстващите.\r\nОт общинското ръководство на събитието присъства зам.-кметът Анелия Димитрова, а приветствени думи към творците и гостите поднесе директорът на Дирекция „Култура и културно наследство” Росен Маринов. Той благодари на свищовските художници за поддържането на тази дългогодишна традиция, която се радва на приемственост от поколенията и има своя съществен принос към културния живот на града. Росен Маринов откри официално Коледната изложба-базар и благодари на гостите, за изборът им да  бъдат част от културната програма на община Свищов по повод новогодишните празници.\r\nТворбите на свищовските художници ще бъдат изложени в „Художествена галерия „Николай Павлович” до 13 януари и всеки, който желае може да им се наслади или да си закупи.", "date": "2017.12.13", "title": "Велико Търново: Коледна изложба-базар на свищовски художници бе открита в Художествена галерия „Николай Павлович” в Свищов"}
{"url": "http://www.focus-news.net/news/2017/12/13/2466787/evropeyskiyat-parlament-shte-obsadi-vazmozhnostite-balgariya-rumaniya-i-harvatiya-da-badat-prieti-v-shengenskoto-granichno-prostranstvo.html", "text": "В дебат с комисар Аврамопулос в сряда следобед евродепутатите ще обсъдят възможностите България, Румъния и Хърватия да бъдат приети в Шенгенското гранично пространство. Това съобщиха от пресслужбата на Европейския парламент. Разискване относно разширяването на Шенгенското пространство ще започне в 16.00 часа. \t  \r\nПарламентът смята, че България и Румъния са готови за членство в Шенгенското пространство и затова систематичните проверки на границите със съседните на ЕС държави трябва да спрат. Парламентът заяви това в законодателна резолюция през юни 2011 г. \r\nОкончателното политическо решение относно присъединяването на България, Румъния и Хърватия (след като изпълни всички критерии) към Шенгенската зона трябва да бъде взето от Съвета с единодушие.", "date": "2017.12.13", "title": "Европейският парламент ще обсъди възможностите България, Румъния и Хърватия да бъдат приети в Шенгенското гранично пространство"}
{"url": "http://www.focus-news.net/news/2017/12/13/2466788/parlamentarnite-grupi-na-bsp-za-balgariya-i-dps-provezhdat-sreshta-v-narodnoto-sabranie.html", "text": "Парламентарните групи на \"БСП за България\" и ДПС провеждат среща в Народното събрание, предаде репортер на Агенция „Фокус“. След срещата се очакват изявления.\r\nБиляна ИВАНОВА", "date": "2017.12.13", "title": "Парламентарните групи на \"БСП за България\" и ДПС провеждат среща в Народното събрание"}
{"url": "http://www.focus-news.net/news/2017/12/13/2466789/krasimir-yurukov-kmet-na-katunitsa-transportniyat-most-nad-reka-chaya-ima-nuzhda-ot-remont.html", "text": "Транспортният мост над река Чая в село Катуница има нужда от ремонт. Това каза за Радио „Фокус” - Пловдив кметът на Катуница Красимир Юруков. Съоръжението е построено през 1965 година. „Уверенията и от държавата, и от Общината са, че ще ни помогнат и че ще го направим през следващата година”, обясни Юруков. По думите му има нужда и от освежаването на асфалта и обновяване на тротоарите от четвъртокласна пътна мрежа, която минава през населеното място.\r\nДетската градина и училището също имат нужда от саниране. Училището трябва и да се газификацира. „Това може да се случи със средства от Общината и от спестени пари от делегирания бюджет”, посочи Юруков.\r\n„Предстои да се ремонтира и покривът на храма „Св. Никола“ в селото. Това ще се случи напролет. Храмът е сторен през 1834″, каза още Красимир Юруков.\r\nКатуница има голям стадион, с две игрища. Предвидено в плана за 2018 година е той да бъде отдаден под наем, чака се инвеститор.\r\nЦветана ТОНЧЕВА", "date": "2017.12.13", "title": "Красимир Юруков, кмет на Катуница: Транспортният мост над река Чая има нужда от ремонт"}
{"url": "http://www.focus-news.net/news/2017/12/13/2466790/rosen-marinov-obshtina-svishtov-koleden-praznik-pod-nadslov-dyado-koleda-donesi-mi-krasota-i-valshebstvo-organizirat-uchenitsite-ot-su-nikolay-katranov.html", "text": "Коледен празник под надслов „Дядо Коледа, донеси ми красота и вълшебство“ организират учениците от СУ „Николай Катранов“ в Свищов. Това каза за Радио „Фокус“ – Велико Търново Росен Маринов, директор Дирекция „Култура и културно наследство“ в Общината. Тържеството ще се проведе в Камерния салон на  Първо българско народно читалище „Еленка и Кирил Д. Аврамови“. В него ще се включат както учениците от СУ „Николай Катранов“, така и други деца от учебните заведения в града.\r\nКонцерти, работилница за сурвакници, театрални постановки и много изненади в подготвила Община Свищов в Коледната си програма. На 15 декември от 14.00 часа в къщата музей на Алеко Константинов ще се проведе коледна работилница за изработка на сурвакници и рисунки от децата в СУ „Цветан Радославов“.\r\nЛуиза ТРАНЧЕВА", "date": "2017.12.13", "title": "Росен Маринов, Община Свищов: Коледен празник под надслов „Дядо Коледа, донеси ми красота и вълшебство“ организират учениците от СУ „Николай Катранов“"}
{"url": "http://www.focus-news.net/news/2017/12/13/2466791/euobserver-frenskoto-pravitelstvo-othvarli-vazmozhnostta-za-avtonomiya-na-korsika.html", "text": "Френското правителство отхвърли възможността за отстъпки в посока автономия за Корсика, но допълни, че е открито за преговори, предава  EUObserver.\r\nКорсиканските националисти спечелиха 56,5% от гласовете на преминалите наскоро на острова местни избори. Те искат признаването на корсиканския език, амнистия за затворените политически затворници, забрана чужденци да купуват вили на острова.\r\nЗа разлика от икономически самодостатъчна Каталуния, Корсика зависи силно от наливането на средства от Париж.  Виктор Турмаков", "date": "2017.12.13", "title": "EUObserver: Френското правителство отхвърли възможността за автономия на Корсика"}
{"url": "http://www.focus-news.net/news/2017/12/13/2466792/burgas-shte-se-provede-deseta-sreshta-na-obshtestveniya-savet-za-atanasovsko-ezero.html", "text": "Ще се проведе десета среща на Обществения съвет за Атанасовско езеро, за да се обсъдят важни за езерото и за обитателите му въпроси, както и да се дискутират горещи обществени теми. Това съобщиха от Българска фондация „Биоразнообразие“. Срещата ще се проведе на 14 декември от 16.00 часа в студио #Hashtag на ул. „Абоба“ 1.\r\nТемата на съвета е „Новата визитна картичка на Атанасовско езеро – промени и динамика на птиците”, като специално внимание ще се обърне на всички новости, свързани с хвъркатите обитатели на лагуната – кои видове са изчезнали трайно като гнездещи, кои са новите и причините за все по-честата им поява по нашите ширини и т.н. Водещи ще бъдат орнитолозите от БДЗП – Владимир Младенов и Ралица Георгиева.\r\nОбщественият съвет за Атанасовско езеро е успешен инструмент за споделяне на опит и за намиране на добри решения за управлението на езерото и района на Натура 2000 зоната Атанасовско езеро. Затова и сега ще се обсъдят редица текущи въпроси, свързани с моментното състояние на езерото и новините не само около него, но и за останалите влажни зони около Бургас.", "date": "2017.12.13", "title": "Бургас: Ще се проведе десета среща на Обществения съвет за Атанасовско езеро"}
{"url": "http://www.focus-news.net/news/2017/12/13/2466793/politsiyata-izdirva-65-godishniyat-ivan-boychev-ot-sofiya.html", "text": "Полицията издирва 65-годишният Иван Николов Бойчев от София. Това съобщиха от пресцентъра на МВР. Той е напуснал дома си на 3 декември около 17.30 часа и оттогава е в неизвестност. За последно е видян в района на Овча купел. \r\nИван Бойчев е висок около 160 см, с къса, прошарена коса, кафяви очи и побеляла брада.\r\nУмоляват се всички, който имат информация за издирвания, да се обадят на тел.112, 02/9821760, тел. 02/9821755 или в най близкото районно управление на МВР.", "date": "2017.12.13", "title": "Полицията издирва 65-годишният Иван Бойчев от София"}
{"url": "http://www.focus-news.net/news/2017/12/13/2466794/premierat-boyko-borisov-se-skara-na-chast-ot-ministrite-che-ne-sa-zaeli-mestata-si-navreme-predi-nachaloto-na-pravitelstvenoto-zasedanie.html", "text": "Премиерът Бойко Борисов се скара на част от министрите, че не са заели местата си навреме преди началото на седмичното правителствено заседание, предаде репортер на Агенция „Фокус“.  Малко след влизането на министър-председателят в залата, някои от министрите все още не бяха седнали на столовете си около заседателната маса. „Все едни и същи пушачи. Този часовник е три минути назад“, обърна внимание премиерът. Веднага след това министрите бързо заеха местата си и заседанието започна.  \r\nВесела ПЕТРОВА", "date": "2017.12.13", "title": "Премиерът Бойко Борисов се скара на част от министрите, че не са заели местата си навреме преди началото на правителственото заседание"}
{"url": "http://www.focus-news.net/news/2017/12/13/2466795/d-r-atanas-kambitov-kmet-na-blagoevgrad-oshte-dnes-shte-podmenim-patnata-markirovka-na-ulitsa-slavyanska-do-sedmitsa-shte-izgradim-dva-legnali-politsaya.html", "text": "Още днес ще подменим пътната маркировка на улица „Славянска“, до седмица ще изградим два „легнали полицая“, а след Нова година започваме проект за изграждане и на светофарна уредба в района. Това каза кметът на Благоевград д-р Атанас Камбитов пред протестиращите студенти и жители на града, които блокираха входа на Общината с искания за предприемането на конкретни мерки за обезопасяване на пътя в района, където през вчерашния ден загина 19-годишна студентка, блъсната от камион на пешеходна пътека, предаде репортер на Радио „Фокус“ – Пирин. Д-р Камбитов обясни, че подновяването на маркировката ще бъде извършено за около 20 минути, но то може да започне само и единствено след като се премахнат цветята от пешеходната пътека на улица „Славянска“, от уважение към паметта на 19-годишното момиче. „Максимум до една седмица ще направим два „легнали полицая“ на улица „Славянска“, а светофарите трябва да ги проектираме, защото има ред, по който нещата се случват. За да почнем изграждането на светофарна уредба, първо трябва да съгласуваме действията си с ЧЕЗ и другите отговорни институции. Вероятно това ще се случи след Нова година. До 20 дни улицата, която свързва общежитията от улица „Славянска“ с улица „Иван Михайлов“, съм разпоредил фирмата, която работи в центъра на града, да се премести и да започне ремонт на тротоарите в района. Общо взето тези тротоари бяха заложени да се изградят, но ние вървим по график“, каза още кметът д-р Атанас Камбитов. \r\nТой заяви, че категорично няма как в района да се изгради кръстовище с кръгово движение, каквото бе и едно от исканията на протестиращите, тъй като инфраструктурата не го позволява. Кметът каза още, че няма как улицата между Ректората на ЮЗУ „Неофит Рилски“ и общежитията да се направи изцяло пешеходна, каквото бе друго от исканията на протестиращите. „Няма вариант улицата да се затвори. Казвам това категорично. Едно затваряне би създало много други проблеми. Представете си, че възникне ПТП на улица „Иван Михайлов“ – линейки, пожарна няма да има откъде да имат. Нека гледаме нещата реално“, подчерта кметът д-р Атанас Камбитов. \r\nТой заяви, че е Община Благоевград не е единствената, която трябва да се грижи за опазването човешкият живот на пътя. Според д-р Атанас Камбитов е нужно да има и контрол от страна на органите на реда. „За пореден път казвам, че КАТ трябва да е на място, да контролира нещата, да не допуска паркиране в района на инцидента, където има и поставени знаци, указващи, че спирането и паркирането там е забранено“, каза д-р Камбитов. \r\nПо повод искане на протестиращите за по-добро осветление на пътя в района на улица „Славянска“, той коментира, че ще бъде поставена специална маркировка и осветление, което в тъмната част на денонощието ще осветява самата маркировка и тя ще става изключително видима за водачите на автомобили и пешеходците. Кметът д-р Камбитов отбеляза, че ще бъде направена и проверка на всички заведения, разположение по улица „Славянска“ между общежитията и ректората, за да се установи има ли такива, които са разположили маси и столове извън разрешената за това регулация.\r\nЛивия НИНОВА", "date": "2017.12.13", "title": "Д-р Атанас Камбитов, кмет на Благоевград: Още днес ще подменим пътната маркировка на улица „Славянска“, до седмица ще изградим два „легнали полицая“"}
{"url": "http://www.focus-news.net/news/2017/12/13/2466796/spetsializiranata-prokuratura-i-gdbop-neutraliziraha-organizirana-prestapna-grupa-za-trafik-na-hora.html", "text": "Под ръководството на Специализираната прокуратура се провежда разследване срещу организирана престъпна група, създадена с користна цел и с цел да извършва трафик на хора, съобщиха от пресцентъра на прокуратурата. На 12 декември 2017 г. на територията на Свиленград са извършени множество процесуално следствени действия. При претърсвания в жилища са открити и иззети множество мобилни телефони. Разпитани са свидетели. Използвани са специални разузнавателни средства.  \r\nПовдигнати са обвинения на четири лица, като единият от тях Б. М. е ръководител на групата, а останалите Г.А., К.Г. и С. Г. са участници. Групата е действала от началото на 2017 г. на територията на Свиленград. \r\nВ хода на разследването е установено, че на 27 юли 2017 г. ръководителят и участниците в организираната престъпна група, в съучастие с още едно лице – Н. П, са организирали и осъществили превеждане на чужди граждани през границата на страната ни с Р Турция, без разрешение на надлежните органи на властта и не през установените за това места.Това се е случило в землището на с. Труд, когато са били преведени пред българо-турската граница 44 иракски граждани, четиринадесет от които ненавършили 16-годишна възраст. За това престъпление е било образувано досъдебно производство от Районна прокуратура – Пловдив, което е присъединено към разследването на Специализираната прокуратура. \r\nНа ръководителя на групата и на един от участниците (К.Г.) лица Специализираната прокуратура е наложила мярка за процесуална принуда – задържане до 72 часа и предстои внасяне на искане за вземане на най-тежката мярка за неотклонение „Задържани под стража“. \r\nНа С. Г. е наложена мярка за неотклонение парична гаранция в размер на 5 000 лв., Г.А. е задържан под стража от Районен съд - Пловдив, още докато разследването е ръководенето от РП - Пловдив. Съучастникът Н. П. е с мярка за неотклонение гаранция от 2 000 лв., също наложена от РС - Пловдив. \r\nРазследването продължава.", "date": "2017.12.13", "title": "Специализираната прокуратура и ГДБОП неутрализираха организирана престъпна група за трафик на хора"}
{"url": "http://www.focus-news.net/news/2017/12/13/2466797/sarbiya-germaniya-frantsiya-shvetsiya-velikobritaniya-i-harvatiya-blokiraha-otvaryaneto-na-glavata-za-finansovi-i-byudzhetni-vaprosi-v-pregovorite-za-chlenstvo-v-es.html", "text": "Германия, Франция, Швеция, Великобритания и Хърватия блокираха отварянето на Глава 33 за финансови и бюджетни въпроси в преговорите на Сърбия за членство в ЕС, съобщават сръбските медии, позовавайки се на източници от Съвета на министрите на ЕС.\r\nТези пет държави, както и други страни членки са взели предвид анализа на ЕС за полугодието за плановете на сръбското правителство при отварянето на Глави 23 и 24 за засилването на ролята на правосъдието в борбата с прането на пари.\r\nБелградските издания цитират комисаря по разширяването Йоханес Хан, който подкрепя отварянето на Глави 6 и 30 в преговорите със Сърбия, но твърди, че \"когато става въпрос за принципите на гарантиране на правото и на нормализирането на отношенията с Косово, съществуват още много предизвикателства, като не е възможно отварянето на нови гласи без концентриране върху правосъдието и продължаване на диалога с Косово.\"\r\n\"Сърбия трябва да осъществи видим напредък в независимото правосъдие, свободата на изразяването и на медиите, гарантирането на правата на националните малцинства, борбата против корупцията и организираната престъпност.\", заявява еврокомисарят по разширяването.", "date": "2017.12.13", "title": "Сърбия: Германия, Франция, Швеция, Великобритания и Хърватия блокираха отварянето на главата за финансови и бюджетни въпроси в преговорите за членство в ЕС"}
{"url": "http://www.focus-news.net/news/2017/12/13/2466798/ministar-nikolay-nankov-shte-uchastva-v-savmestno-zasedanie-na-parlamentarnite-komisii-po-okolna-sreda-i-vodi-i-po-regionalna-politika-blagoustroystvo-i-mestno-samoupravlenie.html", "text": "Министърът на регионалното развитие и благоустройството Николай Нанков и ресорният заместник-министър Малина Крумова ще участват в заседанието на парламентарните комисии по околна среда и води и по регионална политика, благоустройство и местно самоуправление. Това съобщиха от пресцентъра на МРРБ. Съвместното заседание ще се проведе днес от 14.30 часа в Зала „Изток“ на пл. „Народно събрание“ 2. \r\nПред народните представители министър Нанков и заместник-министър Крумова ще представят проекта на Стратегия за финансиране на ВиК отрасъла и напредъка на ВиК проектите по Оперативна програма „Околна среда 2014-2020“ и Програмата за развитие на селските райони.", "date": "2017.12.13", "title": "Министър Николай Нанков ще участва в съвместно заседание на парламентарните комисии по околна среда и води и по регионална политика, благоустройство и местно самоуправление"}
{"url": "http://www.focus-news.net/news/2017/12/13/2466799/prof-vladimir-chukov-arabist-poseshtenieto-na-vladimir-putin-v-siriya-pokazva-che-ot-tuk-natatak-politicheskoto-reshenie-za-arabskata-strana-prinadlezhi-na-rusiya.html", "text": "Посещението на руския президент Владимир Путин в Сирия е акт, показващ, че от тук нататък политическото решение за арабската страна принадлежи на Русия. Това каза в интервю за Радио „Фокус“ арабистът проф. Владимир Чуков. Той допълни, че действието на руския президент носи вътрешнополитическо послание. Според проф. Чуков с наближаването на президентските избори в Русия президентът Путин се опитва да окаже въздействие върху избирателите, като за инструмент използва успешното прибиране на военните от Сирия по домовете им. „Това действие носи много силно послание и към Башар Асад. През всичките тези години на битка и война, в която руската авиация имаше много важна роля, в момента в който сирийските войски или шиитските войници не сътрудничиха и не координираха с руската авиация, те автоматично понесоха пораженията“, коментира проф. Чуков. Той каза още, че руският държавен глава се опитва много сериозно да конкурира САЩ по отношение на влиянието в Близкия изток, като неслучайно визитата му в Сирия става факт след обявяването на Йерусалим за столица на Израел.", "date": "2017.12.13", "title": "Проф. Владимир Чуков, арабист: Посещението на Владимир Путин в Сирия показва, че от тук нататък политическото решение за арабската страна принадлежи на Русия"}
{"url": "http://www.focus-news.net/news/2017/12/13/2466800/euractiv-balgariya-shte-se-fokusira-varhu-reformiraneto-na-evropeyskoto-zakonodatelstvo-za-mobilnite-operatori-po-vreme-na-svoeto-evropeysko-predsedatelstvo.html", "text": "България иска да реформира европейското законодателство относно мобилните оператори, когато поеме ротационното председателство в ЕС през януари. България ще фокусира вниманието си върху ускоряването на преговорите по предложенията на ЕК, направени през 2015 г. като част от инициативата за единен цифров пазар, предава  EURACTIV.\r\n„Това е първостепенен приоритет“, заяви говорител на българското председателство. „По-голямата част от работата ни ще се фокусира върху това“, допълни той.  Балканската държава определи законодателството за мобилните оператори като приоритет в цифровата политика по време на председателството си. \r\nТристранни преговори между националните правителства, Европейския парламент и Европейската комисия за новия закон на ЕС за телекомите започнаха през есента, докато Естония е председател в Съвета на ЕС. Трите институции трябва да договорят окончателната версия на документа, преди той да влезе в сила. \r\n„Някои от членовете са решени, но не и тези, които имат най-високо политическо значение и които ще дадат най-голяма сигурност за индустрията“, съобщи официален български източник. По-рано ЕК публикува „пътна карта“ с препоръки за българското председателство за постигането на окончателно споразумение за мобилните оператори до края му през юни 2018 г.  Виктор Турмаков", "date": "2017.12.13", "title": "EURACTIV: България ще се фокусира върху реформирането на европейското законодателство за мобилните оператори по време на своето европейско председателство"}
{"url": "http://www.focus-news.net/news/2017/12/13/2466801/evropeyskiyat-komisar-za-sayuza-na-sigurnost-dzhulian-king-shte-bade-na-ofitsialno-poseshtenie-v-balgariya-na-14-dekemvri-2017-g.html", "text": "На 14 декември (четвъртък) европейският комисар за Съюза на сигурност Джулиан Кинг ще бъде на официално посещение в България. Това съобщиха от Представителството на ЕК в България.\r\nПрограмата му включва срещи с министъра на вътрешните работи Валентин Радев и с министъра на правосъдието Цецка Цачева. \r\nСлед срещата в Министерството на вътрешните работи комисар Кинг и министър Радев ще направят изявления за медиите. \r\nПредвидени са също разговори с представители на три парламентарни комисии в Народното събрание и с председателя на Държавната агенция по национална сигурност Димитър Георгиев, както и посещение на Националния контратерористичен център.", "date": "2017.12.13", "title": "Европейският комисар за Съюза на сигурност Джулиан Кинг ще бъде на официално посещение в България на 14 декември 2017 г."}
{"url": "http://www.focus-news.net/news/2017/12/13/2466802/silistra-grazhdanski-protest-pod-naslov-protiv-visokata-tsena-na-vodata-organizirat-ot-obs-na-bsp.html", "text": "Граждански протест, организират от ОбС на БСП - Силистра, под наслов „Против високата цена на водата” ще се проведе в 12.00 часа пред сградата на Областната администрация. Това съобщиха от пресцентъра на БСП.", "date": "2017.12.13", "title": "Силистра: Граждански протест под наслов „Против високата цена на водата” организират от ОбС на БСП"}
{"url": "http://www.focus-news.net/news/2017/12/13/2466803/plovdiv-vazstanoveno-e-dvizhenieto-po-pat-ii-86-asenovgrad-smolyan-v-rayona-na-bachkovo-narechenski-bani.html", "text": "Възстановено е движението по път II-86 Асеновград – Смолян, в района на Бачково – Нареченски бани. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.12.13", "title": "Пловдив: Възстановено е движението по път II-86 Асеновград – Смолян, в района на Бачково – Нареченски бани"}
{"url": "http://www.focus-news.net/news/2017/12/13/2466804/sofiya-37-dosadebni-proizvodstva-za-nezakonno-prisaedinyavane-kam-elektrorazpredelitelnata-mrezha-sa-obrazuvani-ot-nachaloto-na-godinata.html", "text": "37 досъдебни производства за незаконно присъединяване към електроразпределителната мрежа са образувани от началото на годината, съобщиха от Областната дирекция на МВР – София. Делата срещу 7 извършители вече са внесени в съда; разследването по останалите продължава \r\nВ резултат на целенасочените действия на служителите от 12-те районни управления в структурата на ОД МВР - София за противодействие на неправомерното присъединяване към електроразпределителната мрежа, от началото на 2017 г. са образувани 37 досъдебни производства за извършени престъпления по чл. 234В от НК. Проверките по тях са извършени съвместно с представители на електроразпределителното дружество. По пет от делата, както и по други две, образувани през 2016 г., процесуално- следствените действия са приключени, извършителите са привлечени в качеството на обвиняеми и делата са изпратени в съответните районни прокуратури с мнение за предаване на съд. \r\nНай-много досъдебни производства - 13, са образувани в РУ - Елин Пелин. Осем са досъдебните производства, образувани в РУ - Ихтиман. В РУ - Самоков са образувани четири, в РУ - Сливница - три, по две досъдебни производства са образувани в РУ - Костенец, РУ- Ботевград и РУ- Пирдоп. В РУ - Костинброд, РУ - Своге и РУ - Правец е образувано по едно досъдебно производство. \r\nС настъпването на зимния отоплителен сезон и очакваната тенденция към зачестяване на злоупотребите за сметка на изрядните потребители на електрическа енергия, усилията на полицейските служители са насочени приоритетно към пресичането и разкриването на този род икономически престъпления на територията, обслужвана от ОД МВР -  София.", "date": "2017.12.13", "title": "София: 37 досъдебни производства за незаконно присъединяване към електроразпределителната мрежа са образувани от началото на годината"}
{"url": "http://www.focus-news.net/news/2017/12/13/2466805/smolyan-zadarzhan-e-34-godishen-mazh-za-nezakonno-darzhane-na-narkotitsi-i-boepripasi.html", "text": "Задържан е 34-годишен мъж за незаконно държане на наркотици и боеприпаси. Това съобщиха от Областната дирекция на МВР – Смолян. В Районно управление „Полиция” – Смолян е започнато бързо производство срещу 34-годишния с инициали А.З. от Пловдив. На 12 декември в 13.30 часа в Смолян на ул. „Родопи” при извършена полицейска проверка в жилище, обитавано от А.З., е установено, че държи следните високорискови наркотични вещества, без надлежно разрешително: два броя полиетиленови плика, съдържащи тревиста растителна маса с общо тегло 0,4 грама, реагиращи на канабис; бяло прахообразно вещество с тегло 0,33 грама, реагираща на амфетамин и 137 броя боеприпаси от различен калибър за огнестрелни оръжия, без да има надлежно разрешително за това. А. З. е задържан за срок до 24 часа в Районно управление „Полиция” – Смолян.", "date": "2017.12.13", "title": "Смолян: Задържан е 34-годишен мъж за незаконно държане на наркотици и боеприпаси"}
{"url": "http://www.focus-news.net/news/2017/12/13/2466806/razgrad-politsiyata-izze-227-litra-alkohol-i-nad-3-kg-fabrichno-naryazan-tyutyun-bez-aktsiz-pri-pri-spetsializirana-operatsiya.html", "text": "Акцизни стоки без бандерол са открити при специализирана полицейска операция за противодействие на контрабандата. Това съобщиха от Областната дирекция на МВР – Разград. Вчера са извършени обиски от служители на ОД на МВР - Разград на територията на град Разград и селата Просторно и Раковски. В имота на 43-годишен мъж в село Просторно са намерени и иззети 227 литра високоградусов безакцизен алкохол и 200 грама фабрично нарязан тютюн. В село Раковски в автомобил „Лада Нива“ без регистрационни табели, собственост на 32-годишен мъж от Разград, са открити 3 кг фабрично нарязан тютюн без акциз. Води се разследване за престъпление по чл.234 от НК.", "date": "2017.12.13", "title": "Разград: Полицията иззе 227 литра алкохол и над 3 кг фабрично нарязан тютюн без акциз при при специализирана операция"}
{"url": "http://www.focus-news.net/news/2017/12/13/2466807/euobserver-sebastian-kurts-e-blizo-do-formirane-na-pravitelstvo-v-avstriya.html", "text": "Два месеца след парламентарните избори в Австрия председателят на консервативната Народна партия Себастиан Курц ще приключи до края на седмицата коалиционните преговори и ще формира ново правителство с крайнодясната Партия на свободата, предава  EUObserver.\r\nКурц ще представи състава на новото правителство в Брюксел следващата сряда (20 декември). През 2000 г. ЕС наложи санкции спрямо Австрия, защото Партията на свободата бе част от правителството ѝ.  Виктор Турмаков", "date": "2017.12.13", "title": "EUObserver: Себастиан Курц е близо до формиране на правителство в Австрия"}
{"url": "http://www.focus-news.net/news/2017/12/13/2466808/blagoevgrad-zadarzhan-e-32-godishen-mazh-za-strelba-s-ognestrelno-orazhie-v-selo-riltsi.html", "text": "Задържан е 32-годишен мъж за стрелба с огнестрелно оръжие в село Рилци. Това съобщиха от Областната дирекция на МВР – Благоевград. В Първо Районно управление „Полиция” – Благоевград е получен сигнал за това, че около 05.15 часа вчера от къща в село Рилци, обитавана от 32-годишния с инициали С.Х. от Благоевград, са възпроизведени изстрели с огнестрелно оръжие, като при инцидента няма пострадали хора. Със заповед за задържане до 24 часа е задържан С.Х., като в хода на работата по случая са извършени проверки в къщата в Рилци и ползвано от същия жилище в Благоевград. От полицейските служители са намерени и иззети: бойни патрони и патрони за ловна пушка, за които не са предоставени необходимите документи за притежание и съхранение. По случая е образувано досъдебно производство.", "date": "2017.12.13", "title": "Благоевград: Задържан е 32-годишен мъж за стрелба с огнестрелно оръжие в село Рилци"}
{"url": "http://www.focus-news.net/news/2017/12/13/2466809/afp-redzhep-tayip-erdogan-zayavi-che-izrael-e-strana-terorist-i-okupator.html", "text": "Президентът на Турция Реджеп Тайип Ердоган осъди Израел като страна „окупатор“ и „терорист“ по време на откриването на срещата на високо равнище на мюсюлманските държави в Истанбул, по време на която ще се обсъди решението на САЩ да признае Ерусалим за столица на еврейската държава, предава  AFP.\r\n„Израел е държава на окупацията. Освен това Израел е държава на тероризма“, заяви Ердоган пред събралите се лидери на страните от Организацията за ислямско сътрудничество. Виктор Турмаков", "date": "2017.12.13", "title": "AFP: Реджеп Тайип Ердоган заяви, че Израел е страна „терорист“ и „окупатор“"}
{"url": "http://www.focus-news.net/news/2017/12/13/2466810/vidin-politsiyata-izze-135-litra-etilov-alkohol-s-neyasno-kachestvo-bez-dokumenti-za-proizhod-i-platen-aktsiz.html", "text": "Полицията иззе 135 литра етилов алкохол с неясно качество, без документи за произход и платен акциз. Това съобщиха от Областната дирекция на МВР – Видин. Вчера в хода на специализирана операция, служители от сектор „Противодействие на икономическата престъпност”, Районно управление „Полиция” – Видин и сектор „Оперативен контрол” в отдел „Митническо разузнаване и разследване” при Митница Лом извършили проверки на два адреса: във Видин и Флорентин. Униформените иззели общо 135 литра етилов алкохол с неясно качество, без документи за произход и платен акциз. По случая е образувано досъдебно производство по описа на Митница Лом.", "date": "2017.12.13", "title": "Видин: Полицията иззе 135 литра етилов алкохол с неясно качество, без документи за произход и платен акциз"}
{"url": "http://www.focus-news.net/news/2017/12/13/2466811/shumen-56-godishna-zhena-e-stanala-zhertva-na-telefonna-izmama.html", "text": "56-годишна жена от Шумен била измамена по телефона по позната схема „оказване помощ на полицията за залавяне на телефонни измамници“. Това съобщиха от Областната дирекция на МВР – Шумен. Мъж, който се представил за полицай, успял да я убеди, че с нейното съдействие ще успеят да задържат телефонен измамник. В найлонова торба сложила 1630 щатски долара и 29 лева. Според указанията ги оставила до контейнер за смет на посочено от „полицая“ място. Малко по-късно установила, че е измамена по телефона и подала сигнал в полицията. Започнато е досъдебно производство.", "date": "2017.12.13", "title": "Шумен: 56-годишна жена е станала жертва на телефонна измама"}
{"url": "http://www.focus-news.net/news/2017/12/13/2466812/sofiya-proizvedeniya-na-nikos-kazandzakis-ozhivyaha-na-stsenata-na-teatar-alma-mater.html", "text": "Произведенията на писателя, журналиста, политика и философа Никос Казандзакис „оживяха“ на сцената на театър „Алма Матер“ на Софийския университет „Св. Климент Охридски“. Литературното представление „2017-та година на Казандзакис и преводача“, посветено на 60-годишнината от смъртта на гръцкия автор и преводача на неговите творби на български език - Георги Куфов, бе организирано от дружеството „Аристотел – културен мост“ с подкрепата на Центъра по печата към посолството на Гърция в София.\r\nСъбитието бе открито с биографичен музикално-художествен албум, посветен на Казандзакис и на неговия преводач на български език. Кратко встъпление, посветено на ролята на преводача в съвременната литература, бе направено от Здравка Михайлова, превела на български език над тридесет книги от гръцки и кипърски автори, и която вече близо три десетилетия пише на културна тематика за гръцка литература.\r\nНа събитието бе връчена грамотата „Георги Куфов“ за съвременни преводачи, а с отличието бе удостоена доц. д-р Драгомира Вълчева, преподавател в специалността „Новогръцка филология“ на Софийския университет, за направения от нея превод на „Аскетика“ на Казандзакис. Грамотата бе връчена лично от Христо Куфов, син на преводача и председател на Международното дружество \"Приятелите на Никос Казандзакис - секция България\".\r\nПрограмата продължи с театрално представяне на посланията на филмите „Христос отново разпнат“ и „Алексис Зорбас“, които „оживяха“ на сцената на театъра, пресъздадени от Яна Титова и Алек Алексиев.\r\nСъс специално приветствие към гостите се обърнаха Н. Пр. Григориос Василоконстандакис, гръцкият посланик в България, и Никос Влахакис, представител на Генералния Секретариат по информация и комуникация към дипломатическото посолство на южната ни съседка, които изказа благодарности на организаторите на събитието и подчертаха важността му за изграждането на мостове между двете съседни държави. В тази връзка Н. Пр. Григориос Василоконстандакис приветства учредяването на грамотата „Георги Куфов“: „Обещавам, че догодина ние ще я подкрепим активно, защото искаме тази награда да остане, да се утвърди като традиция, за да подкрепяме все повече и повече хора, които превеждат и предават от единия език на другия“.\r\nАкцент на вечерта бе прожекция на непоказвани до този момент откъси от новия филм на Янис Смарагдис „Казандзикис“, предоставени от режисьора специално за събитието.Агенция „Фокус“ припомня:\r\nНикос Казандзакис (1883-1957) е приеман за най-известния гръцки писател и философ на XX век. Получава световна известност след екранизация на романа му „Алексис Зорбас“ под името „Зорба гъркът“ през 1964 г. Автор е и на други творби, познати в цял свят, сред които „Капитан Михалис\", „Последното изкушение\" и „Рапорт пред Ел Греко\". \r\nПрез 1957 г. Казандзакис е предложен за Нобелова награда за литература, но с нея е удостоен Албер Камю, който е подкрепен само с един глас повече. Две години по-рано Православната църква в Гърция заклеймява писателя заради романа \"Последното изкушение\". Казандзакис е обвинен в богохулство и е отлъчен от църквата, а след смъртта му му е отказано погребение според християнските канони.\r\nПочинал от левкемия по време на болничен престой в Германия, Казандзакис е погребан в Ираклион, в родния му Крит. На надгробната му плоча са изписани неговите думи: „Не се надявам на нищо, не се страхувам от нищо, свободен съм!“\r\nНикос Казандзакис е познат в България благодарение на майсторските преводи от Георги Куфов. Преводаческата му дейност е изключителна. За своя принос към културното сътрудничество между Гърция и България през януари 1998 г. Георги Куфов е удостоен с указ на гръцкия президент Константинос Стефанопулос с най-високото гръцко отличие - \"Златен кръст на Почетния легион\". Носител е и на българския орден \"Кирил и Методий - I степен\". През 1995 г. е обявен за почетен гражданин на София. Куфов е сред учредителите на Съюза на преводачите в България и е сочен като един от създателите на съвременната българска преводаческа школа.\r\nТереза ГЕРОВА", "date": "2017.12.13", "title": "София: Произведения на Никос Казандзакис „оживяха“ на сцената на театър „Алма матер“"}
{"url": "http://www.focus-news.net/news/2017/12/13/2466813/parlamentat-prekrati-praktikata-prehvarlyane-na-firma-na-kloshar.html", "text": "Недобросъвестните работодатели вече няма да могат да прехвърлят фирмата си на трето лице, което няма възможност да я развива. Предложението бе подкрепено единодушно със 111 гласа „за“ по време на окончателното гласуване на промените в Кодекса по труда, предаде репортер на Агенция „Фокус“. С така приетия текст се създава ново условие за неплатежоспособност, когато не са в изпълнение задължения за изплащане на трудови възнаграждения към най-малко 1/3 от работниците. Това вече ще е условие за обявяване на предприятието в неплатежоспособност. Дава се право и задължение на Главната инспекция по труда да помоли съда да започне процедура по несъстоятелност в случай, че не са изплатени заплатите на повече от 1/3 от служителите. \r\nПо време на дебатите депутатът от БСП Крум Зарков обясни, че преди 6 месеца са приели закона на първо четене и след много работа комисията днес предлага един качествен текст, който трябва да подкрепят. По думите му с него се постигат няколко неща. „Поставя се сериозна преграда пред недобронамерената техника на недобросъвестен работодател да прехвърли фирмата, която не е изплатила своите задължения на трето лице, което очевидно няма възможности да поеме тези задължения и да развива фирмата – т.нар прехвърляне на клошар. Това вече няма да бъде възможно или поне не толкова толкова лесно“, обясни той. „Ще подкрепим този текст и се обръщаме с апел нека всеки в своя район възможно най-много да оповести тези промени, за да може хората да търсят правата си. Натоварваме инспекцията по труда с доста задължения“, каза още той. \r\nПавел Шопов от „Обединени патриоти“ коментира, че е имало сблъсъци, много противоречия, но резултатът е изключително положителен. „Няма да се съглася със Зарков, че сме били сезирани от някой и затова сме свършили работа. Въпросът е много натрупан в обществото. Идва му моментът. Нито омбудсманът, нито синдикати за мен имаха това значение проблемът да се качи. Това е дело и решение на българския парламент, никой не може да ни сезира. Никой няма правото на частична или не знам каква законодателна инициатива. Ясна е конституцията кой има право на законодателна инициатива. Излизам да изкажа още веднъж задоволството си и да призова всичко и за в бъдеще да решаваме проблемите по този начин“, каза още депутатът. \r\nЛюба АЛЕКСИЕВА", "date": "2017.12.13", "title": "Парламентът прекрати практиката прехвърляне на фирма на „клошар“"}
{"url": "http://www.focus-news.net/news/2017/12/13/2466814/sofiya-158-dushi-sa-bili-nastaneni-v-krizisniya-tsentar-za-nastanyavane-na-bezdomni-litsa-prez-izminata-nosht.html", "text": "158 души са били настанени в Кризисния център за настаняване на бездомни лица през измината нощ. Това съобщи за Агенция „Фокус“ директорът на центъра Пепи Джуренов. По думите му 5 души са потърсили медицинска помощ от дежурния лекар, който след преглед им е предписал определени терапии – един е имал проблеми с белия дроб и е изпратен за рентгенова снимка, друг е бил с открита рана, а състоянието на останалите е диагностицирано като общо неразположение. „При нас няма условия за провеждане на лечение, хората се преглеждат в една стая и ако има нещо сериозно – както преди няколко дни откриха един с бронхопневмония, търсим помощ и намеса от специализирани лекари. Но ако е нещо по-леко като остра вирусна инфекция например, се предписва рецепта, която пациентът трябва сам да изпълни“, обясни Джуренов.\r\nЦветилена СИМЕОНОВА", "date": "2017.12.13", "title": "София: 158 души са били настанени в Кризисния център за настаняване на бездомни лица през измината нощ"}
{"url": "http://www.focus-news.net/news/2017/12/13/2466815/d-r-atanas-kambitov-kmet-na-blagoevgrad-generatorat-i-motorat-na-grada-sa-universitetite-yuzu-neofit-rilski-i-amerikanskiyat-universitet.html", "text": "Генераторът и моторът на Благоевград са университетите – не само Югозападният университет „Неофит Рилски“, но и Американският университет. Това каза кметът на Благоевград д-р Атанас Камбитов пред протестиращите студенти и жители на града, които блокираха входа на Общината с искания за предприемането на конкретни мерки за обезопасяване на пътя в района, където през вчерашния ден загина 19-годишна студентка, блъсната от камион на пешеходна пътека, предаде репортер на Радио „Фокус“ – Пирин. По думите на кмета по всяко време Община Благоевград е готова и оказва съдействие на ръководствата на двете висши учебни заведения. „Стараем се винаги да работим добре и в синхрон, но явно имаме пропуски. Аз не казвам, че Общината е идеална и че нямаме проблеми, но се стараем да ги разрешаваме“, обясни д-р Камбитов.\r\nНа въпрос от страна на протестиращ, защо, след като студените са толкова важни за града, районите около учебните им заведения са с лоша инфраструктура и липсваща маркировка, кметът д-р Атанас Камбитов отговори, че това не е точно така. „Пътна маркировка не липсва никъде. Още около 06.00 часа тази сутрин минах по улица „Славянска“ пеша и това което констатирах е, че на места наистина пътната маркировка е компрометирана, но не липсва. Нека сме обективни“, подчерта д-р Камбитов. Според него Община Благоевград е положила около 18 хил. кв. м маркировка, а там, където са по-натоварени пътни участъци, подменянето се извършва периодично. „В тази си част не може да бъдем упрекнати. По отношение на липсващите тротоари, за които сигнализирате, при тях нещата стоят по-различно, защото чисто инфраструктурно от едната страна на улица „Славянска“ не могат да бъдат поставени такива заради наличието на подпорна стена в района. Останалите тротоари ще бъдат подменени“, подчерта д-р Атанас Камбитов.\r\nСлед края на разговора между студентите и кмета д-р Атанас Камбитов бе решено за момента протестните действия да бъдат преустановени. Въпреки това протестиращите казаха, че остават в готовност отново да излязат на протест, ако кметът д-р Атанас Камбитов не изпълни поетите си ангажименти.\r\nЛивия НИНОВА", "date": "2017.12.13", "title": "Д-р Атанас Камбитов, кмет на Благоевград: Генераторът и моторът на града са университетите ЮЗУ „Неофит Рилски“ и Американският университет"}
{"url": "http://www.focus-news.net/news/2017/12/13/2466816/ria-novosti-prezidentskite-izbori-v-libiya-mozhe-da-se-sastoyat-prez-sredata-na-2018-godina.html", "text": "Либийският външен министър Мохамед Тахир Сияла заяви, че президентските избори в страната може да се състоят през средата на следващата година, предава РИА Новости.\r\n„Предполагаме, че президентските избори ще се проведат през средата на 2018 г.“, заяви министърът по време на посещението си в Русия.  Виктор Турмаков", "date": "2017.12.13", "title": "РИА Новости: Президентските избори в Либия може да се състоят през средата на 2018 година"}
{"url": "http://www.focus-news.net/news/2017/12/13/2466817/veliko-tarnovo-s-14-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 274 см. \r\nТемпературата на водата e 5.2 градуса.", "date": "2017.12.13", "title": "Велико Търново: С 14 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/13/2466818/bsp-i-dps-shte-vnesat-vot-na-nedoverie-kam-pravitelstvoto-na-tema-koruptsiya-na-17-yanuari.html", "text": "С ДПС ще внесем вот на недоверие на 17 януари на тема корупция. Това каза пред журналисти в Народното събрание лидерът на БСП Корнелия Нинова след срещата с ПГ на ДПС, предаде репортер на Агенция „Фокус“. „В работния екип от нас ще има четирима колеги, които ще правят мотивите с конкретни случаи на корупция в различни сфери“, обясни тя. „Темата е корупция, екипите ни ще извадят конкретни случаи. На 10 януари трябва да сме готови с мотивите“, посочи Корнелия Нинова и допълни, че няма вариант вотът на недоверие да бъде за цялостна политика. \r\nБиляна ИВАНОВА", "date": "2017.12.13", "title": "БСП и ДПС ще внесат вот на недоверие към правителството на тема корупция на 17 януари"}
{"url": "http://www.focus-news.net/news/2017/12/13/2466819/burgas-otkrit-natsionalen-turnir-po-sportni-tantsi-shte-se-provede-v-grada.html", "text": "Последното за годината спортно мероприятие от календара на Община Бургас ще се проведе в зала „Бойчо Брънзов“ на 16 декември, съобщиха от пресцентъра на Община Бургас. Танцови двойки от цялата страна идват за Купа България и Открит национален турнир по спортни танци. Състезанието ще се проведе в събота, като първите двойки ще излязат на дансинга от 10.00 часа, а официалното откриване е предвидено за 17.00 часа. Негов организатор е Клуб по спортни танци „Нефтохимик - 78“.", "date": "2017.12.13", "title": "Бургас: Открит национален турнир по спортни танци ще се проведе в града"}
{"url": "http://www.focus-news.net/news/2017/12/13/2466820/mustafa-karadaya-dps-vot-na-nedoverie-kam-pravitelstvoto-shte-ima-koruptsiyata-e-vav-vsichki-sektorni-politiki.html", "text": "Вот на недоверие към правителството ще има, определихме тайминга. Това каза пред журналисти в Народното събрание лидерът на ДПС Мустафа Карадайъ след среща с ПГ на БСП, предаде репортер на Агенция „Фокус“. „Темата е свързана с корупция, тъй като корупцията я има във всички секторни политики“, заяви той. „Ще се опитаме с конкретни посочени факти да защитим мотивите на внесения вот“, обясни Мустафа Карадайъ. „Ще излъчим работна група, с четирима души от БСП, от наша страна ще бъдат трима, които да подготвят мотивите и да ни ги представят до 10 януари“, каза още лидерът на ДПС. \r\nБиляна ИВАНОВА", "date": "2017.12.13", "title": "Мустафа Карадайъ, ДПС: Вот на недоверие към правителството ще има, корупцията е във всички секторни политики"}
{"url": "http://www.focus-news.net/news/2017/12/13/2466821/vidin-politsiyata-izze-450-broya-pirotehnicheski-izdeliya-ot-sergiya-v-lom.html", "text": "450 броя пиротехнически изделия иззели вчера белоградчишки полицаи. Това съобщиха от Областната дирекция на МВР – Видин. Около 11.00 часа в село Горни Лом униформените проверили продавач на сергия - 58-годишен мъж от град Лом. Мъжът доброволно предал предлаганите от него за продажба пиротехнически изделия „Пират 3 гръма” с инструкция на български език, но без разрешение издадено по надлежния ред. Изделията били държани в лекия му автомобил „Опел Астра” с монтанска регистрация. По случая в Районно управление „Полиция” – Белоградчик е образувано досъдебно производство.", "date": "2017.12.13", "title": "Видин: Полицията иззе 450 броя пиротехнически изделия от сергия в Лом"}
{"url": "http://www.focus-news.net/news/2017/12/13/2466822/sofiya-dvizhenieto-pri-km-49-na-magistrala-trakiya-v-posoka-stolitsata-se-osashtestvyava-v-izprevarvashtata-lenta-poradi-avariyno-vazstanovitelni-deynosti.html", "text": "Движението по автомагистрала „Тракия” при км 49 в посока София се осъществява в изпреварващата лента поради аварийно-възстановителни дейности в активната лента. Това съобщиха от пресцентъра на Агенция „Пътна инфраструктура”.", "date": "2017.12.13", "title": "София: Движението при км 49 на магистрала „Тракия” в посока столицата се осъществява в изпреварващата лента поради аварийно-възстановителни дейности"}
{"url": "http://www.focus-news.net/news/2017/12/13/2466823/aleksi-stratiev-ekspert-po-patna-bezopasnost-v-interes-na-darzhavata-i-na-patnata-bezopasnost-e-chastnite-sadebni-izpalniteli-da-sabirat-globite-na-kat.html", "text": "В интерес на държавата и на пътната безопасност е частните съдебни изпълнители да събират глобите на КАТ. Това каза в сутрешния блок „Добро утро България“ на Радио „Фокус“ Алекси Стратиев, експерт по пътна безопасност и бивш директор на КАТ.  „В момента всички наказания, които са влезли в сила като глоба, се изпращат в НАП и те не са в състояние да събират по-малките глоби. Второ, събирането на тези глоби от страна на държавната институция означава и разходи, докато при частните съдебни изпълнители, глобата ще влиза 100% в бюджета, без да има разходи по нейното събиране. НАП не може да разширява своя щат, защото е държавна структура, докато частният съдебен изпълнител може да си назначи двама, трима или десет помощници. И разбира се таксите за събиране, които те ще налагат на длъжника, ще позволяват на частните съдебни изпълнители да получават възнаграждение“, коментира Алекси Стратиев. Той уточни, че върху глобата, която нарушителят дължи, ще бъде наложена и такса за събиране от частните съдебните изпълнители. Експертът каза още, че очаква рязко да се увеличи събираемостта на глобите, което е основната цел.", "date": "2017.12.13", "title": "Алекси Стратиев, експерт по пътна безопасност: В интерес на държавата и на пътната безопасност е частните съдебни изпълнители да събират глобите на КАТ"}
{"url": "http://www.focus-news.net/news/2017/12/13/2466824/natsionalniyat-zhelezopaten-prevozvach-nyama-profil-v-sotsialnata-mrezha-tuitar.html", "text": "Националният железопътен превозвач няма профил в социалната мрежа Туитър. Това съобщиха от пресцентъра на БДЖ във връзка с появилите се публикации в медиите за профил на холдинга в социалната мрежа Туитър. „Холдинг БДЖ” ЕАД се разграничава от цитати и коментари направени от негово име в споменатата социална мрежа, като същите не са официална позиция на националния железопътен превозвач.\r\nРъководството на „Холдинг БДЖ” ЕАД ще предприеме необходимите законови действия, за да не се допуска използването на официалните за компанията абревиатура и лого от други потребители в социалната мрежа. Всяко свързване на институцията в медийни публикации със споменатия профил заблуждава обществеността и уронва престижа на дружеството”, се посочва в позицията на БДЖ.", "date": "2017.12.13", "title": "Националният железопътен превозвач няма профил в социалната мрежа Туитър"}
{"url": "http://www.focus-news.net/news/2017/12/13/2466825/afp-12-dushi-sa-zaginali-pri-vazdushen-udar-po-darzhan-ot-buntovnitsite-huti-zatvor-v-yemen.html", "text": "Въздушни удари на водената от Саудитска Арабия международна коалиция по затвор, държан от бунтовниците-хути в Йемен, доведе до гибелта на 12 души. Ранени са повече от 80 души, предаде  AFP,  позовавайки се на местни медии.\r\nВсички жертви на ударите, нанесени на зазоряване по затвора в столицата Сана, са затворници. \r\nВ неделя коалицията нанесе удар по тренировъчен лагер на хутите, разположен северозападно от столицата, убивайки 26 бунтовници.  Виктор Турмаков", "date": "2017.12.13", "title": "AFP: 12 души са загинали при въздушен удар по държан от бунтовниците-хути затвор в Йемен"}
{"url": "http://www.focus-news.net/news/2017/12/13/2466826/dobrich-anketa-na-obshtinata-opredeli-nay-dobrite-sportisti-za-godinata.html", "text": "Анкета на Общината определи най-добрите спортисти за годината, предаде кореспондент на Радио „Фокус” – Варна. За спортист №1 на Добрич е избран волейболистът Жулиен Георгиев. Той е основната фигура в мъжкия отбор „Добруджа 07“. През настоящата година той спечели Купата на България. Жулиен е събрал 256 точки в анкетата. \r\nНа второ място е класиран каратистът Пеньо Пенев от КК „Самурай“ с 240 точки. Тази година той спечели сребърен медал на Световното стилово първенство в дисциплината ката. Пенев е републикански шампион. \r\nТретото място заема лекоатлетката Радосвета Симеонова от СКЛА „Добруджа-99“ с 228 точки. Радосвета е спечелила редица медали през тази година, а най-голямото й индивидуално постижение е петото място на Балканското първенство по спортно ходене в Гърция. \r\nОстаналите спортисти в десетката са Джошкун  Девлетов Якубов от ХК „Добруджа“ със 194 точки, Георги Стоянов Иванов  от СКЛА „Добрич“ със 171 точки, Илиян Георгиев Илиев от ХК „Добруджа“ със 147 точки, Светослав Мирославов Люцканов от СК по борба  „Добруджански юнак” със 132 точки, Ивайло Димитров Йорданов от БК  „Добруджа“ със 128 точки, Юндер Недим Бейтула от СК „Вдигане на тежести-Добруджа“ със 124 точки и на десето място е Николай Минчев Минков от СКЛА „Добруджа“ с 98 точки. \r\nВ отборното класиране на първо място е мъжкият волейболният тим „Добруджа 07“ с 92 точки, следван от Хандбален клуб „Добруджа“ – мъже със 70 точки и карате клуб „Самурай” – мъже с 40 точки. \r\nМладите надежди на добричкия спорт оглави шахматистът Момчил Петков от ЦСО-ШК „Енергия 21“ със 72 точки, следван от Теодор Йорданов от ВК „Добруджа 07“ с 42 точки и Тулчан Мехмед от карате клуб „Самурай” с 27 точки. В тази категория номинираните са 18 млади спортисти. \r\nТази година за първи път има отделна класация на спортистите с увреждания. Анкетата определи първо място за бореца Панайот Димитров от СК „Добруджански юнак” с 89 точки, втора е състезателката по спортна стрелба Милена Тодорова от СК Фаворит 2013 с 63 точки, трети е състезателят по канадска борба Мустафа Мехмедалиев от СК „Хищник” с 35 точки. \r\nЦеремонията по награждаването на най-добрите спортисти на Добрич за 2017 година ще се състои на 20 декември. \r\nЖулиета НИКОЛОВА", "date": "2017.12.13", "title": "Добрич: Анкета на Общината определи най-добрите спортисти за годината"}
{"url": "http://www.focus-news.net/news/2017/12/13/2466827/otpadna-ogranichenieto-pravo-na-garantirani-vzemaniya-da-imat-rabotnitsite-chieto-trudovo-pravootnoshenie-e-prekrateno-v-poslednite-tri-mesetsa.html", "text": "Отпадна ограничението право на гарантирани вземания да имат работниците, чието трудовото правоотношение е прекратено в последните три месеца. Текстът беше подкрепен от депутатите с 95 гласа „за“, 1 „против“ и 0 „въздържали се“ по време на окончателното гласуване на промените в Кодекса по труда, предаде репортер на Агенция „Фокус“. Според приетия текст гарантираните вземания на работниците и служителите са в размер на последните шест начислени, но неизплатени месечни трудови възнаграждения и парични обезщетения през последните 36 календарни месеца, предхождащи месеца, в който е вписано решението. \r\nМаксималният месечен размер на гарантираните вземания се определят ежегодно със Закона за бюджета на държавното обществено осигуряване и не може да бъде по-малък от две и половина минимални работни заплати, установени за страната към датата на вписване на решението в търговския регистър. Когато вземанията на работниците и служителите, чиито правоотношения са прекратени през последните 36 месеца преди датата на вписване в търговския регистър на решението, са само за начислени, но неизплатени парични обезщетения за сметка на работодателя, дължими по силата на нормативен акт или колективен трудов договор, гарантираното вземане е в размер на неизплатените обезщетения, но не повече от четирикратния размер на минималната работна заплата, установена за страната към датата на прекратяване на трудовото правоотношение.\r\nДепутатът от ГЕРБ Светлана Ангелова обясни по време на дебатите, че текстовете касаят работниците и служителите с неизплатени трудови възнаграждения и обезщетения. „Най-важната промяна в този законопроект е да отпадне ограничението право на гарантирани вземания да имат работниците, чието трудово правоотношение е прекратено в последните три месеца. Опада този ограничителен срок. Той беше обект на дебат“, коментира Ангелова.\r\nЛюба АЛЕКСИЕВА", "date": "2017.12.13", "title": "Отпадна ограничението право на гарантирани вземания да имат работниците, чието трудово правоотношение е прекратено в последните три месеца"}
{"url": "http://www.focus-news.net/news/2017/12/13/2466828/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-dekemvri.html", "text": "„Софийска вода” временно ще прекъсне водоснабдяването в някои части на столицата на 14 декември, съобщиха от пресцентъра на дружеството. От 23:00 часа на 14 декември до 06:00 часа на 15 декември във връзка с подмяна на спирателен кран на ул. „Оборище\", Център, се налага спиране на водоподаването на клиентите на „Софийска вода”, живеещи по бул. „Евлоги и Христо Георгиеви“ от ул. „Шипка“ до ул. „Мърфи“; ул. „Оборище“ от бул. „Евлоги и Христо Георгиеви“ до ул. „Васил Друмев“;  бул. „Мадрид“ от бул. „Евлоги и Христо Георгиеви“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ №106.\r\nВ четвъртък във връзка с изпълнение на инвестиционен проект за реконструкция на уличен водопровод на ул. „Златица“ в жк. „Хаджи Димитър“, се налага спиране на водоподаването от 9:00 до 21:00 часа на клиентите на „Софийска вода”, живеещи в бл. 11, бл.11А, бл. 177; по ул. „Резбарска“ от ул. „Макгахан“ до река Перловск; по ул. „Резбарска“ от ул. „Васил Кънчев“ до автобусен гараж „Малашевци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златица“№130. След възстановяване на водоснабдяването е възможно временно повишаване  мътността на водата.\r\nВ четвъртък във връзка с подмяна на водомерен възел на ул. „Акад. Петър Динеков“ в кв. „Драгалевци“ се налага спиране на водоподаването от 9:00 до 13:00 часа на клиентите на „Софийска вода”, живеещи по ул. „Акад. Петър Динеков“ от ул. „Професор Стойко Стойков“ до ул. „Акад. Петър Динеков“ №14; по ул. „Къпина“ от №20 до ул. „Акад. Петър Динеков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Петър Динеков“ ъгъла с ул. „Къпинка“.\r\nВ четвъртък във връзка с реканструкция на уличен водопровод по ул. „Клокотница“ в жк. „Банишора“ се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Клокотница“ от бул. „Христо Ботев“ до ул. „Княз Борис I“, бул. „Христо Ботев“; ул. „Кръстец“ от ул. „Козлодуй“ до ул. „Клокотница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Миладинови“ ъгъла с ул. „Клокотница“.\r\nВ четвъртък във връзка с изпълнение на инвестиционен проект за реконструкция на уличен водопровод на ул. „Кокиче“ в с. Войнеговци се налага спиране на водоподаването от 9:00  до 21:00 часа на клиентите на „Софийска вода”, живеещи по ул. „Кокиче“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ул. „Кокиче“ ъгъла с ул. „Стара планина“. След възстановяване на водоснабдяването е възможно временно повишаване мътността на водата.\r\nВ четвъртък във връзка с подмяна на спирателен кран и пожарен хидрант на ул. „Димитър Хаджикоцев“ в жк. „Лозенец“ се налага спиране на водоподаването от 10:00 до 18:30 часа на клиентите на „Софийска вода”, живеещи по ул. „Димитър Хаджикоцев“ от ул. „Църноок“ до ул. „Борис Пожаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Хаджикоцев „ ъгъла с ул. „Борис Пожаров“.\r\nВ четвъртък във връзка с подмяна на сградно водопроводно отклонение на ул. „Тодор Каблешков“ в кв. „Сеславци“  се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Мургаш“, ул. „Еделвайс“, ул. „Св. Св. Кирил и Методий“, ул. „Чавдар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мургаш“ ъгъла с ул. „Тодор Каблешков“.", "date": "2017.12.13", "title": "„Софийска вода” временно ще прекъсне водоснабдяването в някои части на столицата на 14 декември"}
{"url": "http://www.focus-news.net/news/2017/12/13/2466829/okolo-10-000-rabotnitsi-i-sluzhiteli-sa-poluchili-zabaveni-plashtaniya-za-nad-18-mln-lv-s-pomoshtta-na-inspektsiyata-po-truda-prez-2017-g.html", "text": "Около 10 000 работници и служители са получили забавени възнаграждения и обезщетения в размер на 18.1 млн. лв. след намесата на ИА „Главна инспекция по труда“ само от началото на 2017 г. до момента. Установените през годината забавени възнаграждения са за обща сума 27 млн. лв. Това съобщиха от пресцентъра на ИА „Главна инспекция по труда“. От началото на кризата, когато беше установен проблемът със забавянето на изплащането на възнагражденията, до момента десетки хиляди работници и служители са получили забавени плащания от работодателите си за над 300 млн. лв., благодарение на предприетите от ИА ГИТ мерки за повишаване ефективността на контролната дейност.\r\nЗасили се контролът с акцент върху заплащането на труда, като сигналите за забавени възнаграждения са едни от тези, които се проверяват с приоритет и се реагира дори на анонимни жалби. С цел своевременно извършване на последващ контрол, Инспекцията по труда създаде специален софтуер, в който, преди изграждането на информационната система, се въвеждаха данните за некоректните работодатели. Беше въведена практиката фирмите, които периодично бавят възнаграждения, да бъдат проверявани възможно най-бързо, след като задълженията им към работниците и служителите станат изискуеми и без да се изчаква сигнал, което е допълнително натоварване на инспекторите. Всички тези мерки са предприети, въпреки ограничения човешки ресурс на фона на постоянно разширяващите се задължения на инспекторите, на които е вменен контрол по над 300 нормативни акта и което само по себе си изключва възможността те да работят в комфортна среда.\r\nЕжегодно в докладите за дейността на ИА ГИТ и до момента се обръща специално внимание за проблемите по отношение заплащането на труда, както и на пречките, които законодателството поставя пред по-ефективната защита на правата на работещите. Точно на докладите на Инспекцията по труда се позовават в свое становище от КНСБ, отчитайки, че благодарение на тях проблемът с неизплатените възнаграждения е виден отдавна, както е било видно, че „в основата му са законодателни луфтове“. ИА ГИТ нееднократно е алармирала, че контролът по спазване на трудовото законодателство и в частност на навременното изплащане на възнаграждения, е изключително затруднен поради законодателната възможност за лесно прехвърляне на задлъжнели фирми на безимотни лица, за регистрирането им на фиктивни адреси. Това прави неоткриваеми лицата, спрямо които трябва да бъдат приложени принудителни административни мерки или да им бъде потърсена административнонаказателна отговорност. \r\nВ този смисъл Инспекцията по труда приветства всяка законодателна инициатива, насочена към по-добрата защита на правата на работещите и полага всички усилия да бъде намерен най-ефективният начин за прилагането на закона, който оформя само общата рамка. ИА ГИТ вече стартира дейностите по организиране на вмененото й поредно ново задължение, а именно иницииране на откриване на производство по несъстоятелност по Търговския закон. Предвид факта, че е необходима промяна в Устройствения правилник на Агенцията, за да бъде поета тази напълно нова за институцията дейност, свързана с търговското, а не с трудовото право, беше наложително, а не каприз, гласуването на отсрочка за влизане в сила на новите текстове. Необходимо е и задължително обучение на инспекторите и юрисконсултите в новата за тях правна рамка. ИА ГИТ благодари на народните представители и на министъра на труда и социалната политика Бисер Петков за проявеното разбиране и отговорност при вземането на решение за по-късно влизане на новите законодателни разпоредби в сила, за да се даде възможност Агенцията да създаде организация, гарантираща ефективното действие на закона в практиката. \r\nОсвен промяната в Устройствения правилник на Агенцията, е необходимо да бъде разписана Процедура за извършване на проверките, свързани с иницииране на откриването на производство по несъстоятелност, така че при тях да се събират годни за съда доказателства. За да бъде изобщо разгледана по същество от съда, всяка искова молба трябва да бъде подкрепена с необходимите доказателства. Трябва да се има предвид, че до момента ИА ГИТ е събирала доказателства само за установяване на нарушение, касаещо неизплащането на възнаграждения, което е било достатъчно, за да се предприемат принудителни административни мерки и да се потърси административнонаказателна отговорност по Кодекса на труда. Не е изследвано специално какъв дял от всички наети са засегнатите лица, нито каква е конкретната дължима сума за всеки, каквито обстоятелства ще трябва да се установяват за нуждите на инициирането на откриването на производство по несъстоятелност. При всеки отделен случай, макар и да е бил на вниманието на Инспекцията досега, ще трябва да бъде извършена нова проверка за събиране на доказателства, годни да подкрепят исковата молба. Ще трябва да се разпишат правила как да бъде извършена такава, след като в някои от случаите вече няма работодател, който да бъде открит за предоставяне на нужните документи.\r\nПромените в закона не изясняват въпроса  към кой момент ще се инициира стартиране на процедурата – дали веднага щом се установи нарушението или след неизпълнено предписание, както и ще може ли ИА ГИТ да предприема принудителни административни мерки и да санкционира по Кодекса на труда или директно ще се обръща към съда. Не е ясно и как да се действа, ако междувременно – между входирането и съдебното дело, работодателят е изплатил възнагражденията. \r\nДруг проблем е самото установяване на задълженията, които ИА ГИТ не би могла да установи без съдействието на търговеца длъжник, тъй като не е страна по съответното трудово правоотношение, за разлика от работниците, които би трябвало да съхраняват у себе си документи, отнасящи се до плащанията към тях. Контролните органи на ИА ГИТ нямат правомощия да изземват принудително документи (в това число такива, които обективират разплащания, извършвани от работодателя), от които би могло се установи дали има и в какъв размер са неплатените възнаграждения. Събирането на такава информация зависи от съдействието на трети лица, които често не са заинтересовани да я предоставят, поради което нейната достоверност би могла само да се предполага.\r\nЗа изясняване на гореописаните въпроси ИА ГИТ разчита на съдействие от юристи – експерти в Търговското право. Надяваме се, с помощта на депутатите, Процедурата за извършване на проверки за събиране на доказателства относно иницииране откриването на производство по несъстоятелност, разписана от юристи в Агенцията, да бъде съгласувана и с Консултативния съвет по законодателството към Народното събрание.", "date": "2017.12.13", "title": "Около 10 000 работници и служители са получили забавени плащания за над 18 млн. лв. с помощта на Инспекцията по труда през 2017 г."}
{"url": "http://www.focus-news.net/news/2017/12/13/2466830/alsat-mmakedoniya-osem-ot-chlenovete-na-tsentralnata-izbiratelna-komisiya-podadoha-ostavki-zaradi-poluchavane-na-dopalnitelni-finansovi-bonusi.html", "text": "Осем от членовете на Централната избирателна комисия (ДИК) подадоха оставки, заради получаване на допълнителни финансови бонуси по непрозрачен начин, предава излъчващата на албански език скопска телевизия \"Алсат-М\".\r\nСлед оставката на председателя на комисията Александър Чичаковски, оставки са подали заместник-председателят Реджеп Прекопуца, както и членовете Виолета Дума, Игор Милев, Субхи Якупи, Силвана Бонева, Атанас Урумов и Сашо Сърцев.\r\nЗасега отказва да подаде оставка един от най-новите членове на ДИК - Ермира Асани, от Алианс на албанците, която смята че \"няма нищо нередно в получените допълнителни стимули.Агенция \"Фокус\" припомня: До оставките на почти целия състав на Централната избирателна комисия (ДИК) на Македония се стигна след като посланика на САЩ в Скопие, Джес Бейли обвини членовете на комисията в разпределянето на допълнителни материални стимули по непрозрачен начин. \r\nВпоследствие започна подписването на Гражданска Петиция с искане за оставка на членовете на ДИК, а премиерът Зоран Заев подкрепи моралният акт на оставките. \r\nСпоред Чл. 19, т 2 от Изборния кодекс на Македония членовете на ДИК имат възможност да получат по няколко допълнителни заплати за работа в хода на изборния процес.", "date": "2017.12.13", "title": "\"Алсат-М\"(Македония): Осем от членовете на Централната избирателна комисия подадоха оставки заради получаване на допълнителни финансови бонуси"}
{"url": "http://www.focus-news.net/news/2017/12/13/2466831/stara-zagora-obshtinata-shte-obyavi-sportiste-na-godinata-na-18-dekemvri.html", "text": "Община Стара Загора ще закрие официално кампанията „Стара Загора - Европейски град на спорта 2017“ в залата на Оперния театър. На 18 декември от 18.30 часа ще бъде направена презентация на проведените през годината по-големи спортни прояви, както и събитията за популяризиране на спорта, най-вече сред децата и подрастващите, включени в кампанията. Това съобщиха от пресцентъра на Общината.\r\nНа сцената ще бъдат поканени всички герои на книгата „Шампионите разказват“ за нейната премиера пред публиката. Тържествената вечер ще завърши с представянето на церемонията за избор на „Спортист на годината 2017“. Проявата ще бъде открита и всеки, който желае, може да присъства в залата на Държавната опера в Стара Загора.\r\nПред публиката ще бъдат представени финалните 10 най-добри и 10 най-перспективни състезатели на Стара Загора за 2017 година. Номинациите са на съответните клубове, а комисия оформи десятките с претенденти за приза „Най-добър спортист на 2017 година“. В комисията, под председателството на ресорния зам.-кмет Красимира Чахова, влизат председателят на ПК по спорт и младежки дейности в Общинския съвет Николай Диков, журналистите Георги Геренов, Христо Вълков и Стефан Стефанов, както и експерти от Община Стара Загора.\r\nЩе бъдат раздадени награди за именити спортисти, навършили юбилейни годишнини през 2017 година. Тази година това са именитият бивш състезател по борба Станчо Колев - 80 години и алпинистът Костас Канидис, който навърши  60 г. Награди ще има и в категория за ветерани, спортисти с увреждания и преподаватели по физическа култура. Останалите категории са „Треньор на годината“ и „Отбор на годината“. \r\nПрез 2017 г. Община Стара Загора отдели специално внимание на спорта за всички, като организира и партнира на множество инициативи, които популяризират активния начин на живот, особено сред младежите. През годината бяха открити 3 нови спортни зали - за спортни танци, по художествена гимнастика и боксова зала. \r\nБеше реконструиран и модернизиран покритият общински плувен басейн в Стара Загора. През годината бяха ремонтирани физкултурните салони на три училища – XIII ОУ \"Св.Паисий Хилендарски\", ОУ \"Георги Райчев“ и СУ „М. Горки“, а до края на годината ще бъде завършен салонът на Търговска гимназия \"Княз Симеон Търновски\". До 17 декември т.г. приключва полагането на новата подова настилка на Спортна зала „Иван Вазов“. Там от 19 до 23 декември градът ще приеме състезанията за „Купа България“ от волейболния шампионат за жени.\r\nЗа трети път тази година в Стара Загора се проведе и Европейска седмица на спорта #BeActive, а едно от лицата на седмицата бе многократната шампионка и медалистка в леката атлетика от Световни и Европейски първенства за ветерани Красимира Чахова, ресорен зам.-кмет на града.\r\nСпортният календар на Община Стара Загора за 2017 година отчита над 175 спортни събития и дейности, които насърчават активното спортуване и здравословния начин на живот сред всички възрастови групи. До момента в спортните събития са се включили повече от 25 000 активни участници, които са били наблюдавани и подкрепяни от повече от 140 000 души. Най-малкият участник в спортна инициатива е Стефан Драгнев, на 2 г. 7 м. от Стара Загора, който участва във велопохода, организиран в рамките на Седмицата на мобилността, а най-възрастната участничка е на 90 години и е активен участник в заниманията по гимнастика на открито.", "date": "2017.12.13", "title": "Стара Загора: Общината ще обяви спортисте на годината на 18 декември"}
{"url": "http://www.focus-news.net/news/2017/12/13/2466832/kaloyan-pargov-bsp-shte-glasuvame-protiv-privatizatsiyata-na-obshtinska-banka-protsedurata-tryabva-da-bade-spryana.html", "text": "БСП-София винаги е била против приватизацията на този така ценен актив - Общинската банка. На предстоящото заседание на Столичния общински съвет ще гласуваме срещу приватизацията. Това каза на брифинг в Народното събрание председателят на Градския съвет на БСП-София Калоян Паргов, предаде репортер на „Агенция Фокус“. „Процедурата трябва да бъде спряна и да бъде обявена наново. Явяването на един кандидат не защитава интереса на софиянци“, заяви той. „Имаме само един явил се участник. Считаме, че интересът на софиянци няма как да бъде защитен при цената, която той ще предложи“, коментира Калоян Паргов. „Кметът Йорданка Фандъкова неведнъж е заявявала, че е за конкурсно начало с повече кандидати. Ако тя спазва този принцип, нека да направи възможното, така че да се даде възможност за повече участници в процедурата“, каза още лидерът на ГС на БСП-София.\r\nБиляна ИВАНОВА", "date": "2017.12.13", "title": "Калоян Паргов, БСП: Ще гласуваме против приватизацията на Общинска банка, процедурата трябва да бъде спряна"}
{"url": "http://www.focus-news.net/news/2017/12/13/2466833/rabotodatelite-koito-dalzhat-vaznagrazhdeniya-na-rabotnitsite-si-nyama-da-mogat-da-uchastvat-v-obshtestveni-porachki.html", "text": "Работодателите, които дължат възнаграждения на работниците си, няма да могат да участват в обществени поръчки. Депутатите подкрепиха предложението единодушно със 113 гласа „за“ по време на окончателното гласуване на промените в Кодекса по труда, предаде репортер на Агенция „Фокус“. С така приетия законопроект се предвижда работодателите, които дължат възнаграждения на работниците си, да не могат да участват в процедури по обществени поръчки като изпълнители и подизпълнители. \r\nОт 31 март Инспекцията по труда ще може да изпълнява дейността за подаване на искова молба за откриване на производство по несъстоятелност. Депутатът от ГЕРБ Светлана Ангелова уточни, че първоначално предложението е било тази нова дейност да влезе в сила от 1 юли. „Трябва да се промени устройственият правилник на Инспекцията по труда. Необходимо е технологично време правилникът да бъде качен за обществено обсъждане, приет от Министерски съвет и обнародван в държавен вестник. Това е около 2 месеца. Предложихме първоначално този срок, защото това е съвършено нова дейност за Инспекцията по труда. Това е сериозна и нова дейност и затова е необходим и срок за обучение на тези специалисти“, поясни Ангелова. \r\nЛюба АЛЕКСИЕВА", "date": "2017.12.13", "title": "Работодателите, които дължат възнаграждения на работниците си, няма да могат да участват в обществени поръчки"}
{"url": "http://www.focus-news.net/news/2017/12/13/2466834/hurriyet-redzhep-tayip-erdogan-prizova-erusalim-da-bade-priznat-za-stolitsa-na-palestina.html", "text": "Президентът на Турция Реджеп Тайип Ердоган призова международната общност да признае Ерусалим за столица на Палестинската държава, пише  Hurriyet.\r\n„Подканям държавите, които са приели международното право да признаят Ерусалим за столица на окупираната Палестинска държава“, заяви Ердоган по време на извънредната среща на високо равнище на Организацията за ислямско сътрудничество в Истанбул. \r\n„Задължително е страните, които все още не са признали палестинската държава, да направят тази важна крачка, за да поддържат баланса, който ще осигури доброто чувство за справедливост в региона“, допълни той.  Виктор Турмаков", "date": "2017.12.13", "title": "Hurriyet: Реджеп Тайип Ердоган призова Ерусалим да бъде признат за столица на Палестина"}
{"url": "http://www.focus-news.net/news/2017/12/13/2466835/bchk-organizira-humanitarni-initsiativi-za-koleda-v-pomosht-na-postradalite-ot-navodnenieto-v-oblast-burgas.html", "text": "Във връзка с предстоящите Коледни и Новогодишни празници Областната организация на БЧК - Бургас организира хуманитарни акции в подкрепа на пострадалото от природното бедствие население в общините Бургас и Камено, съобщиха от пресцентъра на Червенокръстката организация. На 14 декември от 11.00 часа в сградата на кметство в село Ливада, община Камено, доброволци и щатни служители от БЧК - Бургас ще се срещнат с 24 от пострадалите семейства, които ще получат пакети с хранителни продукти, дарени от гражданите на област Бургас в  магазините на търговска верига БИЛЛА, както и по една електрическа печка, осигурени от НЕСТЛЕ България.\r\nНа следващия ден, 15 декември, в 10.30 часа младежите на БМЧК съвместно с държавен куклен театър Бургас ще организират в детската градина на село Равнец, община Бургас, представление „Коледа с приятели“ за 57 деца. За всички тях са осигурени подаръци, шоколадови изделия и по един здравословен хранителен пакет.\r\nВ същия ден от 12.00 часа в училище „Св. св. Кирил и Методи“ в село Равнец 102 ученика ще получат здравословни хранителни пакети.", "date": "2017.12.13", "title": "БЧК организира хуманитарни инициативи за Коледа в помощ на пострадалите от наводнението в област Бургас"}
{"url": "http://www.focus-news.net/news/2017/12/13/2466836/api-do-1700-chasa-dvizhenieto-po-am-trakiya-ot-km-13-do-km-14-v-posoka-sofiya-se-osashtestvyava-v-izprevarvashtata-lenta-poradi-avariyno-vazstanovitelni-deynosti.html", "text": "До 17.00 часа, движението по АМ \"Тракия\" от км 13 до км 14 в посока София, се осъществява в изпреварващата лента, поради аварийно-възстановителни дейности в активната лента. Това съобщиха от пресцентъра на Агенция \"Пътна инфраструктура\".", "date": "2017.12.13", "title": "АПИ: До 17.00 часа движението по АМ \"Тракия\" от км 13 до км 14 в посока София се осъществява в изпреварващата лента поради аварийно-възстановителни дейности"}
{"url": "http://www.focus-news.net/news/2017/12/13/2466837/zaradi-neredovnoto-prizovavane-na-tsvetan-vasilev-deloto-za-iztochvane-na-ktb-beshe-otlozheno.html", "text": "Заради нередовното призоваване на банкера Цветан Василев, делото за източване на близо три милиарда лева от Корпоративна търговска банка (КТБ) беше отложено, предаде БНР.\r\nСледващата дата, на която ще бъде направен опит за провеждане на разпоредително заседание е 23 януари.", "date": "2017.12.13", "title": "Заради нередовното призоваване на Цветан Василев, делото за източване на КТБ беше отложено"}
{"url": "http://www.focus-news.net/news/2017/12/13/2466838/kardzhali-pochinal-e-52-godishniyat-mazh-katastrofiral-v-rayona-na-selo-kalinka-v-nedelya.html", "text": "52-годишен водач на „Фолксваген“, катастрофирал на 10 декември в района на село Калинка, е починал вчера в кърджалийската болница. Това съобщиха от Областната дирекция на МВР – Кърджали. Колата, която той управлявал, навлязла в насрещното движение и се е блъснала в друг „Фолксваген“. Пострадалият шофьор беше настанен в кърджалийската болница със счупен крак и травми по главата и гръдния кош. По случая е образувано досъдебно производство и работата продължава разследващ полицай.", "date": "2017.12.13", "title": "Кърджали: Починал е 52-годишният мъж, катастрофирал в района на село Калинка в неделя"}
{"url": "http://www.focus-news.net/news/2017/12/13/2466839/plovdiv-65-godishen-mazh-e-zaginal-pri-pozhar-v-kashta-na-ul-yanko-sakazov.html", "text": "65-годишен мъж е загинал при пожар в къща на ул. „Янко Сакъзов“ в Пловдив. Това съобщиха за Радио „Фокус“ – Пловдив от Областно управление „Пожарна безопасност и защита на населението“. Сигналът за възникнал пожар е получен в 03.20 часа тази сутрин. Два противопожарни автомобила са изпратени на местопроизшествието. Вследствие на вдишване на токсични газове, отделени при пожара, е загинал 65-годишен мъж, а друг е пострадал. това е мъж на 64 години. Унищожени са 6 броя мебели и друго домашно имущество. Спасени са четирима души и сградата. Причината за пожара е неправилно ползване на отоплителен уред.\r\nТони МИХАЙЛОВ", "date": "2017.12.13", "title": "Пловдив: 65-годишен мъж е загинал при пожар в къща на ул. „Янко Сакъзов“"}
{"url": "http://www.focus-news.net/news/2017/12/13/2466840/ministar-kiril-ananiev-sazdava-se-informatsionna-sistema-koyato-shte-sledi-iznosa-na-lekarstva.html", "text": "Създава се информационна система, която ще следи износа на лекарства. Това съобщи на брифинг в Министерски съвет министърът на здравеопазването Кирил Ананиев, предаде репортер на Агенция „Фокус“. „Министерският съвет прие проект на закон за изменение и допълнение на Закона за лекарствените продукти в хуманната медицина. В него се разглеждат няколко премени в закона, свързани с европейски директиви“, съобщи министър Ананиев. „По отношение на мерките, които се предприемат за наблюдение на лекарствените продукти в позитивния лекарствен списък и евентуалното ограничаване на техния износ при недостиг или липса се създава експертен съвет към Изпълнителната агенция по лекарствата (ИАЛ). Той разработва два списъка – единият за тези лекарства, за които временно може да направи ограничения в износа им при установяване на недостиг, а другият – за лекарствените продукти, за които в рамките на предходните три месеца търговците на едро са уведомили ИАЛ, че ще изнасят извън страната“, обясни здравният министър. Той уточни, че е регламентиран и редът за установяване на липсата на лекарства, за които ИАЛ може да издаде забрана или ограничаване на износа им. „Това се случва тогава, когато в рамките на един месец един търговец на едро отказва едновременно на пет аптеки снабдяването с дадено лекарство“, посочи министър Ананиев, като допълни, че конкретният механизъм, ред и условия за въвеждане на това ограничения ще се решат с наредба, издадена от него в рамките на три месеца. По отношение на това кога търговецът на едро може да изнесе лекарства, които са попаднали в този списък, той уточни, че това ще става тогава, когато в рамките на 5 дни съответният търговец е направил своето уведомление към ИАЛ и не получи забрана от нея. „За първи път се създава информационна система, на базата на която ще се следи и наблюдава движението на лекарствените продукти от този списък. Тази система ще наблюдава лекарствата от влизането им на територията на Република България през търговеца на едро, през търговеца на дребно – аптеките, включително и тези в болниците“, съобщи още здравният министър. Той обясни, че тези данни ще бъдат сравнявани с ресурса, който е изплатила НЗОК чрез реимбурсиране напълно или частично и по този начин ще се разбере къде има липса на лекарствен продукт. „За да можем да проследим движението на тези лекарства, които са поискани за лечението на българските граждани, но не са използвани за тази цел и са отклонени в така наречения паралелен износ“, допълни министър Ананиев. \r\nВесела ПЕТРОВА", "date": "2017.12.13", "title": "Министър Кирил Ананиев: Създава се информационна система, която ще следи износа на лекарства"}
{"url": "http://www.focus-news.net/news/2017/12/13/2466841/blagoevgrad-protest-v-podkrepa-na-izgrazhdaneto-na-vtori-kabinkov-lift-v-bansko-shte-se-provede-na-glaven-pat-e-79-pri-mosta-v-simitli.html", "text": "Протест в подкрепа на изграждането на Втори кабинков лифт в Банско ще се проведе на главен път Е-79 при моста в Симитли. Това съобщи за Радио „Фокус“ – Пирин Димитър Русков, представител на Сдружение „Бъдеще за община Банско“, което организира протеста. Той обясни, че жители на Банско и близките населени места ще се съберат тази вечер от 18.30 часа на моста при разклона за Банско. Русков коментира, че недоволството на протестиращите е насочено към „зелената екологична мафия“, която за пореден път спира развитието на Югозападна България, пречейки на изграждането на втори лифт в ски зона „Банско“.\r\nЛивия НИНОВА", "date": "2017.12.13", "title": "Благоевград: Протест в подкрепа на изграждането на Втори кабинков лифт в Банско ще се проведе на главен път Е-79 при моста в Симитли"}
{"url": "http://www.focus-news.net/news/2017/12/13/2466842/kaloyan-pargov-bsp-uvelichenieto-na-tsenata-na-vodata-v-sofiya-za-vtori-pat-sreshtu-goli-obeshtaniya-e-nespravedlivo.html", "text": "Считаме увеличението на цената на водата за несправедливо, особено за втори път, срещу голи обещания, заложени в бизнес плана на концесионера „Софийска вода“. Това каза на брифинг в Народното събрание председателят на Градския съвет на БСП-София Калоян Паргов, предаде репортер на „Агенция Фокус“. „За втори път тази година се предлага повишаване на цената на водата срещу едни обещания за инвестиции“, заяви той. „1/3 от София е без канализация, качеството на водата е на ниско равнище все още. Около 50% от водата са загуби, а това е ангажимент на концесионера“, посочи Калоян Паргов.\r\nВ отговор на въпрос как ще коментира предложението за по-скъпа „Синя зона“ заради мръсния въздух той обясни: „БСП-София беше първата, която обяви, че въздухът е със замърсяване 5 пъти над нормата. Предложихме вместо софийските улици да се мият 3-4 пъти, а в някои райони 0 пъти, да почистим домовете си“. „Дълго време управляващите в София разчитаха на дизелови автобуси пред екологични енергоносители. Радваме се, че след като разбраха, че въздухът е замърсен започнаха да мислят точно за такива автобуси на газ, на метан и ток. Всички, които живеят в къщи, трябва да бъдат стимулирани да използват екологични енергоносители“, каза още Калоян Паргов.\r\nБиляна ИВАНОВА", "date": "2017.12.13", "title": "Калоян Паргов, БСП: Увеличението на цената на водата в София за втори път срещу „голи“ обещания е несправедливо"}
{"url": "http://www.focus-news.net/news/2017/12/13/2466843/afp-mahmud-abbas-predupredi-che-nyama-da-ima-mir-ili-stabilnost-ako-erusalim-ne-bade-palestinska-stolitsa.html", "text": "Президентът на Палестинската автономия Хамхум Аббас предупреди, че „не може да има мир или стабилност“ в Близкия изток, докато Ерусалим не бъде признат за столица на Палестинската държава, предава  AFP.\r\n„Ерусалим е и завинаги ще е столица на Палестинската държава. Няма да има мир, няма да има и стабилност без това“, заяви Аббас по време на спешно провеждащата се в Истанбул среща на високо равнище на Организацията за ислямско сътрудничество. \r\nТой осъди решението на президента на САЩ Доналд Тръмп да признае Ерусалим за столица на Израел като „подарък за ционисткото движение, все едно предава американски град“. Той допълни, че Вашингтон вече няма никаква роля в близкоизточния мирен процес.  Виктор Турмаков", "date": "2017.12.13", "title": "AFP: Махмуд Аббас предупреди, че „няма да има мир или стабилност“, ако Ерусалим не бъде палестинска столица"}
{"url": "http://www.focus-news.net/news/2017/12/13/2466844/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-v-posolstvoto-na-kipar.html", "text": "Въвежда се временна организация на движението за провеждане на събитие в посолството на Кипър. Това съобщиха от пресцентъра на Столична община. От 17.00 до 22.00 часа се забранява престоят и паркирането на пътни превозни средства на бул.\"Джеймс Баучер“ между ул.\"Теодосий Търновски“ и ул.\"Милин камък“, с изключение на автомобилите на гостите поканени на мероприятието.", "date": "2017.12.13", "title": "София: Въвежда се временна организация на движението за провеждане на събитие в посолството на Кипър"}
{"url": "http://www.focus-news.net/news/2017/12/13/2466845/dobrich-bez-vodopodavane-sa-nyakolko-ulitsi-v-grada-i-nyakolo-naseleni-mesta-v-oblastta.html", "text": "Без водоподаване са няколко улици в града и няколко населени места в областта заради отстраняване на аварии по информация на ВиК - Добрич, предаде кореспондент на Радио „Фокус” – Варна. Водоподаването в Добрич е спряно по улиците „Райко Цончев“ №6, „Тополите“ №18 и „Малина“, в кв. „Реджията“ и в местността „Лозята“ - погребите. \r\nВ областта с нарушено водоснабдяване поради аварии са в район Добрич-селска селата Смолница, Овчарово и Бранище, в район Каварна – ул. „България“, в район Шабла – селата Горун и Смин и в район Крушари – общинския център. \r\nЖулиета НИКОЛОВА", "date": "2017.12.13", "title": "Добрич: Без водоподаване са няколко улици в града и няколо населени места в областта"}
{"url": "http://www.focus-news.net/news/2017/12/13/2466846/sofiya-zabranyava-se-vlizaneto-prestoyat-i-parkiraneto-na-patni-prevozni-sredstva-v-otsechka-na-ul-lege-na-14-dekemvri.html", "text": "Забранява се влизането, престоят и паркирането на пътни превозни средства в отсечка на ул. „Леге“ на 14 декември, съобщиха от пресцентъра на Столична община. Промяната в организацията на движение се налага във връзка с връчване на акредитивни писма на Президента на република България. От 9.30 часа на 14 декември до приключване на церемонията се осигурява паркирането на автобусите, превозващи участниците в събитието на бул. „Цар Освободител“ до сградата на Народното събрание. \r\nОт 9.30 часа до 12.30 часа на 14 декември се забранява влизането, престоят и паркирането на пътни превозни средства по ул. „Леге“ между ул. „Съборна“ и пл. „Атанас Буров“.", "date": "2017.12.13", "title": "София: Забранява се влизането, престоят и паркирането на пътни превозни средства в отсечка на ул. „Леге“ на 14 декември"}
{"url": "http://www.focus-news.net/news/2017/12/13/2466847/plovdiv-veche-e-v-hod-protsedurata-za-plateno-parkirane-v-rayon-yuzhen.html", "text": "Вече е в ход процедурата за платено паркиране в район „Южен“ в Пловдив. Това съобщи за Радио „Фокус“ – Пловдив районният кмет Борислав Инчев. По думите му на този етап малко над 30 такива паркоместа са предвидени на новоизградения паркинг на ул. „Одеса“, както и на ул. „Радовиш“ до парк „Белите брези“. „За местата ще може да се кандидатства до 21 декември, като вече има подадени заявления от граждани“, посочи Инчев. Той припомни, че има гласувана Наредба от Общинския съвет във връзка с платеното паркиране. „Редно е да я изпълним, а и по този начин ще се предостави и възможност на живущите да си гарантират места за паркиране“, коментира Борислав Инчев. \r\nРайонният кмет уточни, че в района непрекъснато се заселват нови домакинства и че изграждането и обособяването на места за паркиране е целенасочена политика още от началото на мандата му. Инчев добави, че подробна информация относно кандидатстването и необходимите документи може да се получи както от сайта на районната администрация, така и на място в кметството на ул. „Македония“.\r\nТони МИХАЙЛОВ", "date": "2017.12.13", "title": "Пловдив: Вече е в ход процедурата за платено паркиране в район „Южен“"}
{"url": "http://www.focus-news.net/news/2017/12/13/2466848/burgas-festival-moyata-eko-koleda-shte-se-provede-v-ekspozitsionniya-tsentar-flora-na-16-i-17-dekemvri.html", "text": "За четвърти път ще се проведе фестивал „Моята еко Коледа“, съобщиха от пресцентъра на Община Бургас. В него участие ще вземат производители със своята чиста продукция и автори на уникални ръчни изработки от цялата страна. Фестивалът ще се проведе на 16 и 17 декември от 10.00 до 19.00 часа в Експозиционен център „Флора“. В трите зали посетителите ще имат възможност да се насладят на изобилието от прекрасни продукти и творби. За любителите на творчеството в кръглата зала ще се проведат няколко работилници.\r\nЖелаещите могат да се записват за събитията в страницата на инициативата във Фейсбук.\r\nОрганизаторите канят жителите на града да подкрепят по-качествената алтернатива за коледно пазаруване и да изберат българското.", "date": "2017.12.13", "title": "Бургас: Фестивал „Моята еко Коледа“ ще се проведе в Експозиционния център „Флора“ на 16 и 17 декември"}
{"url": "http://www.focus-news.net/news/2017/12/13/2466849/sofiya-vavezhda-se-vremenna-organizatsiya-na-dvizhenieto-po-uldoyran-vav-vrazka-s-izgrazhdane-na-tunel-na-metroto.html", "text": "Въвежда се временна организация на движението по ул.„Дойран“. Това съобщиха от пресцентъра на Столична община.\r\nОт 18 декември 2017г. до 18 юни 2018г. се забранява влизането на пътни превозни средства по дясната пътна лента от източната страна на пътното платно на ул.„Дойран“ в участъка от ул.„Нишава“ до ул.„Кюстендил“ и по дясната пътна лента от южната страна на пътното платно на ул.„Кюстендил“ в участъка от ул.„Дойран“ до средата на тролейбусната спирка с код 1935 „ул.Дойран“, която ще се измести с 30 м напред. Това се въвежда във връзка с изграждане на тунела на метрото.", "date": "2017.12.13", "title": "София: Въвежда се временна организация на движението по ул.„Дойран“  във връзка с изграждане на тунел на метрото"}
{"url": "http://www.focus-news.net/news/2017/12/13/2466850/ministar-kiril-ananiev-s-novata-elektronna-sistema-paralelniyat-iznos-na-lekarstva-shte-namalee-s-milioni.html", "text": "Трябва да видим какъв ще е точният ефект от системата, но при всички случаи съм сигурен, че ще е в милиони. Това съобщи на брифинг в Министерски съвет министърът на здравеопазването Кирил Ананиев във връзка с новата информационна система за контрол на износа на лекарства, която предстои да бъде въведена, предаде репортер на Агенция „Фокус“. Министър Ананиев поясни, че се очаква информационната система да бъде готова до 4 месеца. „Моята голяма идея е до третия месец да е готова, за да може целият пакет от необходимите ни нормативни актове и условия да е готов до подписването на новия рамков договор“, каза той. По отношение на санкциите, които ще се налагат на търговците, за които чрез новата система е установено, че извършват нерегламентиран износ на лекарства, той уточни: „За търговеца на дребно първата санкция е 10 000 лева, при повторно нарушени е 20 000 лева. За търговеца на едро – санкцията може да бъде първо 25 000 лева, а при повторна – се отнема лиценза за работа“. На въпрос как ще се контролира възможността за злоупотреби с новите правила и фалшиви сигнали от страна на аптеките, министър Ананиев обясни: „Ние ще наблюдаваме не само търговеца на едро, но и търговеца на дребно. Когато отидем в тази аптека, която е заявила, че не ѝ е доставено и направим преглед на лекарствата, които тя изписва, можем да установим, че тя въобще не е продавала тези лекарства. Тогава излиза, че сигналът е фалшив. Има механизми, които ще ни помогнат и при търговеца на едро, и при търговеца на дребно, но това ще се регламентира в наредба в рамките на следващите три месеца“. \r\nВесела ПЕТРОВА", "date": "2017.12.13", "title": "Министър Кирил Ананиев: С новата електронна система паралелният износ на лекарства ще намалее с милиони"}
{"url": "http://www.focus-news.net/news/2017/12/13/2466851/pazardzhik-mazh-e-zaplashil-s-pistolet-sluzhitelka-na-cheyndzh-byuro-vav-velingrad-napadatelyat-se-izdirva.html", "text": "Криминалисти от Районно управление „Полиция” – Велинград и Областната дирекция на МВР – Пазарджик разследват случай на грабеж от бюро за парични преводи във Велинград, съобщи за Радио „Фокус“-Пазарджик Мирослав Стоянов от Областната дирекция на МВР. „Тази сутрин около 09.30 часа бил подаден сигнал от бюро за международни парични преводи във Велинград чрез паник-бутон от охранителната система на обекта. От охранителната фирма незабавно подали информация за случая и в Районно управление „Полиция” – Велинград. Пристигналите на мястото служители на полицейското управление установили, че неизвестен мъж е заплашил с пистолет 39-годишната служителка на офиса“, уточни Стоянов. Той допълни, че след това нападателят успял да отмъкне наличната сума от оборота на бюрото и избягал. \r\nНа мястото е извършен оглед и са предприети действия за издирване и задържане на грабителя. Изяснява се и размерът на откраднатата сума. „По случая работят екип от криминалисти, разследващ полицай и експерти от Районно управление „Полиция” – Велинград и областната дирекция в Пазарджик“, коментира Стоянов.", "date": "2017.12.13", "title": "Пазарджик: Мъж е заплашил с пистолет служителка на чейндж-бюро във Велинград – нападателят се издирва"}
{"url": "http://www.focus-news.net/news/2017/12/13/2466852/plovdiv-chetiri-sela-v-oblastta-sa-bez-voda-zaradi-avarii.html", "text": "Десетки домакинства от четири села в Пловдивска област са без вода заради аварии. Това съобщиха за Радио „Фокус“ – Пловдив от пресцентъра на водоснабдителното дружество. Без вода до отстраняване на авариите са населените места Розино, Драгомир, Костиево и Старосел. Без вода днес са и жителите на кв. „Веригово“ в град Хисаря.\r\nЕкипите работят по отстраняването на аварии също в градовете Асеновград, Карлово и Пловдив. Без вода са живущите в района на ул. „Росица“ в Асеновград, както и в района на ул. „Ген. Карцов“ в град Карлово. До 16.30 часа ще е нарушено водоподаването в района на улиците „Средец“, „Самара“ и „Каменица“, както и по бул. „Коматевско шосе“ в град Пловдив.\r\nТони МИХАЙЛОВ", "date": "2017.12.13", "title": "Пловдив: Четири села в областта са без вода заради аварии"}
{"url": "http://www.focus-news.net/news/2017/12/13/2466853/kremal-pozitsiyata-na-redzhep-tayip-erdogan-otnosno-erusalim-ne-savpada-s-ruskata.html", "text": "Прес-секретарят на Кремъл Дмитрий Песков заяви, че на правителството на Русия му е известна позицията на турския президент Реджеп Тайип Ердоган по палестинско-израелския конфликт, но тя не съвпада с неговата, „която е добре известна“, предава РИА Новости.\r\nПо-рано Ердоган по време на извънредната среща на високо равнище на Организацията за ислямско сътрудничество в Истанбул предложи Ерусалим да бъде признат за столица на Палестина в отговор на действията на САЩ, признали града за столица на Израел.\r\n„Известна ни е позицията на държавния глава на Турция“, заяви Песков, отговаряйки на въпрос, как се отнася към думите на Ердоган. „Тя в никакъв случай не съвпада с нашата. Позицията на Русия по Ерусалим е известна“, допълни той. Виктор Турмаков", "date": "2017.12.13", "title": "Кремъл: Позицията на Реджеп Тайип Ердоган относно Ерусалим не съвпада с руската"}
{"url": "http://www.focus-news.net/news/2017/12/13/2466854/veliko-tarnovo-79-godishen-mazh-ot-svishtov-stana-zhertva-na-telefonna-izmama.html", "text": "79-годишен мъж от Свищов стана жертва на телефонна измама с 1 700 лева, съобщиха от Областната дирекция на МВР – Велико Търново. Вчера сутринта той потърсил съдействие от Районното управление „Полиция” – Свищов, като обяснил, че на 5 декември получил телефонно обаждане от мъж, който се представил за полицейски служител. Мъжът разказал, че в района има телефонни измамници и поискал съдействие. С убеждението, че помага на полицията, възрастният човек хвърлил през терасата на измамниците 1 700 лева. \r\nПо случая е започнато досъдебно производство.", "date": "2017.12.13", "title": "Велико Търново: 79-годишен мъж от Свищов стана жертва на телефонна измама"}
{"url": "http://www.focus-news.net/news/2017/12/13/2466855/ombudsmanat-maya-manolova-vsichki-rabotnitsi-koito-prez-poslednite-tri-godini-ne-sa-si-poluchili-zaplatite-veche-shte-mogat-da-gi-poluchat.html", "text": "Всички работници, които през последните три години не са си получили заплатите, вече ще могат да ги получат от Фонда за гарантиране на вземания на работници от фалиращи предприятия. Това каза на пресконференция в парламента омбудсманът Мая Манолова, след като депутатите гласуваха окончателно промените в Кодекса по труда, предаде репортер на Агенция „Фокус“. „Вече ще бъде забранено и няма да е възможно да се продават фирми на клошари с цел некоректни работодатели да избягат от своите работници и от това да им платят дължимото. По този начин на практика работничките от Дупница, шивачките от Ветрен, работниците от русенската корабостроителница, служителите в една голяма търговска верига, тези в един телеком, ще могат да си получат заплатите, които им се дължат от техните работодатели“, заяви Манолова. По думите ѝ до тези промени се е стигнало заради усилената работа на народните представители. „Това е законопроектът, по който и аз като омбудсман съм положила най-много усилия. Не беше лесно. Минахме през всичко – през дълги заседания, разговори, обещания през сълзи, заплахи, молби, но в крайна сметка се обединихме около тези текстове, които депутатите приеха и които ще направят коледните и следващите празници за хората с неплатени заплати малко по-добри“, добави тя. Според омбудсмана те няма да могат веднага да си получат парите, но този процес ще се развие в рамките на следващата година и нито един лев, който е дължим на работник, няма да бъде загубен. „Тук съм, за да благодаря специално на г-жа Светлана Ангелова – зам.-председател на социалната комисия, на г-н Крум Зарков, на Хасан Адемов – председател на социалната комисия, на г-н Поповски и на г-жа Найденова от ПГ на „Воля“, каза още Мая Манолова.\r\nЛюба АЛЕКСИЕВА", "date": "2017.12.13", "title": "Омбудсманът Мая Манолова: Всички работници, които през последните три години не са си получили заплатите, вече ще могат да ги получат"}
{"url": "http://www.focus-news.net/news/2017/12/13/2466856/bsp-pita-bnb-kzk-apsk-za-klyuchovi-privatizatsionni-sdelki-ot-partiyata-iskat-dogovorite-i-dokumentite-za-proizhod-na-sredstvata-na-kupuvachite.html", "text": "БСП пита БНБ, КЗК, АПСК за ключови приватизационни сделки – от партията искат договорите и документите за произход на средствата на купувачите, съобщиха от пресцентъра на БСП. Сред дружествата, за които са подадени заявления за достъп до информация, са: „СИБАНК”; „Пампорово” АД; „Булгартабак - холдинг”; „Българска телекомуникационна компания”; „Химко” АД; „Кремиковци” АД и електроразпределителни дружества. В писмо до Агенцията за приватизация и следприватизационен контрол от левицата искат копия на приватизационните договори и договорите за прехвърляне на правото на собственост върху акции от капитала на въпросните дружества, както и документите за произход на средствата на купувачите.\r\nС писмо до Комисията за защита на конкуренцията и БНБ социалистите питат дали въпросните са се произнасяли за даване на разрешение  за извършване на сделки във връзка със „СИБАНК” ЕАД и какви са били мотивите им за това.\r\nПрипомняме, че на вчерашното си заседание Изпълнителното бюро на БСП взе решение за изискане на информацията за това как и с какви средства на купувачите е осъществена приватизацията на посочените дружества.", "date": "2017.12.13", "title": "БСП пита БНБ, КЗК, АПСК за ключови приватизационни сделки – от партията искат договорите и документите за произход на средствата на купувачите"}
{"url": "http://www.focus-news.net/news/2017/12/13/2466857/sofiya-vavezhda-se-vremenna-organizatsiya-na-dvizhenieto-za-poseshtenie-na-delegatsiya-ot-cherna-gora.html", "text": "Въвежда се временна организация на движението за посещение на делегация от Черна гора. Това съобщиха от пресцентъра на Столична община. От 8.00 часа днес до отпътуване на делегация на 15 декември 2017 г. се забранява престоят и паркирането на пътни превозни средства, с изключение на автомобилите, превозващи участниците в делегацията на ул.„Будапеща“ пред „Арена ди Сердика“.", "date": "2017.12.13", "title": "София: Въвежда се временна организация на движението за посещение на делегация от Черна гора"}
{"url": "http://www.focus-news.net/news/2017/12/13/2466858/reuters-spored-mahmud-abbas-reshenieto-na-sasht-za-erusalim-e-nay-golyamoto-prestaplenie.html", "text": "Президентът на Палестинската автономия Махмуд Аббас заяви, че решението на правителството на САЩ да признае Ерусалим за столица на Израел е „най-голямото престъпление“ и грубо нарушение на международното право, предава  Reuters.\r\n„Ерусалим е и винаги е бил столица на Палестина“, заяви Аббас по време на спешно провеждащата се в Истанбул среща на високо равнище на Организацията за ислямско сътрудничество. Той добави, че САЩ предават Ерусалим, все едно е американски град. „Това пресича всички червени линии“, убеден е президентът.\r\nАббас заяви, че не е приемливо САЩ да имат роля в близкоизточния мирен процес заради това, че подкрепят открито Израел.  Виктор Турмаков", "date": "2017.12.13", "title": "Reuters: Според Махмуд Аббас решението на САЩ за Ерусалим е „най-голямото престъпление“"}
{"url": "http://www.focus-news.net/news/2017/12/13/2466859/stara-zagora-ogranicheno-e-dvizhenieto-pri-km-165-na-magistrala-trakiya-v-rayona-na-plodovitovo-v-posoka-burgas-poradi-izteglyane-na-avariral-tezhkotovaren-avtomobil.html", "text": "Ограничено е движението при км 165 на автомагистрала „Тракия”, в района на Плодовитово в посока Бургас, поради изтегляне на аварирал тежкотоварен автомобил. Това съобщиха от пресцентъра на Агенция „Пътна инфраструктура”. Движението се пренасочва по обходен маршрут от автомагистрала „Тракия” през пътен възел Плодовитово, по път II-66, град Чирпан и включване в автомагистрала „Тракия” при пътен възел Чирпан.", "date": "2017.12.13", "title": "Стара Загора: Ограничено е движението при км 165 на магистрала „Тракия”, в района на Плодовитово в посока Бургас, поради изтегляне на аварирал тежкотоварен автомобил"}
{"url": "http://www.focus-news.net/news/2017/12/13/2466860/svetlana-angelova-gerb-s-prietite-promeni-v-kodeksa-po-truda-pokazahme-che-vsichki-rabotim-v-interes-na-balgarskite-grazhdani-nezavisimo-ot-politicheskite-pristrastiya.html", "text": "С приетите промени в Кодекса по труда показахме, че всички работим в интерес на българските граждани независимо от политическите пристрастия. Това каза на пресконференция в парламента депутатът от ГЕРБ и зам.-председател на социалната комисия Манолова след като депутатите гласуваха окончателно промените в Кодекса по труда, предаде репортер на Агенция „Фокус“. „Тези промени ще дадат допълнителна защита на онези работници и служители, които не могат да получат своите трудови възнаграждения и обезщетения в резултат на недобросъвестно отношение на определени работодатели. Нагърбихме Главна инспекция по труда с тази отговорна задача да може да предявява пред съда искова молба за откриване на производство по несъстоятелност от името на най-малко 1/3 работници от предприятия, в които два месеца не са изплатени работни заплати“, коментира Ангелова. По думите ѝ само през 2017 г. към момента, благодарение на усилията на Изпълнителна агенция „Главна инспекция по труда“ са изплатени трудовите възнаграждения и обезщетения на близо 10 000 работници със забавени трудови възнаграждения и заплати със стойност над 18 млн. лв. „С приемането на този законопроект показахме, че всички ние работим в интерес на българските граждани и загърбихме своите политически пристрастия“, подчерта тя.\r\nПредседателят на социалната комисия и депутат от ДПС д-р Хасан Адемов заяви, че са намерили балансирани решения между интересите на тези, които да получават изработени, но неизплатени заплати и интересите на коректните работодатели. „Всъщност става въпрос за една много малка част от работодателите, които са некоректни. Искам да уверя всички, които имат да получават неизплатени заплати, че тези текстове им дават възможност да си получат заплатите и това най-вероятно ще се случи в началото на следващата година“, подчерта Адемов.\r\nЛюба АЛЕКСИЕВА", "date": "2017.12.13", "title": "Светлана Ангелова, ГЕРБ: С приетите промени в Кодекса по труда показахме, че всички работим в интерес на българските граждани независимо от политическите пристрастия"}
{"url": "http://www.focus-news.net/news/2017/12/13/2466861/ministar-kiril-ananiev-razrabotili-sme-plan-za-ozdravyavane-i-prestrukturirane-na-bolnitsite-v-lovech-i-vratsa.html", "text": "Разработили сме план за оздравяване и преструктуриране на болниците в Ловеч и Враца. Това каза на брифинг в Министерски съвет министърът на здравеопазването Кирил Ананиев във връзка с протестите на служителите в болниците в Ловеч и Враца, заради неизплатени заплати, предаде репортер на Агенция „Фокус“. „За болницата в Ловеч направих това, което мога да направя като неин принципал. Няколко дни подред правя срещи с всички кредитори на ловешката болница, за да ги помоля да свалят до минимален размер блокираните средства по сметките ѝ. По сметките ѝ бяха блокирани 800 000 лева, след разговорите те станаха само 80 000 лева“, обясни министър Ананиев. „Това на практика означава, че като получат парите си от НЗОК, те ще се разплатят с 80 000 лева с кредиторите, а с останалата част ще могат да си платят заплатата за месец септември и да закупят основни материали и медикаменти, които са им необходими за работа“, допълни той. „Това е първото спешно нещо, което направих. Второто, което е по-важно. Разработили сме план за оздравяване и преструктуриране на болницата, което започваме още от днес и се надяваме в рамките на три месеца лечебното заведение да придобие този вид, в който ще може да бъде ефективно“, съобщи още здравният министър. Той уточни, че за този тримесечен период е разработена схема за разплащане с кредиторите, подобна на тази за този месец, а очакванията са в рамките на този срок да завърши преструктурирането на болницата. \r\n„По същия начин за всички болници, които са с повече от 50% държавно участие, правим преговори с кредиторите. Планът за Враца също е готов“, обяви министър Ананиев. Той уточни, че болниците в най-тежко състояние в момента са тези в  Ловеч, Враца, Видин Стара Загора и Бургас. „Готови сме за всички, но тези са приоритетни. Имаме направен график за разговори с кредиторите, ако и те постъпят така достойно, както и тези на ловешката болница, ние ще имаме възможност в рамките на три месечен период да направим преструктуриране на болницата - не да я закрием, а да я направим ефективна“, увери министър Ананиев. \r\nВесела ПЕТРОВА", "date": "2017.12.13", "title": "Министър Кирил Ананиев: Разработили сме план за оздравяване и преструктуриране на болниците в Ловеч и Враца"}
{"url": "http://www.focus-news.net/news/2017/12/13/2466862/parlamentat-prie-na-parvo-chetene-promeni-v-zakona-za-pazarite-na-finansovi-instrumenti-s-tsel-prozrachnost-i-zashtita-na-investitorite.html", "text": "Народните представители приеха на първо четене промени в Закона за пазарите на финансови инструменти с цел увеличаване прозрачността на пазарите, по-добра защита на инвеститорите, укрепване на доверието и недопускане на нерегламентирана търговия, предаде репортер на „Агенция Фокус“. Промените дават регулаторни и надзорни правомощия на Комисията за финансов надзор. След въвеждането на промените в закона се очаква повишаване на прозрачността на пазара на недялови финансови инструменти, повишаване на конкуренцията между доставчиците на ликвидност, по-добра информираност на инвеститорите и намаляване на разходите за сключване на сделки с финансови инструменти. \r\nБиляна ИВАНОВА", "date": "2017.12.13", "title": "Парламентът прие на първо четене промени в Закона за пазарите на финансови инструменти с цел прозрачност и защита на инвеститорите"}
{"url": "http://www.focus-news.net/news/2017/12/13/2466863/dobrich-obshtinskiyat-savet-shte-razgleda-predlozhenie-600-000-leva-da-badat-razhodvani-za-rekonstruktsiya-na-trotoari-vmesto-da-bade-izgradena-sistema-za-videonablyudenie.html", "text": "Общинският съвет ще разгледа предложение средства в размер на 600 000 лева да бъдат разходвани за реконструкция на тротоари вместо да бъде изградена система за видеонаблюдение, предаде кореспондент на Радио „Фокус” – Варна. Предложението е направено от кмета на Добрич Йордан Йорданов и ще бъде гласувано следващата седмица на редовно заседание на Общинския съвет. Мотивът за промяната на целта на средствата от дългосрочен дълг е, че обновяването и ремонтът на тротоарите в града са от изключително значение, защото по този начин ще бъдат създадени по-благоприятни условия за живот на гражданите и това ще допринесе за по-добрата визия на града. В докладната записка е посочено още, че по предварителни разчети предвидените средства до 600 000 лв. за изграждане на инфраструктура и система за видеонаблюдение в Добрич са достатъчни само за първия етап от изграждането на системата. Предвид наложени и прихванати през 2017 г. суми за финансови корекции и нередности по проект „Изграждане на регионална система за управление на отпадъците в регион Добрич”, на този етап не могат да бъдат осигурени достатъчни средства по бюджета на Общината за цялостното изграждане на системата за видеонаблюдение. Кредитните средства в размер до 600 000 лева за реконструкция на тротоари е предвидено да се усвояват след актуализация на Програмата за капиталови разходи по обекти и до 400 000 лева за конструктивно укрепване на детски градини по проекти да бъдат усвоени след приемане на конкретните проекти от Общинския съвет.\r\nЖулиета НИКОЛОВА", "date": "2017.12.13", "title": "Добрич: Общинският съвет ще разгледа предложение 600 000 лева да бъдат разходвани за реконструкция на тротоари вместо да бъде изградена система за видеонаблюдение"}
{"url": "http://www.focus-news.net/news/2017/12/13/2466864/sofiya-vavezhda-se-vremenna-organizatsiya-na-dvizhenieto-za-provezhdane-na-kontsert-v-zala-arena-armeets-na-14-dekemvri.html", "text": "Въвежда се временна организация на движението за провеждане на концерт в зала „Арена Армеец” на 14 декември . Това съобщиха от пресцентъра на Столична община. От 18.30 до 22.30 часа на 14.12.2017 г. се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2017.12.13", "title": "София: Въвежда се временна организация на движението за провеждане на концерт в зала „Арена Армеец” на 14 декември"}
{"url": "http://www.focus-news.net/news/2017/12/13/2466865/afp-kremal-privetstva-konstruktivnata-pozitsiya-na-sasht-otnosno-pregovorite-sas-severna-koreya.html", "text": "Прес-секретарят на Кремъл Дмитрий Песков приветства изказването на държавния секретар на САЩ Рекс Тилърсън, че Вашингтон е готов за преговори със Северна Корея без предварителни условия, определяйки това за „конструктивно“, предава  AFP.\r\n„Можем да заявим, че подобни конструктивни изказвания ни впечатляват далеч повече от конфронтационната реторика, чувана до момента. Без съмнение това може да се приветства“, заяви Песков в Кремъл пред журналисти.  Виктор Турмаков", "date": "2017.12.13", "title": "AFP: Кремъл приветства „конструктивната позиция“ на САЩ относно преговорите със Северна Корея"}
{"url": "http://www.focus-news.net/news/2017/12/13/2466866/mkdmakedoniya-boykotat-na-vmro-dpmne-mozhe-da-blokira-izbora-na-novi-chlenove-na-tsentralnata-izbiratelna-komisiya.html", "text": "Обявеният бойкот на най-голямата опозиционна партия ВМРО-ДПМНЕ на работата на парламента може да попречи на процедурата на избор на нови членове на Централната избирателна комисия (ДИК), предава скопското електронно издание \"МКД\".\r\nСпоред изданието оставките на председателя и членовете на ДИК трябва да бъдат приети на първото заседание на парламента без обсъждане, но за изборната процедура за нови членове е необходимо мнозинство от 2/3, което не може да бъде осигурено без присъствието на ВМРО-ДПМНЕ.\r\nПо-рано председателят на ДИК, Александър Чичаковски, и още 8 членове на комисията подадоха оставки под обществен натиск за получаване на допълнителни финансови стимули.", "date": "2017.12.13", "title": "\"МКД\"(Македония): Бойкотът на ВМРО-ДПМНЕ може да блокира избора на нови членове на Централната избирателна комисия"}
{"url": "http://www.focus-news.net/news/2017/12/13/2466867/ombudsmanat-maya-manolova-zhalko-e-che-nyama-nikoy-ot-bsp-na-brifinga-sled-promenite-v-kodeksa-po-truda-shtyaha-da-dadat-znak-che-deputatite-mogat-da-rabotyat-zaedno.html", "text": "ГЕРБ, ДПС, БСП, Патриотите и „Воля“ показаха, че могат да работят заедно в интерес на българските граждани, на тези, които са най-онеправдани, което е моята огромна благодарност на омбудсман. Това каза на пресконференция в парламента омбудсманът Мая Манолова, след като депутатите гласуваха окончателно промените в Кодекса по труда, предаде репортер на Агенция „Фокус“. „Поканих БСП на тази пресконференция, имах уверение, че г-н Крум Зарков ще се включи, но по някаква причина са решили да не участват. Това обаче няма да ме накара да не им благодаря – специално на Крум Зарков, който положи много усилия по този законопроект. Жалко е, защото с присъствието си щяха да дадат знак на българските граждани, че депутатите, парламентът могат да работят заедно“, заяви Манолова. По думите ѝ в крайна сметка изборът е техен, а тя благодари на тези, които са на тази трибунка. „Наистина направиха нещо много добро и много важно. Във фонда към днешна дата има над 257 млн. лв. солидарни вноски, които трябва да подкрепят работниците на фалиращи предприятия с неплатени заплати, а средногодишно се изплащат под 1 млн. лв. По последни данни на инспекцията по труда неплатените заплати са в размер на до 30 млн. лв. Със сигурност част от тях са просто забавени, така че сумата, която ще трябва да плати фондът, е по-малка“, добави тя и уточни, че 10 години са в абсурдната ситуация, че парите ги има, но никой не прави промени така, че да даде достъп на работниците до тези пари. \r\nЛюба АЛЕКСИЕВА", "date": "2017.12.13", "title": "Омбудсманът Мая Манолова: Жалко е, че няма никой от БСП на брифинга след промените в Кодекса по труда – щяха да дадат знак, че депутатите могат да работят заедно"}
{"url": "http://www.focus-news.net/news/2017/12/13/2466868/nad-75-800-bezrabotni-nad-50-godishna-vazrast-sa-zapochnali-rabota-prez-2016-g.html", "text": "Над 75 800 безработни над 50-годишна възраст са започнали работа през 2016 г. В сравнение с 2015 г. броят им се увеличава с близо 3400 души. Това показват данните в одобрения от правителството Доклад за отразяване на Националната концепция за насърчаване на активния живот на възрастните хора в България (2012-2030 г.) в секторните политики за периода 2015-2016 г. Това съобщиха от правителствената информационна служба. Статистиката показва, че безработните над 50 години намаляват. През 2016 г. те са били 115 822 или с близо 15 000 по-малко спрямо 2015 г. Близо половината от тези безработни са без квалификация и с основно и по-ниско образование. В същото време заетостта сред тази възрастова група се повишава. През 2016 г. коефициентът е стигнал 54,5%, което е с 1,5 процентни пункта повече в сравнение с 2015 г.\r\nВ доклада се посочва, че в изпълнение на Националната стратегия за дългосрочна грижа се създават условия за достоен и независим живот на възрастните хора и хората с увреждания в семейна или близка до семейната среда чрез трансформация на институционалната грижа в качествени и достъпни услуги в общността. През 2016 г. са функционирали 490 социални услуги в общността за пълнолетни, които са делегирани от държавата дейности, с общ капацитет 9309 места. В сравнение с 2012 г., броят на тези социалните услуги се е увеличил със 109, а местата в тях са с 1142 повече.", "date": "2017.12.13", "title": "Над 75 800 безработни над 50-годишна възраст са започнали работа през 2016 г."}
{"url": "http://www.focus-news.net/news/2017/12/13/2466869/lyudmila-vekova-e-noviyat-predstavitel-na-rabotodatelite-v-us-na-srebarniya-fond.html", "text": "Людмила Векова бе избрана за член през 2018 г. на Управителния съвет на Държавния фонд за гарантиране устойчивост на държавната пенсионна система (т. нар. „Сребърен фонд“). Тя заменя на този пост Жечко Петров, предвид ротационния принцип за излъчване на представител от национално представителните организации на работодателите. Това съобщиха от правителствената информационна служба.\r\nРъководството на т. нар. „Сребърен фонд“ се осъществява от управителен съвет, който се състои от председател и осем членове. Министърът на финансите е председател, министърът на труда и социалната политика е заместник-председател и те участват по право в ръководния орган.", "date": "2017.12.13", "title": "Людмила Векова е новият представител на работодателите в УС на Сребърния фонд"}
{"url": "http://www.focus-news.net/news/2017/12/13/2466870/mishel-barnie-velikobritaniya-ne-mozhe-da-otstapi-ot-poetite-si-angazhimenti-po-brekzit.html", "text": "Главният преговарящ на ЕС относно Брекзит Мишел Барние заяви, че Великобритания не може да отстъпи от поетите си ангажименти, необходими за преминаването на следващата фаза за преговорите за излизане от Съюза, предава  Reuters.\r\nТази седмица лидерите на ЕС ще се съберат, за да преценят дали е постигнат „достатъчен прогрес“ относно правата на гражданите, „сметката за развода“ и ирландската граница, който да позволи да се премине на преговорите относно бъдещите търговски отношения между Блока и островната държава. \r\n„Ние няма да приемем отстъпление от постигнатото споразумение. Този прогрес бе споразумян и ще бъде бързо прехвърлен в договора за излизането, който е правно обвързващ и в трите сфери“, заяви Барние. „Ние не сме на края на пътя. Оставаме нащрек“, уточни той. \r\nСпоред него следващата фаза на преговорите ще се фокусира върху „късия и определен“ преходен период и върху първоначалните дискусии за бъдещите отношения, които според него не трябва да подкопават Единния пазар на ЕС и четирите му свободи, включващи и свободното придвижване на хора.  Виктор Турмаков", "date": "2017.12.13", "title": "Мишел Барние: Великобритания не може да отстъпи от поетите си ангажименти по  Брекзит"}
{"url": "http://www.focus-news.net/news/2017/12/13/2466871/vasilena-treneva-slava-bogu-che-ya-ima-balgarskata-koleda-ako-ne-e-tya-prosto-ostavame-nikade.html", "text": "Като човек, който получава голяма помощ от „Българската Коледа“, мога да бъде на първо място много благодарна. Това каза за Агенция „Фокус“ Василена Тренева от София, която е майка на 4-годишно дете с диагноза Синдром на Потоки-Шефер, подпомогнато от инициативата „Българската Коледа“. „Не участвам за първи път в инициативата „Българската коледа“, може би вече е за трети път, като ни финансира лекарство за хормон на растежа, което е доста скъпо и по никакъв начин не се покрива от НЗОК. На нас лечението ни струва около 400 лв. на месец и практически през последната година с изключение на веднъж не се е налагало да купувам аз лекарството. Финансирането е от „Българската Коледа“, коментира Тренева и уточни, че синдромът на Потоки-Шефер е много рядък, а един от симптомите му е потенциален проблем с растежа. \r\n„Ако не е „Българската Коледа“, ние просто оставаме никъде. Това е най-голямото нещо, което мога да кажа. Оттам нататък има и много други аспекти, които когато се явяваш като молител пред „Българската Коледа“, действително си малко или много на просия и трябва да си наясно, че отиваш да просиш. За „Българската Коледа“ мога да мисля само хубави неща, но механизмите, които имаш да работиш с нея, невинаги са най-удобните за родителя. Но в случая не търсиш може би удобства, а се примиряваш с това, което има“, разказа майката и обясни, че е решила да кандидатства в „Българската Коледа“, защото не е имала друг избор. „Не е като да отида да си купувам червило. Отидох, казах, че е констатиран голям проблем и лекарите ми казаха, че нямам друга опция освен или сама да плащам, или да потърся дарителска помощ в „Българската Коледа“. Известно време плащахме сами, докато можем, но това е лечение, което се провежда цял живот и оттам нататък се обърнах към „Българската Коледа“. Слава Богу, че ги има“, каза още Василена Тренева.\r\nЛюба АЛЕКСИЕВА", "date": "2017.12.13", "title": "Василена Тренева: Слава Богу, че я има „Българската Коледа“ – ако не е тя, просто оставаме никъде"}
{"url": "http://www.focus-news.net/news/2017/12/13/2466872/evrodeputatat-momchil-nekov-novite-iziskvaniya-za-mlad-fermer-i-organizatsii-na-proizvoditelite-shte-napravyat-zemedelieto-po-atraktivno.html", "text": "По-гъвкави правила при регистрацията на Организации на производителите, договори при закупуване на мляко и повече средства по „Млади фермери“ са само част от мерките, които ще влязат в сила на 1-ви януари 2018 г. Тези мерки имат реален шанс да дадат нов импулс на европейското земеделие. Това коментира Момчил Неков във връзка с новите правила за по-добро прилагане на многогодишната финансова рамка и по-конкретно мерките свързани с общата селскостопанска политика, съобщиха от пресофиса на Момчил Неков. \r\n„За младите земеделски производители ще има увеличаване на добавките с 25% до 50% от основното плащане за първите 25-90 хектара. С това се надяваме да направим селското стопанство по-атрактивно. В селските и необлагодетелстваните региони населението застарява, като същевременно точно тези региони имат възможност да произвеждат качествени храни.“ заяви Момчил Неков след приемането на новите правила. \r\nСпоред българския евродепутат, член на ресорната комисия по земеделие в Европейския парламент, една от най-успешните земеделски практики в ЕС е обединението на производителите. То дава по-силна позиция на пазара на реалните производители, за сметка на прекупвачи и други междинни лица. „В България тази практика все още не е широко застъпена. С новите правила обаче, които трябва да се прилагат във всички държави членки, обединението може да бъде признато за организация на производители, дори и когато само една от следните функции се изпълнява от тях: съвместна преработка, съвместно разпространение, съвместно пакетиране, етикетиране или реклама, съвместна организация на контрола на качеството; съвместно използване на оборудване или съоръжения за съхранение;   съвместно управление на отпадъците, пряко произтичащи от производството;  съвместно снабдяване със суровини“ коментира още Момчил Неков.\r\nДобри новини има и за пчеларите. „Като докладчик относно пчеларския сектор съм изключително доволен, че земите под угар, засадени с медоносни култури, вече ще бъдат признати като екологично насочени площи. Това е добра новина за пчеларството в България и в Европейския съюз“ заяви Момчил Неков в пленарната зала в Страсбург.\r\nРегламентът влиза в сила на 1-ви януари 2018 г. Българските власти ще имат няколко месеца да приведат новите правила в българското законодателство.", "date": "2017.12.13", "title": "Евродепутатът Момчил Неков: Новите изисквания за „Млад фермер“ и „Организации на производителите“ ще направят земеделието по-атрактивно"}
{"url": "http://www.focus-news.net/news/2017/12/13/2466873/toma-bikov-gerb-otlaganeto-na-datata-na-vota-na-nedoverie-kam-pravitelstvoto-e-opit-za-sabotazh-na-predsedatelstvoto.html", "text": "Според мен зад отлагането на датата на вота на недоверие стои опит за саботаж на Председателството на Съвета на ЕС. Това каза пред журналисти в Народното събрание депутатът от ГЕРБ Тома Биков по повод заявката на БСП и ДПС, че ще внесат вот на недоверие към правителството на тема корупция на 17 януари, предаде репортер на „Агенция Фокус“. „Не смятам, че са в състояние да провалят Председателството, но ми е неприятно, че правят такива опити. Нямат чак такъв голям потенциал“, заяви той. „Готови сме да дебатираме темата корупция. Бяхме готови още днес или утре, подготвили сме се. Вече 2 месеца се готвим и не можем да дочакаме да вземат решение“, посочи Тома Биков. „ДПС все пак са малко по-конкретни хора, но явно и те имат проблем, защото след среща с Нинова казват, че трябва да се конкретизира. Надявам се, ДПС да им конкретизира поне част от тезите, ако те не могат. Добре, че са ДПС да ги вкарат в някаква рамка, иначе изглеждат като разпасана дружина, която се чуди с какво да се занимава в Народното събрание“, коментира депутатът от ГЕРБ. „Смятаме, че това е вот заради самия вот. Преди няколко месеца БСП обявиха, че ще внесат вот на недоверие, без да знаят на каква тема и в каква политическа конфигурация. Водиха преговори 2 месеца, днес чухме неясни обяснения от страна на Корнелия Нинова за това, че тепърва ще избистрят конкретните корупционни казуси, заради които ще искат вот“, обясни Тома Биков. „Неслучайно са избрали ден преди официалното поемане на Председателството, за да могат на следващия ден да обиколят телевизиите и да говорят колко лоша е България. Това целят, нищо друго. Наясно са, че са абсолютно безпомощни да създадат реалистична алтернатива. Сигурно искат да изместят малко и вътрешния си огън по отношение на приватизацията. Това са истинските им мотиви, иначе досега да бяха внесли 3 вота“, заяви депутатът. „Днес голямото постижение е, че успяха да избистрят поне някаква дата, водени от други мотиви, а не че са крайно обезпокоени от корупцията в България. Те не са толкова чувствителни, ако става въпрос за техните хора“, поясни Тома Биков. В отговор на въпрос дали е обсъден случая със задържан общински съветник от ГЕРБ в Свиленград за трафик на хора депутатът уточни: „Не сме обсъждали темата още. Надявам се, че всеки който се занимава с такива неща и има доказателства, да бъде осъден и да си получи наказанието. Над никой нямаме намерение да опъваме чадър“.\r\nБиляна ИВАНОВА", "date": "2017.12.13", "title": "Тома Биков, ГЕРБ: Отлагането на датата на вота на недоверие към правителството е опит за саботаж на Председателството"}
{"url": "http://www.focus-news.net/news/2017/12/13/2466874/pravitelstvoto-prie-otchet-za-izpalnenieto-na-plana-za-deystvie-s-merkite-za-podobryavane-na-investitsionnata-sreda.html", "text": "Правителството прие отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Този отчет се представя от министъра на финансите на всеки три месеца, като одобреният днес е за изпълнението към 15 ноември 2017 г. Това съобщиха от правителствената информационна служба.\r\nВ рамките на последния тримесечен отчетен период са изпълнени две мерки, за които отговорна институция е Министерството на финансите.\r\nПриета е законодателна промяна в Закона за местните данъци и такси, която засяга премахването на таксата за издаване на удостоверение за наличие или липса на задължения към общината. Така се постига облекчаване на административната тежест за потребителите на административни услуги. По справки от Системата за самооценка на административното обслужване през последните години услугата се извършва около 80 000 пъти годишно, което означава, че ефектът за гражданите и бизнеса от изпълнението на мярката ще е в размер на над половин милион лева.\r\nВтората мярка е свързана с приети промени в Закона за ДДС – от 1 януари 2019 г. се предоставя възможност за заявяване на регистрация по ДДС едновременно със заявяването за вписване на първоначалната регистрация по реда на глава втора от Закона за търговския регистър и регистъра на юридическите лица с нестопанска цел. Чрез изпълнението на тази мярка се постига оптимизиране на процедурата за регистрация по ДДС и облекчаване на бизнеса.", "date": "2017.12.13", "title": "Правителството прие отчет за изпълнението на Плана за действие с мерките за подобряване на инвестиционната среда"}
{"url": "http://www.focus-news.net/news/2017/12/13/2466875/hasan-rouhani-sasht-nikoga-nyama-da-badat-chesten-posrednik-v-blizkiya-iztok.html", "text": "Президентът на Иран Хасан Роухани заяви, че решението на САЩ за признаването на Ерусалим за столица на Израел демонстрира неуважение към правата на Палестинската автономия и доказва, че Щатите не могат да бъдат честен посредник в близкоизточния мирен процес, предава РИА Новости.\r\n„Неотдавнашното решение на правителството на САЩ даде да се разбере, че страната се опитва да осигури интересите на ционистите и няма никакво уважение към законните права на палестинците. САЩ никога не са били честен посредник и никога няма да бъдат“, написа Роухани на профила си в социалната мрежа „Туитър“. Агенция „Фокус“ припомня: \r\n Миналата седмица президентът на САЩ Доналд Тръмп обяви, че признава Ерусалим за столица на Израел. Решението бе посрещнато позитивно в Израел и предизвика негативна реакция в много страни по света – на първо място сред мюсюлманските и арабските.  Виктор Турмаков", "date": "2017.12.13", "title": "Хасан Роухани: САЩ никога няма да бъдат честен посредник в Близкия изток"}
{"url": "http://www.focus-news.net/news/2017/12/13/2466876/dobrich-zapochnaha-kolednite-kontserti-organizirani-ot-obshtinata.html", "text": "Започнаха коледните концерти, организирани от Общината, предаде кореспондентът на Радио „Фокус” – Варна. Празничен концерт на Хор „Добруджански звуци“, посветен на 11 декември – Световен ден на хоровото изкуство, и концерт на Състав  за градски шлагери „Добрич” при Народно читалище „Йордан Йовков  -1870 г.” в предходните дни поставиха началото на поредица от коледни концерти, които ще зарадват почитателите на различни музикални стилове. На 14 декември от 18.00 часа в Държавен куклен театър „Дора Габе“ ще бъде представена Коледна продукция на малките певци при Детски хор „Маестро Захари Медникаров“. Същия ден в 18.00 ч. в Младежки център – Добрич ще бъде представен концерт „Коледни звездички“ на Клуб „Пиано“ и Студио за поп-рок певци „Сарандев“ с вокален педагог Елена Карабельова. Пак на 14 декември от 18.00 часа в сградата на Хор „Добруджански звуци“ е концертът на деца от Музикална къща „Катлин“ и приятели „Трите стълба на музиката“. В културния афиш за 15 декември с начален час 18.00 са включени три концерта – в Народно читалище „Йордан Йовков-1870 г.“ – Зала „Зорница“ на детската формация при Фолклорен танцов клуб „Хорце“ при Народно читалище „Йордан Йовков –1870 г.“, в Младежкия център – Коледен концерт на Студио за поп- рок певци „Сарандев“ и в Народно читалище „Пробуда – 1939 г.“ - Коледен концерт с участието на любителски състави при Народно читалището и гост Танцов клуб „Веселчани“ – Добрич. Седмицата ще завърши с неделно матине на Музикално студио при Арт център „Палитра“. Началният час е 11.00.\r\nЖулиета НИКОЛОВА", "date": "2017.12.13", "title": "Добрич: Започнаха коледните концерти, организирани от Общината"}
{"url": "http://www.focus-news.net/news/2017/12/13/2466877/varna-marshrutat-na-avtobusna-liniya-13-e-vremenno-promenen-zaradi-vik-avariya.html", "text": "Маршрутът на автобусна линия №13 във Варна е временно променен заради ВиК авария. Това съобщиха за Радио „Фокус“ – Варна от ОП „Градски транспорт“. Поради аварията на ул. „Евлоги Георгиев“ до 17.30 часа автобусна линия 13 няма да обслужва спирки „бл. 22“, „Нов корпус на ИУ“, „Железни врата“. След спирка „Мир“ автобусът ще завива по бул. „Христо Смирненски“ в посока „Бриз“.\r\nМарияна ВАЛЕНТИНОВА", "date": "2017.12.13", "title": "Варна: Маршрутът на автобусна линия №13 е временно променен заради ВиК авария"}
{"url": "http://www.focus-news.net/news/2017/12/13/2466878/smolyan-montiraha-tabelata-s-imeto-na-velichko-cholakov-na-sportnata-zala.html", "text": "Днес беше монтирана табелата с името на Величко Чолаков на Спортната зала в Смолян. Това съобщиха от пресцентъра на Община Смолян. По предложение на кмета Николай Мелемов в края на август т.г. Общинския съвет единодушно прие спортното съоръжение да носи името на популярния тежкоатлет и треньор. Табелата бе изработена от фирма „Микони”.   \r\nОлимпийският ни шампион беше водеща фигура в спортните среди на Смолян. Имаше добра методика за подготовка на състезатели, добри идеи за развитие на спортната база на града. Мястото, където преминаваше неговия живот, беше спортната зала, където е и базата на Клуба по вдигане на тежести. Правим това в  негова памет и за вдъхновение на всички наши съграждани, които в бъдеще ще се посветят на спорта, посочи  Мелемов. \r\nНа 20.08.2017  цялата смолянска общественост и спортните среди на страната бяха разтърсени от внезапната преждевременна смърт на най-изтъкнатия и заслужил спортист-тежкоатлет на Смолян и на вдигането на тежести в свръхтежка категория, световният вицешампион, олимпийският медалист, многократният републикански шампион и рекордьор, треньорът с висок собствен принос за развитието на спорта в нашия град. почетният гражданин на Смолян Величко Чолаков.\r\nПоклон пред паметта му!", "date": "2017.12.13", "title": "Смолян: Монтираха табелата с името на Величко Чолаков на Спортната зала"}
{"url": "http://www.focus-news.net/news/2017/12/13/2466879/pregled-na-mezhdunarodnite-novini-do-13-chasa-agentsiya-fokus.html", "text": "Осем от членовете на Централната избирателна комисия (ДИК) подадоха оставки, заради получаване на допълнителни финансови бонуси по непрозрачен начин.\r\nСлед оставката на председателя на комисията Александър Чичаковски, оставки са подали заместник-председателят Реджеп Прекопуца, както и членовете Виолета Дума, Игор Милев, Субхи Якупи, Силвана Бонева, Атанас Урумов и Сашо Сърцев.\r\nЗасега отказва да подаде оставка един от най-новите членове на ДИК - Ермира Асани, от Алианс на албанците, която смята че \"няма нищо нередно в получените допълнителни стимули.Агенция \"Фокус\" припомня: До оставките на почти целия състав на Централната избирателна комисия (ДИК) на Македония се стигна след като посланика на САЩ в Скопие, Джес Бейли обвини членовете на комисията в разпределянето на допълнителни материални стимули по непрозрачен начин. \r\nВпоследствие започна подписването на Гражданска Петиция с искане за оставка на членовете на ДИК, а премиерът Зоран Заев подкрепи моралният акт на оставките. \r\nСпоред Чл. 19, т 2 от Изборния кодекс на Македония членовете на ДИК имат възможност да получат по няколко допълнителни заплати за работа в хода на изборния процес.\r\n***Германия, Франция, Швеция, Великобритания и Хърватия блокираха отварянето на Глава 33 за финансови и бюджетни въпроси в преговорите на Сърбия за членство в ЕС.\r\nТези пет държави, както и други страни членки са взели предвид анализа на ЕС за полугодието за плановете на сръбското правителство при отварянето на Глави 23 и 24 за засилването на ролята на правосъдието в борбата с прането на пари.\r\nБелградските издания цитират комисаря по разширяването Йоханес Хан, който подкрепя отварянето на Глави 6 и 30 в преговорите със Сърбия, но твърди, че \"когато става въпрос за принципите на гарантиране на правото и на нормализирането на отношенията с Косово, съществуват още много предизвикателства, като не е възможно отварянето на нови гласи без концентриране върху правосъдието и продължаване на диалога с Косово.\"\r\n\"Сърбия трябва да осъществи видим напредък в независимото правосъдие, свободата на изразяването и на медиите, гарантирането на правата на националните малцинства, борбата против корупцията и организираната престъпност.\", заявява еврокомисарят по разширяването.\r\n*** Президентът на Турция Реджеп Тайип Ердоган призова международната общност да признае Ерусалим за столица на Палестинската държава.\r\n„Подканям държавите, които са приели международното право да признаят Ерусалим за столица на окупираната Палестинска държава“, заяви Ердоган по време на извънредната среща на високо равнище на Организацията за ислямско сътрудничество в Истанбул. \r\n„Задължително е страните, които все още не са признали палестинската държава, да направят тази важна крачка, за да поддържат баланса, който ще осигури доброто чувство за справедливост в региона“, допълни той. \r\n*** Прес-секретарят на Кремъл Дмитрий Песков приветства изказването на държавния секретар на САЩ Рекс Тилърсън, че Вашингтон е готов за преговори със Северна Корея без предварителни условия, определяйки това за „конструктивно“.\r\n„Можем да заявим, че подобни конструктивни изказвания ни впечатляват далеч повече от конфронтационната реторика, чувана до момента. Без съмнение това може да се приветства“, заяви Песков в Кремъл пред журналисти. \r\n***  Най-малко 22 бунтовници-хути от движението „Ансар Аллах“ са ликвидирани при сблъсъци с въоръжените сили на Йемен в западната част на страната.\r\nОжесточените боеве между метежниците и армията се водят на западното крайбрежие на страната. Правителствените сили на Йемен получават въздушна подкрепа от водената от Саудитска Арабия международна коалиция. \r\n***", "date": "2017.12.13", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/12/13/2466880/gabrovo-politsiyata-razsledva-krazhba-na-12-000-leva-ot-lek-avtomobil.html", "text": "12 000 лева са откраднати от лек автомобил в Габрово, съобщиха от Областната дирекция на МВР – Габрово. Сигналът е получен около 07.30 часа вчера. Неизвестно лице е успяло да проникне в лек автомобил „Тойота“, откъдето откраднало сумата. Автомобилът бил паркиран пред търговски обект на ул. „Скобелевска“ в града. На местопроизшествието е извършен оглед. По случая е образувано досъдебно производство.", "date": "2017.12.13", "title": "Габрово: Полицията разследва кражба на 12 000 лева от лек автомобил"}
{"url": "http://www.focus-news.net/news/2017/12/13/2466881/odobreno-e-finansirane-po-proekta-za-osiguryavane-na-letatelnata-godnost-na-mig-29.html", "text": "Правителството одобри допълнителни разходи в размер до 19 970 000 лв. по бюджета на Министерството на отбраната, в съответствие с приетия с РМС 232/2016 Проект за инвестиционен разход „Осигуряване на летателната годност на самолети МиГ-29”. Това съобщиха от правителствената информационна служба.За осигуряване на проекта в централния бюджет за 2017 г. са заложени 30,52 млн. лева. Това е вторият транш за тази година. Първият – в размер на 9 630 000 лв., беше отпуснат през м. януари.\r\nС изпълнението на проекта ще се създадат необходимите условия ВВС да поддържат и развиват способности за контрол на въздухоплаването и за гарантиране на въздушния суверенитет, за прилагане на механизмите на колективната отбрана на НАТО и общата политика за сигурност и отбрана на Европейския съюз.", "date": "2017.12.13", "title": "Одобрено е финансиране по проекта за осигуряване на летателната годност на МиГ-29"}
{"url": "http://www.focus-news.net/news/2017/12/13/2466882/pravitelstvoto-prie-doklad-za-napredaka-v-izpalnenieto-na-merkite-v-natsionalnata-programa-za-reformi-za-2017-g.html", "text": "Правителството прие доклад за напредъка в изпълнението на мерките в Националната програма за реформи за 2017 г. за периода май-октомври 2017 г. Това съобщиха от правителствената информационна служба.\r\nДокладът съдържа отчетна информация, която обхваща мерки, насочени за подобряване на конкурентоспособността на икономиката и за постигане на националните цели по стратегия „Европа 2020“, както и мерки, адресиращи четирите препоръки на Съвета на ЕС от 11 юли 2017 г. Препоръките се фокусират основно върху областите с макроикономически дисбаланси – борба с неформалната икономика, в частност с недекларираната заетост; банков и небанков финансов сектор; обществени поръчки; активни политики на пазара на труда и социална политика. За настоящата година препоръките до голяма степен припокриват тези от 2016 г.\r\nВ отчета към доклада е направен преглед на изпълнението на отделните политики и са посочени евентуални рискове пред тяхното осъществяване.", "date": "2017.12.13", "title": "Правителството прие доклад за напредъка в изпълнението на мерките в Националната програма за реформи за 2017 г."}
{"url": "http://www.focus-news.net/news/2017/12/13/2466883/varna-blagotvoritelen-koleden-bazar-be-otkrit-v-shtaba-na-voennomorskite-sili.html", "text": "Благотворителен коледен базар е организиран в Щаба на Военноморските сили във Варна, предаде репортер на Радио „Фокус“ – Варна. Инициативата е част от събитията за коледните и новогодишни празници, подготвени от Военноморските сили. Благотворителният коледен базар бе открит от флотилен адмирал Мален Чубенков, командир на Флотилия бойни спомагателни кораби. На събитието присъстваха зам.-кметът на Община Варна Коста Базитов и ст. ик. Димитър Стоев, протосингел на Варненска и Великопреславска митрополия. \r\nНа базара военнослужещи и цивилни служители представят приготвени от тях различни кулинарни специалитети и ръчно изработени сувенири. Изложени са ръчно изработени коледни късмети с пожелания за здраве и късмет през новата година, баници, питки, торти, сладкиши, както и красиви коледни картички. Събраната сума от разпродажбата им ще бъде преведена по сметката на фондация „Деца на Българската армия” и на деца на военнослужещи от Военноморските сили, загинали при изпълнение на служебния си дълг.\r\n„От името на командването на Военноморските сили и от името на контраадмирал Митко Петев, командир на Военноморските сили, искам да благодаря на всички, че за поредна година оказвате подкрепа и съдействие, за да се случи този празник. Това е една морска инициатива за провеждането на коледен благотворителен базар във Варна и в Бургас, чиято традиция датира от няколко години. Целта на този празник е да обърнем внимание на всички онези дечица на наши колеги, загинали при изпълнение на служебния си дълг. И с този наш жест в навечерието на християнския празник Коледа и посрещането на Нова година да им дарим една усмивка. Това ще ни направи по-добри, по-честни и по-открити. Благодаря на Пенка Сярова, председател на синдикалната организация в Щаба на Военноморските сили, както и на всички командири на военни формирования от гарнизон Варна за тяхното съдействие и упорит труд, за да се случи това, което днес правим“, заяви флотилен адмирал Мален Чубенков.\r\nСъбраната сума от разпродажбата им ще бъде преведена по сметката на фондация „Деца на Българската армия” и на деца на военнослужещи от Военноморските сили, загинали при изпълнение на служебния си дълг. Чрез фондацията ще бъдат подпомогнати 3 деца на загинали при изпълнение на служебния си дълг военни моряци, а чрез различни инициативи Военноморските сили подпомагат още 3 деца на починали военни моряци.\r\nМарияна ВАЛЕНТИНОВА", "date": "2017.12.13", "title": "Варна: Благотворителен коледен базар бе открит в Щаба на Военноморските сили"}
{"url": "http://www.focus-news.net/news/2017/12/13/2466884/reuters-kralyat-na-yordaniya-othvarlya-promyanata-v-statuta-na-erusalim.html", "text": "Кралят на Йордания Абдула II отхвърля всеки опит за промяна на статута на Ерусалим и на неговите свети места и заяви, че мирът в региона не може да бъде постигнат без разрешаването на израелско-палестинския конфликт, предава  Reuters.\r\n„Цялото насилие е в резултат на провала да се намери мирно решение на палестинския въпрос“, заяви кралят по време на спешно свикана в Истанбул среща на високо равнище на Организацията за ислямско единство. \r\nКрал Абдула II e пазител на светите за мюсюлманите обекти в града, което прави страната му особено чувствителна за всякакви промени в статута на Ерусалим.  Виктор Турмаков", "date": "2017.12.13", "title": "Reuters: Кралят на Йордания отхвърля промяната в статута на Ерусалим"}
{"url": "http://www.focus-news.net/news/2017/12/13/2466885/ministerskiyat-savet-utvardi-razhodite-za-komandirovki-za-tretoto-trimesechie-na-2017-g.html", "text": "Правителството утвърди разходите за командировки в страната за третото тримесечие на 2017 г. на министрите, заместник-министрите, областните управители и на органите към Министерския съвет. Това съобщиха от правителствената информационна служба.\r\nЗа командировки на министрите и заместник-министрите в страната са изразходвани общо 11 281,28 лв., за командировки на председателите на държавни агенции и техните заместници – 1189,86 лв., на председатели и членове на държавни комисии – 1928,85 лв., на ръководители на държавни институции – 650 лв., на областни управители – 4510,29 лв.", "date": "2017.12.13", "title": "Министерският съвет утвърди разходите за командировки за третото тримесечие на 2017 г."}
{"url": "http://www.focus-news.net/news/2017/12/13/2466886/blagoevgrad-navarshvat-se-52-godini-ot-smartta-na-parviyat-kmet-na-petrich-sled-1912-godina-miho-popov.html", "text": "Навършват се 52 години от смъртта на първият кмет на Петрич след 1912 година и освобождението на общината от турско робство в хода на Балканската война – Михо Попов. За Радио „Фокус“ – Пирин Сотир Иванов, директор на Исторически музей – Петрич, обясни, че първият кмет на Петрич по много интересен начин представя в своята личност и политическа кариера, въжделенията, борбите и реализацията на цяло едно поколение възрожденци. „Говоря в сферата на културата, икономиката, политиката и революционното дело. Поколението, което Попов представлява в продължение на години, твори и се бори, за да може в крайна сметка да даде своя принос по отношение съхраняване на българщината в Македония и за всичко онова, което по-късно наричаме „българско чудо“ в сферата на образованието и икономиката, плурализма и демократизма“, каза още Иванов.„Фокус“ припомня:\r\nМихо Попов е роден през 1882 година, като точната дата не е ясна. Семейството му било изключително родолюбиво. Негов баща е обущарят Кочо Попов (Попмихов). Майка му Ката е дъщеря на Хаджи Златин – изявен местен възрожденец.\r\nЛивия НИНОВА", "date": "2017.12.13", "title": "Благоевград: Навършват се 52 години от смъртта на първият кмет на Петрич след 1912 година – Михо Попов"}
{"url": "http://www.focus-news.net/news/2017/12/13/2466887/elen-gerdzhikov-stolichen-obshtinski-savet-protsedurata-po-privatizatsiyata-na-obshtinska-banka-e-prozrachna-i-yasna.html", "text": "Процедурата по приватизацията на Общинска банка е прозрачна и ясна. Това каза на брифинг в парламента председателят на Столичния общински съвет (СОС) Елен Герджиков в отговор на изявлението на лидера на ГС на БСП-София Калоян Паргов, че процедурата по приватизацията на Общинска банка трябва да бъде прекратена, предаде репортер на Агенция „Фокус“. „До 2011 г. Столична община, макар и притежаваща мажоритарен дял в тази банка, беше загубила контрола в нейното управление. Там се раздаваха необезпечени кредити на свързани лица и т.н. Общината нямаше никакъв контрол в този процес. С много усилия от наша страна контролът върху банката беше възвърнат. От 2011 г. досега Столична община и Столичния общински съвет  като принципал на банката работи усърдно по оздравяването ѝ. Тази усърдна работа се изплати с това, че банката наистина в момента е стабилна, изглежда добре на пазара, въпреки че далеч не е сред водещите на българския пазар. От 27 банки тя е на 15-а позиция“, коментира Герджиков и подчерта, че му се струва преувеличено твърдение, че би могла да бъде една от водещите в България. „Смятаме, че не е присъща дейност на Столична община да се занимава с банкова дейност. Дебатите по това дали и как трябва да бъде приватизиран делът на Столична община се водят от момента, от който си върнахме контрола върху банката“, добави той и подчерта, че процедурата е безкрайно прозрачна, ясна. „След като са писани покани за участие до абсолютно всички банкови институции в България и са публикувани обяви във водещи икономически издания по света, включително и във „Financial Times“. По въпроса кой е кандидатът и защо е един, процедурата е достатъчно дълга. 60 дни е продължила. Одобряването на кандидата ще се случи с решение на КЗК и БНБ. Решението на СОС е под условие, защото такъв е законът“, обясни той. Герджиков уточни, че общинският съвет преценява, че е съгласен да се извърши сделката, но единствената институция, която може да я верифицира е БНБ, защото тя одобрява всички участници в  банковия пазар. \r\nЛюба АЛЕКСИЕВА", "date": "2017.12.13", "title": "Елен Герджиков, Столичeн общински съвет: Процедурата по приватизацията на Общинска банка е прозрачна и ясна"}
{"url": "http://www.focus-news.net/news/2017/12/13/2466888/n-v-tsar-simeon-ii-zaminava-za-bukuresht-za-da-prisastva-na-poklonenieto-pred-tlennite-ostanki-na-rumanskiya-kral-mihay-i.html", "text": "Утре, 14 декември 2017 г., Негово Величество Цар Симеон II заминава за Букурещ, за да изкаже своите съболезнования на румънското кралско семейство и да присъства на поклонението пред тленните останки на румънския крал Михай I. Той почина в дома си в Швейцария на 5 декември т.г. Това съобщиха от пресофиса на Н.В. Цар Симеон II.\r\nНа 11 декември 2017 г. неговата най-голяма дъщеря Нейно Кралско Височество принцеса Маргарета официално беше призната за глава на Кралската фамилия. От този момент тя ще бъде титулувана Нейно Величество Маргарета, пазител на Румънската Корона.\r\nНейно Величество говори пред двете камари на Парламента на Румъния в присъствието на президента, премиера и патриарха на Румънската православна църква.", "date": "2017.12.13", "title": "Н. В. Цар Симеон II заминава за Букурещ, за да присъства на поклонението пред тленните останки на румънския крал Михай I"}
{"url": "http://www.focus-news.net/news/2017/12/13/2466889/predsedatelyat-na-skupshtinata-na-republika-cherna-gora-ivan-brayovich-shte-bade-na-ofitsialno-poseshtenie-v-balgariya.html", "text": "Делегация на Скупщината на Република Черна гора, водена от нейния председател Иван Брайович, ще бъде на официално посещение в България на 14 и 15 декември. Визитата е по покана на председателя на Народното събрание Цвета Караянчева. Това съобщиха от пресцентъра на Народното събрание.    \r\nНа 14 декември в 10.30 часа председателят на Народното събрание ще посрещне госта на официалния вход на парламента.   \r\nВ 10.35 часа ще започне срещата на Цвета Караянчева и Иван Брайович. Двамата ще дадат изявление за медиите в 11.20 часа. След това, в 11.40 часа, ще бъдат поднесени венци пред Паметника на Незнайния воин. \r\n  В програмата на черногорските парламентаристи са предвидени срещи с вицепремиера по правосъдната реформа и министър на външните работи Екатерина Захариева и с министъра за Българското председателство на Съвета на ЕС 2018 г. Лиляна Павлова. \r\n  На 15 декември в 10.45 часа в зала „Запад” на парламента народни представители от Комисията по европейски въпроси и контрол на европейските фондове и Групата за приятелство България – Черна гора ще се срещнат с чуждестранните гости. По-късно председателят на Скупщината на Черна гора Иван Брайович ще разговаря с президента на Република България Румен Радев.   \r\nПо време на визитата си у нас черногорската делегация ще посети също храм-паметника „Свети Александър Невски”, както и град Пловдив.", "date": "2017.12.13", "title": "Председателят на Скупщината на Република Черна гора Иван Брайович ще бъде на официално посещение в България"}
{"url": "http://www.focus-news.net/news/2017/12/13/2466890/garantiraniyat-minimalen-dohod-se-povishava-na-75-lv.html", "text": "Гарантираният минимален доход ще се повиши на 75 лв. от 1 януари 2018 г., реши правителството. Новият размер е с 10 лв. повече отколкото е в момента. Целта е да се подобри системата за социална закрила на най-уязвимите групи. Това съобщиха от правителствената информационна служба. Гарантираният минимален доход се използва като база за определяне на границите за достъп до подпомагане и на размера на социалните помощи с цел осигуряване на минимален доход за задоволяване на основни жизнени потребности на лицата съобразно тяхната възраст, семейно положение, здравословно, доходно и имуществено състояние.\r\nУвеличението му ще повиши с 15% размера на месечните добавки за социална интеграция, изплащани по Закона за интеграция на хората с увреждания. Ръст ще има и при месечните и еднократните помощи по Закона за социалното подпомагане и на помощите, регламентирани в Закона за закрила на детето.\r\nДруг положителен ефект от повишението на гарантирания минимален доход ще е разширяването на обхвата па подпомаганите с месечни социални помощи, целеви помощи за отопление и целеви помощи за наем на общинско жилище.", "date": "2017.12.13", "title": "Гарантираният минимален доход се повишава на 75 лв."}
{"url": "http://www.focus-news.net/news/2017/12/13/2466891/veliko-tarnovo-detsa-izpisaha-700-kartichki-za-koleda-i-nova-godina-vsichki-shte-badat-izprateni-do-darzhavni-i-nepravitelstveni-organizatsii.html", "text": "Деца от великотърновските детски градини и училища изписаха 700 поздравителни картички за Коледа на Нова година, съобщиха от пресцентъра на общината. Всяка от тях е ръчно изработена и украсена, уникална по своята визия и съдържание. Малчуганите от града сътвориха картичките в продължение на няколко дни, в часовете и занималните по рисуване.\r\nОт името на кмета на Велико Търново инж. Даниел Панов ръчно изработените поздравления са изпратени до всички институции на национално, регионално и местно ниво, до неправителствени организации и клубове, дипломатически представителства и партньори на общината. \r\n„Благодаря на децата на чудесните коледни ръкоделия. Картичките показват колко талантливи и артистични творци са малките великотърновци“, каза инж. Даниел Панов.", "date": "2017.12.13", "title": "Велико Търново: Деца изписаха 700 картички за Коледа и Нова година – всички ще бъдат изпратени до държавни и неправителствени организации"}
{"url": "http://www.focus-news.net/news/2017/12/13/2466892/direktorat-na-gd-pbzn-gl-komisar-nikolay-nikolov-nagradi-12-velikotarnovski-pozharnikari-uchastvali-v-potushavaneto-na-pozhara-v-mesokombinat-v-grada.html", "text": "Директорът на ГД ПБЗН гл. комисар Николай Николов награди 12 великотърновски пожарникари, участвали в потушаването на пожара, възникнал в месокомбинат в града, предаде репортер на Радио „Фокус“ – Велико Търново. Огнеборците бяха наградени за проявен висок професионализъм, инициативност и себеотрицание. Те получиха писмени похвали и парични награди в размер на 100 лева.\r\n„Гордея се с вас. Бъдете пример за всички наши колеги. Дълг и чест не са празни приказки. Вие сте хората, които в момента демонстрирате пред гражданите на Велико Търново безкористната идея да помагате. Правете го и за в бъдеще. Заразете с това и останалите служители, които ги няма тук. Професията ни е трудна, но в същото време е изключително благодарна. Навсякъде в страната гражданите проявяват своето одобрение, своята подкрепа за вашата работа“, каза при награждаването гл. комисар Николай Николов.\r\nПожарът възникна на 6 ноември в производствено хале в месокомбинат в града. Пламъците бяха обхванали голяма площ, като в същото време се отделяха и токсични вещества. В гасенето се включиха пожарни автомобили от службите във Велико Търново, Горна Оряховица, Павликени и Габрово. Пожарникарите погасяваха огъня близо два дни. Цялото производствено помещение, с площ 6 хиляди кв. метра, бе унищожено. Пожарникарите успяха да спасят две сгради, намиращи се в близост – административната и тази, в която се съхранява готовата продукция, с площ от 42 хиляди кв. метра. В момента продължава съвместното разследване на пожарна, полиция и прокуратура.\r\nНадежда КРЪСТЕВА", "date": "2017.12.13", "title": "Директорът на ГД ПБЗН гл. комисар Николай Николов награди 12 великотърновски пожарникари, участвали в потушаването на пожара в месокомбинат в града"}
{"url": "http://www.focus-news.net/news/2017/12/13/2466893/taksimetrovi-shofyori-v-yambol-izlyazoha-na-protest-sled-kato-tehen-kolega-beshe-prostrelyan.html", "text": "На спонтанен протест се събраха таксиметрови шофьори в Ямбол. Причината е нападението над техен колега, който беше прострелян от двама ученици на преди два дни, предаде БНР. Участници в протеста споделиха, че протестът е срещу и посегателството над  шофьорите. Исканията им са свързани с по-адекватни мерки от страна на полицията и други мерки като записване на данните на клиентите при маршрути извън града, което да гарантира безопасността на шофьорите.", "date": "2017.12.13", "title": "Таксиметрови шофьори в Ямбол излязоха на протест, след като техен колега беше прострелян"}
{"url": "http://www.focus-news.net/news/2017/12/13/2466894/kralyat-na-sauditska-arabiya-salman-palestintsite-imat-pravo-da-napravyat-iztochen-erusalim-svoya-stolitsa.html", "text": "Крал Салман на Саудитска Арабия обяви, че палестинците имат право да направят източен Ерусалим своя столица, предава  AFP.\r\n\"Кралството продължава да призовава за политическо решение на кризите и проблемите в региона и преди всичко за палестинския въпрос\", заяви крал Салман. Според него „палестинците трябва да възстановят законните си права, включително и правото да провъзгласят независима държава с Източен Ерусалим като столица“.   Виктор Турмаков", "date": "2017.12.13", "title": "Кралят на Саудитска Арабия Салман: Палестинците имат право да направят Източен Ерусалим своя столица"}
{"url": "http://www.focus-news.net/news/2017/12/13/2466895/vitsepremierat-valeri-simeonov-zakonat-za-shuma-e-gotov-i-oshte-dnes-shte-bade-vnesen-v-delovodstvoto-na-narodnoto-sabranie.html", "text": "Законът за шума е готов и още днес ще бъде внесен в деловодството на Народното събрание от парламентарните групи на „Обединени патриоти“ и ГЕРБ. Това каза пред журналисти в Пловдив вицепремиерът Валери Симеонов, предаде репортер на Радио „Фокус” - Пловдив. По думите на Симеонов санкциите в този закон са доста добри. Предстои законопроектът да бъде обсъден от парламентарните групи и да бъде гласуван. Валери Симеонов се надява текстът да бъде подкрепен от всички депутати, защото „когато се въвежда законност, трябва всички да са от едната страна на барикадата”. Очаква се глобите за нарушение на закона да достигнат до няколко хиляди лева. Те ще се налагат в зависимост от промените в нормативната база, като ще има разлика за физически и юридически лица и ще са в зависимост от това дали се касае за шум в курорти или в жилищни квартали. \r\n„Заложили сме на органите на реда, които ще осъществяват ефективен контрол”, каза Симеонов. По думите му проверките по курортите ще продължат. При сигнал ще бъдат осъществявани такива и по зимните курорти. „Само ако е необходимо ще ходя и то там, където има установени нерегламентирани порочни връзки между местните институции и нарушителите с дебели портмонета и когато институциите изпитват страх да извършват проверки”, уточни Валери Симеонов. „Колкото и да не им се вярва на младите, хората идват в България, за да си починат и туризмът е форма на почивка, затова за всеки ще се прилагат тези мерки”, каза още Валери Симеонов.\r\nЦветана ТОНЧЕВА", "date": "2017.12.13", "title": "Вицепремиерът Валери Симеонов: Законът за шума е готов и още днес ще бъде внесен в деловодството на Народното събрание"}
{"url": "http://www.focus-news.net/news/2017/12/13/2466896/nikolay-stoynev-stolichen-obshtinski-savet-nay-vazhnoto-e-bnb-i-kzk-da-izlyazat-s-polozhitelno-stanovishte-togava-mozhe-da-se-finalizira-protsedurata-po-prodazhba-na-obshtinska-banka.html", "text": "Най-важното е БНБ и КЗК да излязат с положително становище и едва тогава може да се финализира процедурата по продажба на Общинска банка. Това каза на брифинг в парламента зам.- председателят на Столичния общински съвет (СОС), председател на постоянната комисия по икономика и председател на надзорния съвет на Столична общинска агенция за приватизация и инвестиции Николай Стойнев в отговор на изявлението на лидера на ГС на БСП-София Калоян Паргов, че процедурата по приватизацията на Общинска банка трябва да бъде прекратена, предаде репортер на Агенция „Фокус“. „Процедурата по приватизация на Общинска банка беше стартирана с решение на Столичния общински съвет от 20 юли 2017 г. Самата процедура беше стартирана с обявление в българските медии и Държавен вестник. Бяха изпратени уведомления до банките, функциониращи на пазара в България, до 20 инвестиционни фонда също в България и беше публикувана обява във „Financial Times“, обясни Стойнев. По думите му за този период, в който тече процедурата, са били отправени 3 запитвания. „В крайна сметка беше подадена една оферта и конкурсната комисия разгледа документите и докладът е, че кандидатът отговаря на поставените изисквания. Основните изисквания са банката да запази предмета на дейността си в следващите 5 години, да запази седалището си на територията на България отново в следващите 5 години, кандидатът да гарантира с финансов ресурс изпълнението на всички регулаторни изисквания, така че всички клиенти на банката не само да бъдат защитени, а да са сигурни, че банката се управлява добре и има ръст на привлечените активи, както и на кредитния портфейл“, добави той и допълни, че предстои това решение да бъде гледано на сесия на СОС, след което процедурата продължава с одобрение от контролните органи като БНБ и КЗК. \r\nДепутатът от ГЕРБ и председател на правната комисия Данаил Кирилов заяви, че искат да отговорят на твърденията, които по-рано бяха представени от БСП – от Столична община и от парламентарната група, във връзка с приватизационна процедура по отношение на Общинска банка. Според него такава една процедура би следвало да се осъществи, следвайки режимите на два нормативни акта – Закона за приватизация и следприватизационен контрол и Закона за кредитните институции. \r\nЛюба АЛЕКСИЕВА", "date": "2017.12.13", "title": "Николай Стойнев, Столичен общински съвет: Най-важното е БНБ и КЗК да излязат с положително становище - тогава може да се финализира процедурата по продажба на Общинска банка"}
{"url": "http://www.focus-news.net/news/2017/12/13/2466897/smolyan-260-dushi-sa-posetili-oblastniya-informatsionen-tsentar-prez-2017-g-s-vaprosi-svarzani-s-evropeyskoto-finansirane.html", "text": "Успешна година, с много срещи, информационни кампании и обучения отчетоха от Областния информационен център в Смолян, предаде репортер на Радио „Фокус“ – Смолян. Пред представители от различни организации и медиите Анна Болярова от ОИЦ – Смолян заяви, че през 2017 година са организирали 27 събития, на които са присъствали 700 души. 260 човека са посетили на място центъра с различни въпроси, свързани с европейското финансиране, а специалистите в него са отговорили на над 350 въпроса. Болярова отбеляза, че през 2017 г. са чествани три годишнини: 10 години от членството на България в Европейския съюз, 60 години от създаването на Европейския социален фонд и 6 години от функционирането на Областни информационни центрове в страната. „Отчитаме, че 10 години след като страната ни е член на ЕС, хората са много по-запознати с възможностите за финансиране, благодарение на мрежата от ОИЦ в страната. Бенефициентите са много по-улеснени при кандидатстването си за финансиране, благодарение на информационната система за управление и наблюдение и електронното кандидатстване, което се случва чрез нея, както и отчитането и подаването на документи. Общините са много по-подготвени при разработването и кандидатстването с проекти. Така, че 10 години след влизането на България в ЕС, страната ни стои много по-добре на европейската карта, подчерта Болярова.\r\nСред отличаващите събития през годината е конкурсът „Да вплетем България в Европа“, за който в центъра са получени 500 мартеници от различни населени места и от чужбина. „Чрез инициативата успяхме да пресъздадем европейската тематика, пречупена през българските традиции“, посочи Болярова. Тя допълни, че е проведена и Кръгла маса с представители на общините от областта, на която те са представили как са се променили населени места за 10 години. „Така бе показано нагледно как европейските средства са променили облика на населените места в област Смолян и живота на хората. Проведени са редица информационни събития и семинари по общини. Показана е и пътуваща изложба, която онагледява проекти преди и след европейското финансиране и хората са останали впечатлени от това, което виждат. Проведени са тематични срещи и обучения с бизнеса, администрацията, младежи, общини и неправителствения сектор. 30 младежи от областта са взели участие и в обучение по младежко предприемачество.\r\n„През 2018 г. ОИЦ – Смолян че продължава да предоставя своите услуги безплатно в офиса на центъра и близо до хората от всички населени места. Ще продължаваме да се отзоваваме на покани за срещи по различни програми и проблеми, свързани с кандидатстване, защото за нас е удоволствие да сме по-близо до всички бенефициенти“, каза още Болярова.\r\nНели ГЕРГЬОВСКА", "date": "2017.12.13", "title": "Смолян: 260 души са посетили Областния информационен център през 2017 г. с въпроси, свързани с европейското финансиране"}
{"url": "http://www.focus-news.net/news/2017/12/13/2466898/premierat-boyko-borisov-evropeyskite-lideri-tryabva-da-vodyat-tvarda-vanshna-politika-ne-mozhe-evropa-da-poema-samo-pasivite-ot-resheniya-i-voyni-koito-sa-izvan-neya.html", "text": "Европейските лидери трябва да водят твърда външна политика. Това каза премиерът Бойко Борисов след среща с норвежкия министър-председател Ерна Солберг, предаде репортер на Агенция „Фокус“. „Това, че България се опитва да помага на Балканите, се оценява добре от нашите европейски колеги“, подчерта българският премиер. „Вариантите са два и днес говорихме надълго – или ЕС и всички ние правим необходимото да придвижваме напред темата за Балканите, почвайки с инфраструктурата и съответно всяка една от държавите да си затваря главите и да си покрива критериите, които ЕС има. Народите на Балканите да видят, че ЕС ги е прегърнал и всеки с различни стъпки да се предвиди напред. В противен случай, на едно мнение сме – населението на Балканите застарява, няма кой да плаща пенсии, идват популистки партии и тук става една територия на влияние на Великите сили, една територия, която става рай за трафик на хора, наркотици и всичко останало“, коментира Борисов. „Лека полека най-уважаваните колеги в Брюксел, а и тези, които ползват общия пазар, като Норвегия, която е една от силите и най-развитите демократични държави в Европа, също се заинтересуваха, за да дойде днес премиерът на Норвегия  и да се запознае с това, което правим и да ни подкрепи по всички и теми – и за Турция, и за отношенията по линия на НАТО, и за това, което се случва на Балканите, както и миграционния процес“, посочи премиерът. По думите му има три възможности, по които да се действа по отношение на мигрантския натиск от страна на ЕС и те трябва да се отстояват от европейските лидери. „На първо място ние сме длъжни да водим твърда външна политика и за процесите в света, които с бясна сила в момента се развиват, европейските ни лидери, не само да са много твърди, но и да участват във взиманията на решения. Не може тези решения и войни да се водят извън Европа, а всички пасиви да дойдат накрая в Европа“, посочи Борисов. „На тези, които бягат от войните, ние като най-хуманната част на света, като истински демократи, сме длъжни да им окажем помощ. И трето – тези, които са икономически емигранти - да бъдат приети там, където ще са желани, където има нужда от тях“, допълни той. „По тази тема с колегата премиерът на Норвегия имаме пълно разбиране. Не може да се вкарват работници или мигранти, от които при кучешки условия и минимално заплащане да се облагодетелстват трети страни. Това нито е хуманно, нито е прието за нас“, коментира още премиерът. „Работим по темата, имаме подписани споразумения, но още по-твърдо и по-съвместно ще се действа по нея“, увери той. \r\nБългарския премиер припомни, че по програмите по Норвежкия механизъм страната ни получава 210 милиона евро. „Близо половин милион, не са малко пари, и то сложени на места, където действително най-добре да се усвоят от съответните институции“, отбеляза той. \r\nВесела ПЕТРОВА", "date": "2017.12.13", "title": "Премиерът Бойко Борисов: Европейските лидери трябва да водят твърда външна политика – не може Европа да поема само пасивите от решения и войни, които са извън нея"}
{"url": "http://www.focus-news.net/news/2017/12/13/2466899/veliko-tarnovo-evropeyski-proekti-na-stoynost-blizo-109-miliona-leva-sa-odobreni-v-oblastta-ot-nachaloto-na-nastoyashtiya-programen-period.html", "text": "Европейски проекти на стойност 108 770 664 лева са одобрени във Великотърновска област от началото на настоящия програмен период – 2014 – 2020 година. Става въпрос за общо 136 договора, които са сключени до момента. Това каза пред журналисти Светослав Стефанов, експерт „Комуникация и логистика“   в Европейския информационен център в града, предаде репортер на Радио „Фокус“  – Велико Търново. В тази статистика не са включени одобрените проектите по Програмата за развитие на селските райони. За миналия програмен период са реализирани европейски проекти за 319 832 258 лева. Те са в рамките на изпълнение на общо 325 договора със 174 бенефициента. \r\nОтчетът за извършеното от Центъра през миналата година сочи, че са реализирани общо 39 събития. „В същото време екипът на ОИЦ е участвал в 18 други инициативи – прояви и събития с регионален, национален и международен характер. Регистрираните участници в тези събития са 537.  Посетителите в офиса на центъра са 433. Това са хора, които са поставили конкретни въпроси относно европейските програми“, обясни експертът. За предходния програмен период 2007-2014 година Великотърновска област е била на първо място по реализирани европейски проекти за Северен централен регион, следвана от област Русе.\r\nЛуиза ТРАНЧЕВА", "date": "2017.12.13", "title": "Велико Търново: Европейски проекти на стойност близо 109 милиона лева са одобрени в областта от началото на настоящия програмен период"}
{"url": "http://www.focus-news.net/news/2017/12/13/2466900/iskren-veselinov-obedineni-patrioti-vot-na-nedoverie-na-tema-koruptsiya-na-baza-na-predpolozheniya-i-neprovereni-publikatsii-e-pr-hod-s-tsel-da-se-zlepostavi-darzhavata.html", "text": "Да се прави вот за корупция на база на предположения, на непроверени публикации, които витаят в общественото пространство, е ПР ход на опозицията. Той няма да доведе до борба с корупцията, единствената му цел е да злепостави държавата. Това каза пред журналисти в Народното събрание зам.-председателят на ПГ на „Обединени патриоти“ Искрен Веселинов по повод заявката на БСП и ДПС, че ще внесат вот на недоверие към правителството на тема корупция на 17 януари, предаде репортер на „Агенция Фокус“. „Опозицията се плъзга по една плоскост, чиято единствена цел е да злепоставя България и да вреди на нейния имидж в момента на започване на Председателството“, заяви той. „Темата на вота на недоверие и времето, в който се поставя, будят съмнение за това, че за пореден път вътрешнополитическите проблеми на партиите от опозицията се решават чрез вот на недоверие, без да се отдава значението на това как ще пострада авторитетът на България. Това е симптоматично в действията на опозицията през последните месеци“, обясни Искрен Веселинов. „Вот на недоверие за корупция да инициират ДПС и БСП, авторите на схемата на Тройната коалиция и наред други схеми, е повече от лицемерно“, коментира той. „Ако има данни за корупция, трябва да бъдат сигнализирани и съответните органи да бъдат сезирани. Правораздавателните органи да извършат функциите си“, каза още зам.-председателят на ПГ на „Обединени патриоти“.\r\nБиляна ИВАНОВА", "date": "2017.12.13", "title": "Искрен Веселинов, „Обединени патриоти“: Вот на недоверие на тема корупция на база на предположения и непроверени публикации е ПР ход с цел да се злепостави държавата"}
{"url": "http://www.focus-news.net/news/2017/12/13/2466901/reuters-iran-prizova-myusyulmanskite-natsii-da-se-opalchat-sreshtu-reshenieto-na-donald-tramp-za-erusalim.html", "text": "Президентът на Иран Хасан Роухани заяви, че всички мюсюлмански нации по света трябва да работят заедно, за да защитят правата на палестинците срещу решението на президента на САЩ Доналд Тръмп да признае Ерусалим за столица на Израел, предава  Reuters.\r\nПо време на речта си пред спешно свиканата в Истанбул среща на високо равнище на страните членки на Организацията за ислямско сътрудничество Роухани заяви, че мюсюлманските държави трябва да решат вътрешните си спорове чрез диалог и призова за единство против Израел. Той допълни, че държавата на евреите е всяла напрежение в региона.  Виктор Турмаков", "date": "2017.12.13", "title": "Reuters: Иран призова мюсюлманските нации да се опълчат срещу решението на Доналд Тръмп за Ерусалим"}
{"url": "http://www.focus-news.net/news/2017/12/13/2466902/nikolay-stoynev-stolichen-obshtinski-savet-kevr-opredelya-tsenata-na-vodata-i-vsyako-politizirane-po-skoro-zadalbochava-problema-s-vodosnabdyavaneto.html", "text": "КЕВР определя цената на водата и всяко политизиране по-скоро задълбочава проблема с водоснабдяването. Това каза на брифинг в парламента зам.- председателят на Столичния общински съвет (СОС), председател на постоянната комисия по икономика и председател на надзорния съвет на Столична общинска агенция за приватизация и инвестиции Николай Стойнев в отговор на изявлението на лидера на ГС на БСП-София Калоян Паргов, че увеличението за втори път на цената на водата в София е несправедливо, предаде репортер на Агенция „Фокус“. „Бизнес планът е приет от Столичния общински съвет, но там не влиза одобрение на цена. Тя се определя от КЕВР и е изцяло в правомощията на КЕВР да определи цената. Дали е висока или ниска, всеки има мнение, но тук трябва експертен коментар и всяко политизиране по-скоро задълбочава проблема с водоснабдяването и качеството на водата в България като цяло“, заяви Стойнев.\r\nДепутатът от ГЕРБ и председател на правната комисия Данаил Кирилов подчерта, че единственият случай, в който има концесия за предоставяне на ВиК услуга в България, това е по отношение на водоснабдяването и канализацията на Столична община. „Процедурата и съотношението там е, че СОС дава становище и приема бизнес план на оператора на ВиК услугата. По въпроса за цената се произнася КЕВР, която от няколко години се избира директно от НС. Частта за регулация на ВиК услугите се ръководи в КЕВР от колегата, предложен и номинирани от ПГ на БСП“, заяви Кирилов.\r\nЛюба АЛЕКСИЕВА", "date": "2017.12.13", "title": "Николай Стойнев, Столичен общински съвет: КЕВР определя цената на водата и всяко политизиране по-скоро задълбочава проблема с водоснабдяването"}
{"url": "http://www.focus-news.net/news/2017/12/13/2466903/ruse-golyamo-zadrastvane-se-e-obrazuvalo-na-vhod-i-na-izhod-ot-stranata-na-gkpp-gyurgevo.html", "text": "На ГКПП „Гюргево“ се е образувало голямо задръстване на вход и на изход от страната, съобщи слушател на Радио „Фокус”. По думите му от 08.00 до 13.30 часа колоната почти не е помръднала.", "date": "2017.12.13", "title": "Русе: Голямо задръстване се е образувало на вход и на изход от страната на ГКПП „Гюргево“"}
{"url": "http://www.focus-news.net/news/2017/12/13/2466904/sergey-stanishev-pred-euractiv-chetiri-i-polovina-prichini-evropa-da-prieme-balgariya-i-rumaniya-v-shengen.html", "text": "България и Румъния изпълниха всички критерии за присъединяване към Шенгенското пространство още преди 7 години. И това не е просто поредната политическа приказка за вътрешна употреба. Готовността на двете страни беше констатирана неколкократно от Европейския съвет, Съвета на министрите, Европейския парламент и Европейската комисия. Това каза българският евродепутат и лидер на ПЕС Сергей Станишев пред авторитетното европейско издание Euractiv, съобщиха от пресофиса на Сергей Станишев. Ден преди да се състои инициираният от него дебат в ЕП лидерът на Партията на европейските социалисти посочва, че „oтказът за разширяване на Шенгенското пространство е крещящ пример за липса на солидарност, незачитане на поетите ангажименти и неуважение към установените европейски правила и отговаря на въпросите: защо настояваме за това, защо сега и защо всички ще извлекат ползи?\r\n„Премахването на вътрешния граничен контрол е едно от най-значимите и видими постижения на eвропейската интеграция. Изграждането на доверие между страните, гарантирането на сигурността и премахването на стени и прегради след години, белязани от войни и кръвопролития, ни отне много усилия и време.\r\nСвободата на движение на хора, стоки, услуги и капитали подсилва чувството за принадлежност към европейската идея и към ЕС като пространство на споделена свобода, мир и просперитет. Това постижение осмисля съществуването на Обединена Европа.\r\n„Обединени в разнообразието“ за мен означава, че можем да бъдем европейци и в същото време българи, румънци, германци или холандци. Европейската идентичност не може да се обвързва с определена политическа позиция или да бъде използвана като етикет за “брюкселски бюрократ”. Вместо това, тя символизира разбирането за единност, за намиране на общ език без значение от етнос или произход.\r\nВ днешно време имаме ТЖВ, Евростар и дори трамваи, пътуващи между Франция и Германия. Когато пътуват в чужбина, европейците вече не се чувстват чужденци. Различни – може би, но не и чужденци. Милиони европейски граждани приемат това за даденост и не биха се съгласили на нищо друго.\r\nВ същото време свободното движение остава (не)видимо за гражданите на България и Румъния, както и за тези, пътуващи към или през двете страни, поради политическото бездействие.“, категоричен е пред изданието Станишев.\r\n„Оставянето на България и Румъния извън Шенген има тежка политическа цена. Бездействието подхранва тезата на популистите, които умело се възползват от всеки пример за двойни стандарти в ЕС и нападат европейските институции за третирането на източноевропейците като втора ръка граждани.\r\nТова засилва усещането за несправедливост и срива авторитета на ЕС в обществата ни, като намалява подкрепата за общоевропейски действия във времена, в които единството е най-важно. Нищо чудно, че виждаме все по-ниска активност на европейски избори, намаляваща подкрепа за „традиционните“ партии и възход на антиевропейските сили.\r\nСвободата на движение е факторът, който направи възможно създаването на Единния пазар и допринесе за значителни икономически ползи чрез премахване на преградите между търговските партньори. Повече от 1.7 млн. граждани работят в друга държава от Шенгенската зона и всеки ден 3.5 млн. пресичат вътрешните Шенгенски „граници“.\r\nВсяка година се извършават около 24 млн. пътувания по работа и 57 млн. трансгранични трансфера на стоки в Шенгенската зона. Редица проучвания оценяват възможността за възстановяваме на граничния контрол в Шенгенската зона на около 20 млрд. евро първоначална цена и между 2 и 4 млрд. евро годишни разходи за поддръжка.\r\nПредставете си пропуснатите приходи и възможности от 7-годишното протакане на приемането на двете страни от Съвета и държавите-членки и то във времена, в които икономическият растеж е факторът, определящ съдбата на много правителства. ЕС отдавана се задъхва в опитите си да преодолее разликите между държавите и регионите, и за целта са разработени редица инструменти. Запазването на вътрешния контрол, обаче, само тласка нещата в обратната посока.\r\nПоредицата атентати на европейска почва, както и все по-трудната международна обстановка е доказателство, че всички ние се изправяме пред общи предизвикателства. Наложително е да запазим баланса между свободното движение и сигурността. Това налага координирана и солидна правна рамка, в която всички участват равноправно.\r\nОще повече, управлението на границите е скъпо начинание – вместо да се пазим един от друг, ресурсите ни трябва да бъдат насочени към защита на общите ни външни граници. \r\nВ това отношение Българи и Румъния са се доказали като надеждни партньори, защитавайки границите на ЕС от началото на мигрантската криза през 2013 г.\r\nОтношението към България и Румъния не е положителен пример за процеса на взимане на решения в ЕС. Безкрайното отлагане за приемането на България и Румъния в Шенген подкопава процеса на Европейската интеграция и сближаване, както и доверието към ЕС във времена, в които основните ни ценности са поставени под въпрос. Сега имаме златната възможност да покажем постоянство – като вземем политическо решение, което да донесе незабавни осезаеми ползи за гражданите и икономиките ни. \r\nТемата вече е въпрос на принцип, национална кауза за България и Румъния, а и тест за Европейската интеграция. Без значение от „сценария“ и „скоростите“, бъдещият успех и силата на ЕС зависят от неговата единност.“, посочва Станишев пред Еuractiv.", "date": "2017.12.13", "title": "Сергей Станишев пред Еuractiv: Четири (и половина) причини Европа да приеме България и Румъния в Шенген"}
{"url": "http://www.focus-news.net/news/2017/12/13/2466905/redzhep-tayip-erdogan-reshenieto-na-sasht-za-erusalim-tseli-da-nakazhe-iskashtite-mir-palestintsi.html", "text": "Според президента на Турция Реджеп Тайип Ердоган решението на САЩ да признаят Ерусалим за столица на Израел е наказание за палестинците, които са доказвали многократно, че са привърженици на мира, предава  Daily Sabah.\r\nТурският президент заяви, че 196 държави по света ще реагират едногласно на решението на САЩ и подчерта, че мирът в Близкия изток може да се осигури, ако международната общност „застане до истината и признае свободната Палестинска държава незабавно“. Той допълни, че мюсюлманските държави никога няма да се откажат от суверенитета и независимостта на Палестина. \r\n„Страната окупатор е призната и няма логична причина за страната, която иска мир, която живее в една пета от историческа Палестина да не бъде призната“, допълни Ердоган. Той повтори мнението си, че Ерусалим и светите му обекти са червена линия за мюсюлманския свят. \r\n„САЩ не стоят до тези, които искат мира, а до тези, които го правят невъзможен“, уверен е Ердоган.  Виктор Турмаков", "date": "2017.12.13", "title": "Реджеп Тайип Ердоган: Решението на САЩ за Ерусалим цели да накаже искащите мир палестинци"}
{"url": "http://www.focus-news.net/news/2017/12/13/2466906/stara-zagora-dvizhenieto-pri-km-165-na-magistrala-trakiya-v-posoka-burgas-se-osashtestvyava-v-izprevarvashtata-lenta-poradi-avariral-tezhkotovaren-avtomobil.html", "text": "Движението при км 165 на автомагистрала „Тракия”, в района на Плодовитово в посока Бургас, се осъществява в изпреварващата лента поради аварирал тежкотоварен автомобил. Това съобщиха от пресцентъра на Агенция „Пътна инфраструктура”.", "date": "2017.12.13", "title": "Стара Загора: Движението при км 165 на магистрала „Тракия”, в посока Бургас, се осъществява в изпреварващата лента поради аварирал тежкотоварен автомобил"}
{"url": "http://www.focus-news.net/news/2017/12/13/2466907/premierat-na-norvegiya-erna-solberg-radvame-se-che-balgariya-shte-poeme-predsedatelstvoto-na-saveta-na-es-v-tolkova-vazhen-moment.html", "text": "Радваме се, че България ще поеме председателството на Съвета на ЕС в толкова важен момент. С нетърпение очаквам да работим заедно. Това каза премиерът на Норвегия Ерна Солберг след среща с българския министър-председател Бойко Борисов, предаде репортер на Агенция „Фокус“. „България е много важен партньор на Норвегия\", допълни Солберг. Тя изрази задоволство, че България и Норвегия подписаха споразумението за новия програмен период по така наречения „Норвежки механизъм“, по който в страната ни получава 210 милиона лева в различни области. Норвежкият премиер отбеляза и, че инспекциите по труда на двете държави са засили своето сътрудничество с цел българите, които отиват да работят в Норвегия да не бъдат експлоатирани. По думите ѝ България има подкрепата на Норвегия и двете страни ще работят заедно в редица сфери, като сигурността, миграцията, климата, правосъдието и интеграцията на Западните Балкани. \r\nВесела ПЕТРОВА", "date": "2017.12.13", "title": "Премиерът на Норвегия Ерна Солберг: Радваме се, че България ще поеме председателството на Съвета на ЕС в толкова важен момент"}
{"url": "http://www.focus-news.net/news/2017/12/13/2466908/varna-domakinstvata-v-nyakolko-mestnosti-shte-badat-bez-voda-zaradi-podvarzvane-na-novoizgraden-vodoprovod.html", "text": "Домакинствата в няколко местности във Варна ще бъдат без вода заради подвързване на новоизграден водопровод. Това съобщиха за Радио „Фокус“ – Варна от дружеството „Водоснабдяване и канализация“ във Варна. До 21.00 часа без вода ще бъдат абонатите в местностите Добрева чешма, Перчемлията, Розмарин, Лозите и Телевизионна кула, както и жителите на с. Куманово. \r\nПоради авария без вода до 19.00 часа ще бъдат абонатите в местностите Манастирски рид, Ален мак, Бялата чешма, Дъбравата и к.к. „Чайка“. Абонатите в част от местност Св. Никола, около Поделението и местност Акчелар също ще бъдат без вода до 17.00 часа. \r\nС нарушено водоподаване до 17.00 часа са жителите на с. Езерово. Без вода до около 14.00 часа са абонатите в кв. „Победа“ – около ул. „Тодор Пенев“. С нарушено водоподаване до 15.00 часа са още абонатите в кв. „Аспарухово“ – около ул. „Розова долина“.\r\nМарияна ВАЛЕНТИНОВА", "date": "2017.12.13", "title": "Варна: Домакинствата в няколко местности ще бъдат без вода заради подвързване на новоизграден водопровод"}
{"url": "http://www.focus-news.net/news/2017/12/13/2466909/tsvetan-tsvetanov-gerb-nad-350-mln-leva-sa-vlozheni-v-sportna-infrastruktura-po-vreme-na-upravlenieto-ni.html", "text": "За годините, когато управляваше ГЕРБ, бяха вложени над 350 млн. лева за спортна инфраструктура. Това каза председателят на ПГ на ГЕРБ Цветан Цветанов в дебатите по промените на първо четене в Закона за физическото възпитание и спорта, предаде репортер на „Агенция Фокус“. „И в момента с новата Програма за региони в растеж ще бъдат инвестирани средства за спортни салони в училищата. Това е масовият спорт, спортната база трябва да бъде достъпна за всички подрастващи. Нуждаем се и от спортни зали, с които да бъдем домакини на световни, европейски, балкански състезания“, заяви той. „Благодарение на управлението на колегите от ляво, имат по-голяма история, да си припомним и да се запитаме какво става с Национална база „Цар Самуил“ в Петрич. Тя не е по-различна от това, което беше през 90-те години, дори е още по-трагична и зле. Тогава не направихте нищо, за да съхраните тази база. Да си припомним какво се случи със Спортния комплекс „Спартак“, който беше раздаден. През първия управленски мандат на ГЕРБ успяхме да си върнем това спортно съоръжение и да го предадем на СО“, коментира Цветан Цветанов. „ГЕРБ са единствените, които направиха нещо реално за спорта и можем да правим световни, европейски, олимпийска подготовка за нашите шампиони“, каза още той.\r\nБиляна ИВАНОВА", "date": "2017.12.13", "title": "Цветан Цветанов, ГЕРБ: Над 350 млн. лева са вложени в спортна инфраструктура по време на управлението ни"}
{"url": "http://www.focus-news.net/news/2017/12/13/2466910/blagoevgrad-nap-savmestno-s-obshtina-bansko-i-oblastna-direktsiya-na-mvr-shte-provedat-informatsionna-sreshta-s-turisticheskiya-bransh-na-15-dekemvri.html", "text": "Национална агенция за приходите съвместно с Община Банско и Областна дирекция на МВР ще проведат информационна среща с туристическия бранш във връзка с предстоящия зимен сезон 2017/2018. Това съобщиха от пресцентъра на Община Банско. Срещата ще се проведе на 15 декември от 11.00 часа в Посетителския информационен център – град Банско. По време на дискусията ще се представят целите на Агенцията за предстоящата „Зимна кампания 2018”, свързани с осъществяване на контрол върху спазване на данъчното и осигурителното законодателство от страна на всички бизнес оператори и защита на интересите на задължените лица, които спазват коректно изискванията на нормативната база.", "date": "2017.12.13", "title": "Благоевград: НАП съвместно с Община Банско и Областна дирекция на МВР ще проведат информационна среща с туристическия бранш на 15 декември"}
{"url": "http://www.focus-news.net/news/2017/12/13/2466911/s-promeni-v-zakona-za-fizicheskoto-vazpitanie-i-sporta-na-parvo-chetene-sportnite-klubove-shte-mogat-da-se-registrirat-kato-kapitalovi-targovski-druzhestva.html", "text": "Парламентът прие на първо четене промени в Закона за физическото възпитание и спорта, даващи възможност спортните клубове да се регистрират и като капиталови търговски дружества, предаде репортер на „Агенция Фокус“. Промените бяха приети с 105 гласа „за“ и 52 „против“. Само ПГ на БСП гласува „против“ законопроекта. Запазва се действащото сега правило финансиране с публични средства да могат да получават само спортните клубове, регистрирани като юридически лица с нестопанска цел. Предвиждат се само два вида спортни организации – спортни клубове и спортни федерации, отпадат националните спортни организации. Въвежда се изискване спортните клубове да бъдат членове само на една спортна федерация. Създава се задължение клубовете да имат наети треньорски кадри като изискване за вписването им в Регистъра на спортните организации. Промените включват създаването и на студентски спортни клубове, които могат да се подпомагат финансово от висше училище и от Министерството на образованието и науката. С промените се регулират допинговият контрол и борбата срещу употребата на допинг в спорта. Определението на понятието „допинг“ и цялостната правна уредба е съобразена със Световния антидопингов кодекс. Запазва се законовата делегация за приемане от Министерския съвет на наредба, с която се регламентират нарушенията на антидопинговите правила и наказанията за тях.\r\nБиляна ИВАНОВА", "date": "2017.12.13", "title": "С промени в Закона за физическото възпитание и спорта на първо четене спортните клубове ще могат да се регистрират като капиталови търговски дружества"}
{"url": "http://www.focus-news.net/news/2017/12/13/2466912/reuters-parlamentarnite-izbori-v-italiya-shte-se-provedat-na-4-mart-2018-godina.html", "text": "Италия най-вероятно ще проведе парламентарни избори на 4 март 2018 г., предава  Reuters.\r\nСпоред местни медии президентът на страната най-вероятно ще разпусне парламента до края на този месец, откривайки пътя към изборите в началото на март следващата година. \r\nМакар и да се очаква десноцентристките сили да спечелят най-много места в парламента след изборите, според социологическите проучвания те няма да получат абсолютно мнозинство.  Виктор Турмаков", "date": "2017.12.13", "title": "Reuters: Парламентарните избори в Италия ще се проведат на 4 март 2018 година"}
{"url": "http://www.focus-news.net/news/2017/12/13/2466913/haskovo-blagotvoritelen-basketbolen-turnir-shte-se-provede-v-grada-v-pomosht-na-dani-i-krisi-i-podpomagane-izgrazhdaneto-na-senzorna-staya-za-detsa.html", "text": "Благотворителен баскетболен турнир в подкрепа на Дани и Криси и подпомагане изграждането на сензорна стая за децата на Хасково ще се проведе на 14 декември от 18.00 часа в зала „Дружба“, съобщиха от пресцентъра на Община Хасково. Инициатива е на съдия Пламен Георгиев, който е подкрепен от кмета на Хасково Добри Беливанов и от много приятели на децата на Хасково: Окръжен съд – Хасково, Районен съд - Хасково, Окръжна прокуратура – Хасково, Районна прокуратура Хасково, ОД на МВР – Хасково, Община Хасково, Адвокатска колегия – Хасково. Атмосферата ще се подгрява от Мажоретен състав при Младежки център - Хасково, Спортен клуб „Виолена” и Детска фолклорна формация „Пъстрица”. Съдия на турнира ще е Виктор Колянов. Водещ събитието ще бъда MC Jotto, а ко-водещ прокурор Антон Иванов.  и е с прогресивна мускулна дистрофия тип Дюшен, нуждае се от средства за лечение в клиника в Турция.\r\nМилена Димитрова Бялкова - Иванова \r\nЦКБ АД Клон Хасково \r\nIBAN: BG59 CECB 9790 40D4 7095 00 \r\nBIC: CECBBGSF и е прогресивна мускулна дистрофия тип Дюшен. За лечението му в Турция са необходими 32 000 долара.\r\nBIC UNCRBGSF\r\nIBAN BG65UNCR70001522974851\r\nТитуляр: Кристиян Милчев", "date": "2017.12.13", "title": "Хасково: Благотворителен баскетболен турнир ще се проведе в града в помощ на Дани и Криси и подпомагане изграждането на сензорна стая за деца"}
{"url": "http://www.focus-news.net/news/2017/12/13/2466914/vitsepremierat-valeri-simeonov-predstoi-da-bade-zatvorena-edna-stara-yazva-garmen.html", "text": "Предстои да бъде затворена една стара язва – Гърмен, където тлее етническо напрежение. Това каза пред журналисти в Пловдив вицепремиерът Валери Симеонов, предаде репортер на Радио „Фокус”-Пловдив. „Надяваме се, и с подкрепата на коалиционните партньори, да успеем да решим проблемите там и да наложим един модел, който да дава резултат”, посочи Симеонов. По думите му моделът вече е ясен и той се вижда, както в Асеновград, така и в „Шекер махала” в Пловдив. „Това е един успешен модел за решаване на тези социално-битови проблеми, които почти винаги се превръщат в етнически сблъсъци, което не трябва да се допусне”, коментира Валери Симеонов.\r\nВицепремиерът преряза лентата на новия полицейски участък в „Шекер махала” в Пловдив, като каза, че заслугата за бързото завършване на проекта е най-вече на фирмата-изпълнител, която го е реализирала без печалба и в кратък срок. „Вече има резултат от това решение”, заяви Симеонов и уточни, че същите хора, които преди време са се оплаквали от шума и кражбите в квартала, сега твърдят, че има сериозна промяна в обстановката. „С присъствието на униформените нещата изцяло ще се подобрят. Дай Боже, този район на Пловдив да се превърне в един от най-сигурните”, добави вицепремиерът.\r\nЦветана ТОНЧЕВА", "date": "2017.12.13", "title": "Вицепремиерът Валери Симеонов: Предстои да бъде затворена една стара язва – Гърмен"}
{"url": "http://www.focus-news.net/news/2017/12/13/2466915/direktorat-na-gd-pbzn-gl-komisar-nikolay-nikolov-128-dushi-sa-zaginali-pri-pozhari-v-stranata-ot-nachaloto-na-godinata.html", "text": "128 души са загинали при пожари в страната от началото на годината. Това съобщи директорът на ГД ПБЗН гл. комисар Николай Николов, предаде репортер на Радио „Фокус“ – Велико Търново. Гл. комисар Николов посочи, че двойно повече са пострадалите. Спасените от екипите на противопожарните служби са 1700 души. \r\nПо думите му вече е започнал пожароопасният отоплителен сезон. „Намираме се в т.нар. преходен период, когато времето през деня е топло, а през нощта е студено. За съжаление жертвите от такива пожари са много. Затова и нашата кампания с националните медии е много активна. Непрекъснато призоваваме за спазване на правилата, използване на стандартни отоплителни уреди“, допълни гл. комисар Николов. Той подчерта, че предимно възрастните и трудноподвижните хора стават жертви на пожари. Друга група хора, които влизат в статистиката на загиналите, са тези, които смятат, че могат сами да загасят пожара. По думите му има и трета група – това са хора, които заспиват, пушейки в леглото, често под въздействието на алкохол или други опиати.\r\nНадежда КРЪСТЕВА", "date": "2017.12.13", "title": "Директорът на ГД ПБЗН гл. комисар Николай Николов: 128 души са загинали при пожари в страната от началото на годината"}
{"url": "http://www.focus-news.net/news/2017/12/13/2466916/d-r-borislav-tsekov-prehodat-nyama-da-svarshi-dokato-ne-se-napravi-reviziya-na-privatizatsiyata.html", "text": "Преходът няма да свърши, докато не се направи ревизия на приватизацията. Това каза Борислав Цеков, доктор по конституционно право и основател на Института за модерна политика, в интервю за Агенция „Фокус“ . По думите му няма как да се води реална и ефективна антикорупционна политика в държавата без да се обърне поглед към процеса на приватизация. Д-р Цеков отбеляза, че това не е обръщане към миналото, а поглед към бъдещето. „Защото целият този процес на прехвърляне на националното богатство в частни ръце, в който решаваща роля имаше изпълнителната власт и администрацията, предопредели социалната структура на обществото и статуса на милиони български граждани за десетилетия напред. Затова този процес трябва да бъде поставен под лупата на справедливото обществено мнение, да се даде прозрачност на случилото се и на тази основа институциите да търсят отговорност и връщане на незаконно заграбеното, ако се установят такива случаи“, заяви той. \r\nПо думите му след такава ревизия онези, които законно и почтено са придобили собственост чрез приватизацията, каквито без съмнение има много, няма да бъдат поставяни под общ знаменател с престъпниците и нарушителите. „Затова обаче е необходима ясна политическа воля от страна на управляващите днес. Засега те дават някои обнадеждаващи сигнали в тази посока, но все още предстои да видим делата им“, коментира още д-р Борислав Цеков.", "date": "2017.12.13", "title": "Д-р Борислав Цеков: Преходът няма да свърши, докато не се направи ревизия на приватизацията"}
{"url": "http://www.focus-news.net/news/2017/12/13/2466917/flotilen-admiral-malen-chubenkov-vms-imame-gotovnost-da-okazhem-pomosht-na-naselenieto-pri-tezhka-zimna-obstanovka.html", "text": "Военноморските сили са в готовност да окажат помощ на населението при тежка зимна обстановка. Това каза флотилен адмирал Мален Чубенков, командир на Флотилия бойни спомагателни кораби от състава на Военноморските сили при откриването на благотворителния коледен базар, предаде репортер на Радио „Фокус“ – Варна. „Уверявам ви от името на командира на Военноморските сили, че целият личен състав на Военноморските сили със своята техника е със своите професионални качества винаги ще бъдат до населените по крайбрежните райони около Варна и Бургас. Предстоят хубави празници, но нека си спомним миналата зима. Бъдете сигурни, че и тази зима, ако се наложи, сме ще до вас и ще ви помогнем, както винаги се е случвало – успешно. Желая на всички весели празници“, каза още флотилен адмирал Мален Чубенков.\r\nМарияна ВАЛЕНТИНОВА", "date": "2017.12.13", "title": "Флотилен адмирал Мален Чубенков, ВМС: Имаме готовност да окажем помощ на населението при тежка зимна обстановка"}
{"url": "http://www.focus-news.net/news/2017/12/13/2466918/veliko-tarnovo-v-obshtinata-shte-se-provedat-tri-sabitiya-svarzani-s-balgarskoto-predsedatelstvo-na-saveta-na-evropeyskiya-sayuz.html", "text": "Три събития, свързани с Българското председателство на Съвета на Европейския съюз, ще се проведат в Община Велико Търново. Това вероятно ще са заседания на някои от съветите на генералните дирекции на Европейската комисия или Европейския съюз, поясни пред журналисти във Велико Търново Мариела Цонева, директор на Дирекция „Проекти и програми“ в Общината, предаде репортер на Радио „Фокус“ – Велико Търново. Тя уточни, че Общините от региона и Областния информационен център са в постоянна връзка с екипа, ангажиран с Българското председателство. \r\n„Ние, от една страна, сме ангажирани с популяризирането на процеса и предоставянето на информация от първа ръка. От друга, трябва да подготвим и домакинството си. Към момента всички Общини от областта вече са представили идеи за информационни събития. Някои ще правят конференции, младежки конкурси, разяснителни кампании за учениците. Фокусът е ориентиран към младото поколение“, подчерта Мариела Цонева. Допълнителна информация за предстоящите събития се очаква да бъде оповестена в началото на следващата година.\r\nЛуиза ТРАНЧЕВА", "date": "2017.12.13", "title": "Велико Търново: В Общината ще се проведат три събития, свързани с Българското председателство на Съвета на Европейския съюз"}
{"url": "http://www.focus-news.net/news/2017/12/13/2466919/otpusnati-sa-sredstva-za-izplashtane-na-obezshteteniya-po-sporazumeniya-zaradi-bavno-pravosadie.html", "text": "Правителството одобри допълнителни разходи по бюджета на Министерството на правосъдието в размер на 60 100 лв. Средствата са предвидени в централния бюджет. Те са за изплащане на обезщетения по сключени споразумения за нарушени права на разглеждане и решаване в разумен срок на дела по приключили граждански, административни и наказателни производства. Това съобщиха от правителствената информационна служба.\r\nТази мярка е регламентирана в Закона за съдебната власт като начин за компенсиране на гражданите и юридическите лица, пострадали от забавено правосъдие. Техните заявления срещу актове, действия или бездействия на органите на съдебната власт, с които е нарушено правото им на разглеждане и решаване на делото в разумен срок, се подават в Инспектората към Висшия съдебен съвет. Проверката и произнасянето по заявленията се извършват в 6-месечен срок, а обезщетенията се изплащат чрез бюджета на Министерството на правосъдието въз основа на сключено споразумение.\r\nПо бюджета на Министерството на правосъдието бяха одобрени и допълнителни разходи за персонал в размер на 662 000 лв. Средствата са необходими за изплащане на обезщетения, свързани с прекратяване на трудовите и на служебните правоотношения на служители в главните дирекции „Охрана“ и „Изпълнение на наказанията“ поради придобито право на пенсия за осигурителен стаж и възраст. Те ще бъдат осигурени чрез преструктуриране на разходите по централния бюджет.\r\nДруги 12,1 млн. лв. се предоставят като трансфер по бюджета на съдебната власт за покриване на неизпълнението на приходната му част. Със средствата ще се обезпечи покриването на вече одобрените разходи по бюджета на съдебната власт.", "date": "2017.12.13", "title": "Отпуснати са средства за изплащане на обезщетения по споразумения заради бавно правосъдие"}
{"url": "http://www.focus-news.net/news/2017/12/13/2466920/tass-siriya-mozhe-da-kupi-ot-rusiya-voenni-samoleti-i-helikopteri.html", "text": "Според бившият командир на въздушно-космическите сили на Русия Виктор Бондарев Сирия може да купи от Русия нови хеликоптери и самолети, след като възстанови икономиката си след войната, предава ТАСС.\r\nТой напомни, че сирийската армия в началото на войната е понесла сериозни загуби именно заради остарялата си въздушна техника. Според него сирийската авиация и в момента не може да се противопостави на заплахите, защото на въоръжение има морално остарели самолети, отдавна свалени от въоръжение от други страни. \r\n„Говоря за МиГ-21 и за Су-17. Там има друга система на въоръжение, която не позволява да се поразяват цели с висока точност, затова и сирийците са принудени да работят от височина, достъпна за поразяване от преносими зенитни ракетни комплекси“, допълни Бондарев.  Виктор Турмаков", "date": "2017.12.13", "title": "ТАСС: Сирия може да купи от Русия военни самолети и хеликоптери"}
{"url": "http://www.focus-news.net/news/2017/12/13/2466921/aktsenti-v-predavaneto-simitli-minalo-nastoyashte-i-badeshte-na-radio-fokus-pirin.html", "text": "В миналото издание на предаването „Симитли – минало, настояще и бъдеще“ на Радио „Фокус“ – Пирин, което посветихме изцяло на Никулден, ви представихме храм „Св. Николай“, който се намира в симитлийското село Градево и е една от най-старите църкви в общината, която е свързана с много интересна легенда за намерени златни монетни от възрастна жена от селото, която ги дарява, за да се построи храмът. Село Градево обаче е интересно и с много други неща. Едно от тях е, че е наричано „Малкият Лондон“. Каква е причината за това и още други важни теми и въпроси ще дискутираме в първата част от днешното издание заедно с кметския наместник на Градево – Кирил Йосифов. \r\nВъв втората част на предаването пък ще насочим вашето внимание към предстоящите коледно-новогодишни празници, за да разберем какво са подготвили от Община Симитли като събития. За тях ще ни разкаже колегата Лора Калчева. В края на предаването няма да пропуснем да направим и обзор на по-важните събития и новини за Симитли и района, който се случиха в последните 7 дни.\r\nАко и вие, нашите слушатели и читатели, искате да коментирате темата, за която говорим днес или пък да предлагат такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Симитли, а ние ще ги отправим към имащите отношение по въпроса отдели в общината.\r\nБъдете с нас във времето от 15.00 до 16.00 часа ако искате да бъдете на „Фокус“ за всичко, актуално, което се случва в Симитли и малките населени места от общината.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017.12.13", "title": "Акценти в предаването „Симитли – минало, настояще и бъдеще“ на Радио „Фокус“ – Пирин"}
{"url": "http://www.focus-news.net/news/2017/12/13/2466922/greta-gencheva-oits-veliko-tarnovo-blizo-476-mln-lv-sa-usvoeni-chrez-evropeyski-proekti-v-severen-tsentralen-rayon-za-perioda-2014-2017-godina.html", "text": "Близо 476 млн. лв. са усвоени чрез европейски проекти в Северен централен район за периода 2014 – 2017 година. В него влизат областите Русе, Велико Търново, Габрово, Разград и Силистра. Това каза пред журналисти Грета Генчева, експерт информационно обслужване в Областния информационен център в града, предаде репортер на Радио „Фокус“ – Велико Търново. От реализираните 475 851 619 лв., 399 288 134 лв. са безвъзмездна финансова помощ. На първо място по изпълнение на проекти се нарежда Русенска област, следвана от Габровска и Великотърновска, които са с почти еднакви показатели. По брой сключени договори Русе отново е на първо място, следвано от Велико Търново, Габрово, Разград и последна е Силистренска област. \r\n„По изпълнение на договорите по общини в област Велико Търново от 2014 до 2017 година, усвоените средства в община Велико Търново са над 50 млн. лв., като безвъзмездната финансова помощ е малко над 42,5 млн. лв. Следват общините Горна Оряховица и Свищов, като техните данни са много близки. По-малките общини са с по-малко усвоени средства, това е нормално“, посочи Генчева. По брой сключени договори отново Великотърновска община е на първо място с 52, следвана от Горна Оряховица с 24 и Свищов с 20. Най-много са усвоени средства има по Оперативна програма „Региони в растеж“, следвана от ОП „Иновации и конкурентоспособност“, ОП „Развитие на човешките ресурси“ и ОП „Наука и образование за интелигентен растеж“. Най-малко сключени договори, по един, има по програмите „Добро управление“ и „Рибарство и морско дело“. Те са съответно в общините Велико Търново и Свищов.\r\nЛуиза ТРАНЧЕВА", "date": "2017.12.13", "title": "Грета Генчева, ОИЦ –  Велико Търново: Близо 476 млн. лв. са усвоени чрез европейски проекти в Северен централен район за периода 2014 – 2017 година"}
{"url": "http://www.focus-news.net/news/2017/12/13/2466923/direktorat-na-gd-pbzn-gl-komisar-nikolay-nikolov-nov-pozharen-uchastak-shte-bade-razkrit-v-plevensko-v-nachaloto-na-sledvashtata-godina.html", "text": "Нов пожарен участък ще бъде разкрит в населено място от област Плевен в началото на следващата година. Това съобщи гл. комисар Николай Николов, директорът на ГД ПБЗН, предаде репортер на Радио „Фокус“ – Велико Търново. Гл. комисар Николов отбеляза, че вече са осигурени личен състав и техника. По думите му разкриването на участъка се случва благодарение на местната власт. \r\nНито един участък в цялата страна няма да бъде закрит, подчерта директорът на ГД ПБЗН. „Това стана възможно след приемането на Закон за изменение и допълнение на Закона за МВР, съгласно който в най-малките населени места, общини до 5 000 души, е възможно да бъдат организирани участъци с екипи до двама души. Това ни задължава да разпишем специални норми, за да знаят и хората, че отивайки двама души на определен пожар, не могат да извършат всички дейности едновременно. Ние трябва да пазим живота и здравето на нашите момчета. Хората трябва да знаят, че първите минути ще отидат само двама души, докато успеем да съберем останалия от дежурството състав. В разговорите ми с хората те ме убедиха на 100%, че за тях е много важно, въпреки това че са само двама души, пожарникарите да дойдат на 5-та или 7-та минута, вместо трима – на 35-та минута“, посочи гл. комисар Николай Николов.\r\nНадежда КРЪСТЕВА", "date": "2017.12.13", "title": "Директорът на ГД ПБЗН гл. комисар Николай Николов: Нов пожарен участък ще бъде разкрит в Плевенско в началото на следващата година"}
{"url": "http://www.focus-news.net/news/2017/12/13/2466924/plovdiv-kmetat-ivan-totev-blagodari-na-vitsepremiera-valeri-simeonov-za-politikata-koyato-provezhda-i-blagodarenie-na-koyato-horata-imat-useshtane-za-darzhavnost.html", "text": "Кметът на Пловдив Иван Тотев благодари на вицепремиера Валери Симеонов за политиката, която провежда и благодарение на която хората имат усещане за държавност, при откриването на нова приемна на полицията в „Шекер махала” в Пловдив, предаде репортер на Радио „Фокус”-Пловдив. „Благодаря на вицепремиера за политиката, благодарение на която у хората има усещане за това, че институциите са в тяхна услуга, с възможност за много пряк и лесен достъп до тя”, каза още Иван Тотев. \r\n„На днешния ден откриваме тази приемна в едно от невралгичните места на град Пловдив – това място през годините е създавало работа на институциите и смятаме, че с тази инициатива ние решаваме много въпроси”, заяви кметът. По думите му в тази зона, от едната страна, има хора, които през тези години са чувствали, че няма държавност. „С тази приемна смятаме, че отговаряме на потребностите на всички хора от квартала и животът им ще стане много по-спокоен, много по-сигурен”, посочи Иван Тотев и допълни, че догодина работата в квартала продължава с проект за цялостна промяна на улица „Дилянка”, където се намира приемната. „Така че, инициативите тепърва започват с това, което днес откриваме. Още един път - голяма благодарност за политиката на г-н Симеонов. Той е двигателят, той е инициаторът всичко това да се случи”, каза пловдивският кмет.\r\nЦветана ТОНЧЕВА", "date": "2017.12.13", "title": "Пловдив: Кметът Иван Тотев благодари на вицепремиера Валери Симеонов за политиката, която провежда и благодарение на която хората имат усещане за държавност"}
{"url": "http://www.focus-news.net/news/2017/12/13/2466925/veliko-tarnovo-gimnaziya-v-grada-e-evakuirana-zaradi-signal-za-bomba.html", "text": "Евакуираха учениците и персонала от Професионалната гимназия по строителство, архитектура и геодезия „Ангел Попов“ във Велико Търново заради сигнал за бомба. Това съобщи за Радио „Фокус“  – Велико Търново говорителят на Областна дирекция на МВР - Велико Търново. Учебните занятия бяха прекъснати след подаването на злонамерено телефонно обаждане за поставено взривно устройство. Сигналът е получен в 13.16 часа от анонимен мъжки глас. Предприети са незабавни действия по отцепване на района и извеждане на всички ученици, учители и служители извън учебното заведение. В момента се извършва проверка. В случай, че взривно устройство не бъде открито, учебните занятия ще продължат.\r\nЛуиза ТРАНЧЕВА", "date": "2017.12.13", "title": "Велико Търново: Гимназия в града е евакуирана заради сигнал за бомба"}
{"url": "http://www.focus-news.net/news/2017/12/13/2466926/dobrich-45-realistichni-obemno-prostranstveni-umaleni-modeli-na-znachimi-kulturno-istoricheski-obekti-shte-badat-predstaveni-v-izlozhba.html", "text": "45 реалистични обемно-пространствени умалени модели на значими културно-исторически обекти, разположени от двете страни по поречието на р. Дунав, ще бъдат представени в изложба от 17.30 часа в Младежки център Добрич. Това съобщиха от пресцентъра на Община Добрич. Към всеки от моделите има собствено осветление като посетителите на изложбата ще имат възможност на слушалки да прослушат кратко описание на съответния обект на три езика: български, румънски и английски. Детайлният макет на Дунавската равнина, включващ знакови места е изработен по проект „Дунав – река с много история“, който се изпълнява от Фондация „Отворена длан“ с председател Христо Таслаков и Федерация на работодателите от окръг Олтения – Ф – ПРО“ (Крайова, Румъния). Той стартира през 2016 г. като до момента изложбата е представена в Русе и Монтана. Освен в Добрич ще бъде изложена и в Монтана, а през 2018 г. ще се представи на четири места в Румъния.        \r\nОт българска страна са представени 24 макети на крепостта „Баба Вида” във Видин, Националния музей параход „Радецки” в Козлодуй, Патриаршията в крепостта „Царевец” - Велико Търново, Регионалната библиотека „Любен Каравелов” в Русе, Двореца в Балчик и др. Добрич е представен с арменската църква.", "date": "2017.12.13", "title": "Добрич: 45 реалистични обемно-пространствени умалени модели на значими културно-исторически обекти ще бъдат представени в изложба"}
{"url": "http://www.focus-news.net/news/2017/12/13/2466927/ria-novosti-nay-malko-60-dushi-sa-stanali-zhertvite-na-tsiklona-okhi-v-indiya.html", "text": "Най-малко 60 души са загинали, а най-малко 150 са ранени при стоварилия се по индийското крайбрежие тропичен циклон „Окхи“, предава РИА Новости.\r\n„Циклонът бушува в южните и югозападните части на Индия от началото на декември насам. През това време стотици рибари от щата Тамилнаду са изчезнали безследно. Точна информация за броя на изчезналите се появи едва няколко дни, след като бурята утихна. Съвместните усилия на бреговата охрана, авиацията и флота успяха да спасят близо 2500 давещи се. Все още нищо не е известно за съдбата на останалите изчезнали около 100 души“, пише в официално заявление на властите на щата.\r\n„По последна информация са загинали най-малко 60 души. Ранени са 150. Операцията по издирването на изчезналите продължава. Днес на брега край град Керал бяха открити телата на 11 души“, посочват властите.  Виктор Турмаков", "date": "2017.12.13", "title": "РИА Новости: Най-малко 60 души са станали жертвите на циклона „Окхи“ в Индия"}
{"url": "http://www.focus-news.net/news/2017/12/13/2466928/anna-bolyarova-oits-smolyan-zavishen-interes-kam-programata-za-razvitie-na-selskite-rayoni-ima-ot-zhitelite-na-oblastta.html", "text": "Завишен интерес към Програмата за развитие на селските райони отчитат от Областния информационен център – Смолян през тази година, предаде репортер на Радио „Фокус“ – Смолян. От 10 общини в областта само жителите и организациите в община Смолян нямат право да кандидатстват с проекти по нея, каза на Анна Болярова от ОИЦ – Смолян. Желаещите да получат европейско финансиране от останалите девет общини в Смолянска област се интересуват както за неземеделски, така и за земеделски дейности. Болярова посочи, че има леко забавяне в отварянето на процедурите, тъй като няколко пъти се променят срокове и се отлага отварянето на мерките. „Сега очакваме отваряне на мярка 6.1 за стартиращи земеделски производители и така наречените горски мерки 8.3, 8.4 и 8.6, които са за предотвратяване на щети от горски пожари – катастрофални бедствия, възстановяване на щети от горски пожари и за преработка на горска продукция и закупуване на техника, както и за направа на пътища“, обясни Болярова. По думите й финансирането по първите две мерки е 100% и това е много атрактивно за кандидатите, които могат да бъдат общини, собственици на горски територии, физически и юридически лица, кооперации на хора и други. Стартовата площ, с която се кандидатства, не е много голяма и много хора могат да се възползват от тази мярка, която е подходяща за региона, имайки предвид и факта, че в Родопите много гори са засегнати от корояд, каза още Анна Болярова.\r\nНели ГЕРГЬОВСКА", "date": "2017.12.13", "title": "Анна Болярова, ОИЦ – Смолян: Завишен интерес към Програмата за развитие на селските райони има от жителите на областта"}
{"url": "http://www.focus-news.net/news/2017/12/13/2466929/mariela-tsoneva-obshtina-veliko-tarnovo-edva-15-ot-sredstvata-za-realizatsiya-na-proekti-po-operativni-programi-sa-izplateni-do-momenta-v-oblastta.html", "text": "Едва 15% от средствата за реализация на проекти по Оперативни програми са изплатени в областта до момента. Договорените, от началото на програмния период 2014-2020 година суми са на 50%. Това каза пред журналисти във Велико Търново директорът на Дирекция „Проекти и програми“ в Община Велико Търново Мариела Цонева, предаде репортер на Радио „Фокус“ – Велико Търново. Това не е добър показател по отношение на разплащането, посочи Цонева, но изрази надежда, че през 2018 година ще бъде изплатена по-голяма част от сумите, които са дължими като безвъзмездна финансова помощ. „Искам да отбележа и друго нещо, което също е изключително важно. От скоро Областните информационни центрове вече имат правото да дават информация за Програмата за развитие на селските райони. Ние вече сме упълномощени да даваме данни за нейните процедури. Това е много положително, защото за Великотърновска област седем от десетте общини се водят селски“, обясни Мариела Цонева. Предстои цялата информация за бенефициентите и реализираните проекти по Програмата за развитие на селските райони да се качи на интернет сайта на ИСУН, където към момента има информация за всички останали оперативни програми.\r\nЛуиза ТРАНЧЕВА", "date": "2017.12.13", "title": "Мариела Цонева, Община Велико Търново: Едва 15% от средствата за реализация на проекти по оперативни програми са изплатени до момента в областта"}
{"url": "http://www.focus-news.net/news/2017/12/13/2466930/sotir-ivanov-istoricheski-muzey-petrich-miho-popov-e-edin-ot-radetelite-za-razshiryavane-na-sistemata-na-balgarskoto-obrazovanie.html", "text": "Михо Попов е един от родоначалниците на идеята за ограмотяване на обществеността. Това каза в интервю за Радио „Фокус“ – Пирин Сотир Иванов, директор на Исторически музей – Петрич, по повод 52-ата годишнина от смъртта на първия кмет на Община Петрич след освобождението на града през 1912 година. По думите му, за да си представим най-добре образа на Попов, първо трябва да обясним неговите тесни връзки с наследството от възраждането. „Всъщност Михо Попов произхожда от стар свещенически род, който е бил дълбоко свързан с опазването на християнските ценности и религия. Самият Михо Попов получава изключително добро образование за времето си. Първоначално учи в Мелнишкото класно училище, а по-късно - в Солунската българска мъжка гимназия „Св. св. Кирил и Методий“. За съжаление не успява да завърши гимназията, тъй като баща му умира и Михо Попов трябва да поеме неговата дейност. Попов се връща в Петрич и много бързо се налага в обществения живот. От 1908 година дори участва в Българската община като член“, каза още Иванов. \r\nТой обясни, че Българската община е доброволна организация, която не е свързана с плащане от страна на данъкоплатците в Османската империя.  „Тя не е имала политическа ориентираност, а по-скоро е представлявала организация на българите, които се включват в българската екзархия. Хора като Михо Попов и участниците в Българската община в Петрич имат много трудности. Първо, защото Петрич е градът с най-ясно изразена българщина в Югозападните български земи – в Струмица и Серес процесите протичат по малко по-различен начин. Но българският характер на Петрич привлича върху себе си, от една страна, натиска на Османската администрация, от друга страна на гръкоманската общност, а от трета страна на сръбските емисари“, коментира Иванов. Той добави, че всичко това прави така, че реално представителите на Българската община са деятели на българската общност, която трябва да защити своите права в сферата на духовността. \r\n„Неслучайно Петрич като кааза и община изпитва редица трудности до присъединяването си към Българската екзархия, което се случва много по-късно от нейното учредяване от 1870 година. Тези хора трябвало да реагират на натиска на сръбските и гръцки искания. Неслучайно Михо Попов, като участник в Българската община е един от радетелите не просто за разширяване на системата на българското образование, но и за изграждане на пансиони, за да може децата от българските села, независимо колко са отдалечени от градския център, да могат да получат възможност да се образоват, да се хранят и въобще - да оцелеят в една много трудна среда“, подчерта Иванов. Той заяви, че Попов е един от родоначалниците на идеята за ограмотяване на тази част от обществеността, която е пропуснала да направи това в детските си години. За целта се правят специални читателски групи, където се ограмотява населението, изграждат се музикално школи като оркестър „Струна“. \r\n„Михо Попов и хората около него се стремят в рамите на тази Българска община да обхванат целият живот – култура, политика и икономика, и до голяма степен успяват. Когато през 1912 година Петрич е освободен, тези хора имат реален политически опит и могат да поемат решения, водейки обществото напред. Дълги години в Петрич липсват либерални политически традиции, липсва онази буржоазна система на политика и икономика, но тези хора дълбоко в себе си са изградили определен набор от умения“, уточни Иванов. Според него, когато на 29 октомври 1912 година Българската църковна община, ВМРО, капитан Парапанов – освободителят на Петрич, и войводата Мите Иванов Агликин посочват Михо Попов за първи кмет на Петрич, се оказва, че той вече има не само визията, но и политическия опит, за да поведе този град и община напред.\r\nЛивия НИНОВА", "date": "2017.12.13", "title": "Сотир Иванов, Исторически музей – Петрич: Михо Попов е един от радетелите за разширяване на системата на българското образование"}
{"url": "http://www.focus-news.net/news/2017/12/13/2466931/evrodeputatat-momchil-nekov-ministar-lilyana-pavlova-obeshta-zakon-za-dobrovoltsite.html", "text": "Министърът на Българското председателство на Съвета на ЕС Лиляна Павлова пое ангажимент България да приеме закон за организацията на доброволците. Това стана ясно по време на обмяна на мнения с Групата на Прогресивния алианс на социалистите и демократите в ЕП, където Павлова изложи приоритетите, по които България ще работи през следващите шест месеца начело на Съвета, съобщиха от пресофиса на евродепутата Момчил Неков. „Радвам се да констатирам, че в програмата на Председателството младежките политики са посочени като хоризонтален приоритет“, заяви българският депутат Момчил Неков. Начело на Съвета, България ще работи приоритетно и по новия Европейски корпус за солидарност. „Той ще даде възможност на младежи от България и целия Европейски съюз да участват в доброволчески дейности в своята собствена страна или в чужбина, а България ще има ключова роля в преговорите по този регламент“, допълни Неков.\r\nБългарският евродепутат обърна внимание на факта, че България ще има  решаваща роля в регламентирането на доброволческата дейност на европейско ниво, а в същото време е една от малкото страни в ЕС, които не разполагат с действащ закон за доброволчество. „Смятам, че моментът е повече от подходящ да се направи нещо по въпроса, за да могат и младите хора от България да се възползват максимално от възможностите, които предоставя доброволчеството“, алармира Неков.\r\nЕвродепутатът от групата на социалистите и демократите отправи апел към министър Павлова да обърне специално внимание и на признаването на знанията и уменията, придобити посредством доброволчески труд. За да се случи това, държавите членки трябва да имат действащи системи за валидиране до края на 2018 г. „Силно се надявам, че Българското председателство ще обърне подобаващо внимание и на този аспект“, каза още Момчил Неков.", "date": "2017.12.13", "title": "Евродепутатът Момчил Неков: Министър Лиляна Павлова обеща закон за доброволците"}
{"url": "http://www.focus-news.net/news/2017/12/13/2466932/d-r-borislav-tsekov-ima-mehanizmi-za-reviziya-na-privatizatsiyata.html", "text": "Има механизми за ревизия на приватизацията. Това каза Борислав Цеков, доктор по конституционно право и основател на Института за модерна политика, в интервю за Агенция „Фокус“ . Според него въпросът с приватизацията има най-малкото две страни – морално-политическа и юридическа. „Полезното, което могат да направят управляващите от морално-политическа гледна точка, е да изготвят една „Черна книга на приватизацията и концесиите в България“, в която фактологично да бъдат посочени всички случаи на лоша приватизация, когато значимо държавно или общинско имущество е приватизирано на безценица. Както например беше приватизирана Авиокомпания „Балкан“, или пък „Кремиковци“, „Каолин“ и пр. Фактологично да бъдат описани – имот, фабрика, предприятие с какви активи и пасиви е приватизирано, на каква цена е придобито, намалявани ли са в последствие ангажиментите на приватизатора за инвестиции, работни места и прочие. При кой министър и ресорен зам.-министър, при какъв състав на агенцията по приватизация и пр. Същото за концесиите – мини, води, плажове и пр. Какви такси плащат концесионерите на държавата и какви печалби извличат за себе си от природните богатства на България“, заяви д-р Цеков. По думите му това би поставило под светлината на прожекторите истината за приватизацията и концесиите и ще свали много от маските на прехода, затова и съпротивата ще бъде истерична. „Не зная дали управляващите имат волята и силата да извървят този път. Но ако го направят, ще управляват поне още два мандата без проблем, защото обществото ще оцени това“, коментира той. \r\nПо думите му втората страна на въпроса за ревизия на приватизацията е юридическата. „Тя е и най-дискусионна, защото мина време, много следи са заметени или пък е изтекла давност за наказателно преследване. Полезното, което може да се направи е да се търси по гражданскоправен ред обявяването на дадени сделки за нищожни, ако има нарушение на закона. Там, където не е изтекла наказателната давност и има основания – компетентните органи следва да се активизират. Наред с това трябва да се направи цялостна проверка на дейността на Агенцията за следприватизационен контрол и да се извадят на светло случаите на неизпълнение на приватизационни договори, които са оставени без последствия от държавата и да се види кои са отговорните за това длъжностни лица“, заяви д-р Борислав Цеков.\r\nТой коментира, че не би имало пречка да се приемат конституционни промени за отпадане на давността за наказателно преследване във връзка с приватизацията, но те ще действат занапред и няма да засегне вече покритите с давност случаи. „Отпадането на давността би следвало да действа занапред. Да се придава обратно действие на такива норми е недопустимо и ще предизвика много тежки и основателни възражения“, заяви д-р Цеков.", "date": "2017.12.13", "title": "Д-р Борислав Цеков: Има механизми за ревизия на приватизацията"}
{"url": "http://www.focus-news.net/news/2017/12/13/2466933/reuters-tereza-mey-zayavi-che-britanskiyat-parlament-shte-glasuva-okonchatelnoto-sporazumenie-za-brekzit.html", "text": "Британският министър-председател Тереза Мей заяви, че окончателното споразумение за Брекзит ще бъде гласувано и от двете камари на британския парламент, предава  Reuters.\r\n„Ще представим окончателното споразумение между Великобритания и ЕС за гласуване и в двете камари на парламента, преди то да влезе в сила“, заяви Мей. „Очакваме от британския парламент да гласува преди Европейския парламент“, допълни тя. \r\n„Разбира се, след като напуснем, споразумението за излизането ще бъде последвано от едно или повече споразумения, покриващи различните аспекти от бъдещите отношения и ще представим допълнителни закони, където е необходимо това да бъде въдворено в британския закон“, смята Мей.  Виктор Турмаков", "date": "2017.12.13", "title": "Reuters: Тереза Мей заяви, че британският парламент ще гласува окончателното споразумение за Брекзит"}
{"url": "http://www.focus-news.net/news/2017/12/13/2466934/glaven-sekretar-na-mvr-mladen-marinov-dnes-poveche-ot-vsyakoga-se-nuzhdaem-ot-edinomislie-i-koordinirani-usiliya-za-da-garantirame-sigurnostta-na-svoite-narodi.html", "text": "Конференцията на ръководителите на полицейските структури на държавите от Балканския регион (FORO DI ROMA) за пореден път дава възможност на представените държави и организации да споделят виждания и опит по въпроси, актуални за всички нас. Това заяви главният секретар на МВР главен комисар Младен Маринов, съобщиха от пресцентъра на МВР. В рамките на участието му във форума главен комисар Маринов подчерта, че днес повече от всякога се нуждаем от единомислие и координирани усилия, както на междуинституционално, така и на междудържавно ниво, за да гарантираме сигурността на своите народи. Решаващо значение имат бързият, точен и своевременен обмен на информация и координираните действия на отделните държави. Той припомни, че географското положение на България генерира интереса на трансграничните престъпни групи към страната ни като територия за извършване на престъпни дейности или достигане до други крайни дестинации. Усилията ни са насочени към ефективно противодействие на трафика на наркотици, контрабандата на хора и стоки, престъпленията против финансовата и данъчната система, както и към превенция на тероризма, радикализацията и проявите на войнстващ екстремизъм. В тези си усилия България разчита и на своите партньори – всички съседни държави, с които поддържа високо ниво на сътрудничество. Съвременните форми на двустранно, а понякога и тристранно взаимодействие, като смесени патрули по общите граници, обмен на информация в съвместни контактни центрове за полицейско и митническо сътрудничество, общи разследвания, не само се прилагат от години, но и непрекъснато се надграждат и адаптират към реалностите, посочи главният секретар на МВР. \r\nС помощта на Европол Европейската агенция за гранична и брегова охрана и Евроджъст усилията в регионален план се насочват към практически резултати, съвместни реализации и общи действия в отговор на актуални заплахи, като незаконна миграция, трафик и контрабанда на хора и други форми на трансгранична организирана престъпност. Регионалните платформи, като Центъра за правоприлагане в Югоизточна Европа – SELEC и Конвенцията за полицейско сътрудничество в Югоизточна Европа, дават своя съществен дял в тези общи усилия. \r\nВ този смисъл напълно логично е приоритетите на Българското председателство на Съвета на ЕС в областта на вътрешните работи да са насочени в две основни направления: повишаване сигурността на гражданите на ЕС и по-ефективно управление на миграционните процеси, изтъкна главният секеретар на МВР. На трето място, като хоризонтален приоритет, имащ отношение както към нивото на вътрешна сигурност, така и към управлението на миграцията, извеждаме граничната сигурност, която за нас, като външна граница на Европейския съюз, винаги е била основен приоритет и на национално ниво. Осигуряването на оперативна съвместимост на информационните системи и бази данни е основен приоритет на Българското председателство. Друг заложен приоритет е бъдещето на Западните Балкани в Европейския съюз, защото Европа ще стане по-силна, когато този стратегически важен за всички нас регион получи мотивация и ясна европейска перспектива. В този общ контекст, и по-специално в областта на вътрешните работи, Българското председателство ще насърчава засилването на сътрудничеството със Западните Балкани чрез активното прилагане на споразуменията за сътрудничество с Европол, както и включването им в конкретни дейности по Оперативните планове за действие за борба с тежката и организираната престъпност. Приветстваме също така процеса по сключване на споразумения с Фронтекс, които ще дадат възможност за общи операции на територията на региона, координирани от агенцията. \r\nВ изказването си пред участниците на международния форум главен комисар Маринов изрази категоричната убеденост, че както в рамките на предвидените срещи по време на председателството, така и в контекста на различните регионални инициативи на Балканите, включително и Foro di Roma, ще продължат съвместните усилия  за преодоляване на общите предизвикателства и укрепване на сътрудничеството, в интерес на сигурността на гражданите на Европа.", "date": "2017.12.13", "title": "Главен секретар на МВР Младен Маринов: Днес повече от всякога се нуждаем от единомислие и координирани усилия, за да гарантираме сигурността на своите народи"}
{"url": "http://www.focus-news.net/news/2017/12/13/2466935/diplomaticheskiyat-institut-kam-mvnr-shte-realizira-proekti-v-ukrayna-gruziya-i-afganistan.html", "text": "Министерският съвет одобри вътрешнокомпенсирани промени на утвърдените разходи по области на политики по бюджета на Министерството на външните работи за 2017 г. Със средствата, които се освобождават, ще бъдат изпълнени три проекта на Дипломатическия институт към министъра на външните работи по линия на сътрудничеството за развитие. Това съобщиха от правителствената информационна служба.\r\nПроектът „Семинари по Енергийна дипломация за студенти от Украйна“ се финансира основно от американския Фонд в подкрепа на нови донори (ECDF, Emerging Donors Challenge Fund) и има за цел да повиши обществената информираност, както и да надгради знанията на студентите относно ангажиментите на Украйна към Европейската енергийна общност.\r\nПроектът „Семинари по икономика на енергийните ресурси и енергийна сигурност за дипломати и експерти от Грузия“ цели повишаване на експертното ниво на представителите на държавната администрация и частния сектор в Грузия за ефективното прилагане на Третия енергиен пакет след присъединяването на страната към Европейската енергийна общност през октомври 2016 г.\r\nПроектът „Повишаване на административния капацитет в Афганистан“ има за цел да допринесе за развитие на ключови умения и компетентности на младши афганистански дипломати. Изпълнението му ще осигури добавена стойност в подкрепата на България за развиването и укрепването на демократични и отговорни институции в Афганистан.\r\nДругите вътрешнокомпенсирани промени по бюджета на МВнР позволяват да бъдат пренасочени 1 000 000 лева към дипломатическите ни мисии в чужбина. Средствата са за сметка на неусвоен финансов ресурс по други политики и програми от бюджета на МВнР за 2017 г. Те са предназначени за издръжка на задграничните представителства на България.", "date": "2017.12.13", "title": "Дипломатическият институт към МВнР ще реализира проекти в Украйна, Грузия и Афганистан"}
{"url": "http://www.focus-news.net/news/2017/12/13/2466936/evropeyskiyat-komisar-dzhulian-king-otgovaryasht-za-sayuza-za-sigurnost-shte-provede-rabotna-sreshta-s-ministar-valentin-radev.html", "text": "В рамките на визитата си в България европейският комисар, отговарящ за Съюза за сигурност, Джулиан Кинг ще проведе работна среща с министър Валентин Радев, съобщиха от пресцентъра на МВР. Срещата е планирана за 14 декември от 10.00 часа и ще се състои в кабинета на вътрешния министър.   \r\nСлед разговорите министър Радев и еврокомисар Кинг ще дадат кратки изявления за медиите.", "date": "2017.12.13", "title": "Европейският комисар Джулиан Кинг, отговарящ за Съюза за сигурност, ще проведе работна среща с министър Валентин Радев"}
{"url": "http://www.focus-news.net/news/2017/12/13/2466937/ognyan-zlatev-predstavitelstvo-na-ek-v-balgariya-reformite-v-es-sled-brekzit-mozhe-da-se-sluchat-i-bez-nezabavna-promyana-na-dogovorite.html", "text": "Институциите на ЕС и неговите политики безспорно са едно от най-добрите неща, които са се случили на Европа за последния половин век и донесоха мир и икономически просперитет. Но сме изправени пред множество предизвикателства, заяви ръководителят на Представителството на ЕК в България Огнян Златев пред от БНР. Това съобщиха от Представителството на ЕК в България.\r\n\"Като се започне от глобализацията и се стигне до въздействието на новите технологии върху обществото и работните места, до опасенията във връзка със сигурността и възхода на популизма. Не бива да оставяме тези тенденции да ни повлекат, а трябва да се възползваме от възможностите, които те предоставят – за да направим ЕС по-силен, по-прозрачен, по-демократичен и близък до живота на всеки един гражданин\", допълни той. \r\nГоворим за реформа и подсилване управлението на еврозоната – създаване на Европейски валутен фонд, на специален бюджет ред за еврозоната; Тези и други въпроси ще се обсъждат в четвъртък и петък в Брюксел от лидерите – за първи път във формат 27, а не само от държавите, които сега използват еврото – това е знак за бъдещото разширяване на валутния съюз и приемането на нови членки като България, продължи Огнян Златев. Той даде също за пример преминаване към общи действия с сферата на отбраната: координиране на инвестициите във военна техника за нашите армии; съвместна работа в научни разработки на военната европейска индустрия; общи мисии в чужбина и други. Ръководителят подчерта още, че става дума за повече демократичност, прозрачност и ефикасност на евро-институциите. За тази цел са възможни създаването на поста на европейски министър на икономиката и финансите, като се слеят позициите на еврокомисар и шеф на еврогрупата.  Освен това ще се дискутира въвеждането транснационални листи от кандидат-депутати при гласуването за Европейски парламент, които би довело до повече легитимност на институцията в европейски мащаб. \"Председателят на ЕК Жан-Клод Юнкер изложи много по-прагматични идеи за реформи в своята реч за Състоянието на Съюза, които не налагат толкова сложна юридическа промяна – защото поправки в договорите отнемат години, а гражданите очакват действия от нас тук и сега!\", отбеляза Огнян Златев.", "date": "2017.12.13", "title": "Огнян Златев, Представителство на ЕК в България: Реформите в ЕС след Брекзит може да се случат и без незабавна промяна на договорите"}
{"url": "http://www.focus-news.net/news/2017/12/13/2466938/varna-okrazhnata-prokuratura-e-poluchila-molba-za-pravna-pomosht-ot-oblastniya-sad-za-osobeno-tezhki-prestapleniya-v-germanskiya-grad-aahen.html", "text": "Окръжната прокуратура във Варна е получила молба за правна помощ от Областния съд за особено тежки престъпления в германския град Аахен. Там се води наказателно производство срещу руската гражданка Юлия Ш. за убийството на съпруга й, извършено на 6 септември 2015 г. в хотел „Магнолия“ в курорта Златни пясъци от българския гражданин Андрей Цветковски. Германските съдебни власти търсят съдействие за провеждането на съдебноследствени действия. Това съобщиха от пресцентъра на Апелативна прокуратура – Варна.\r\nИсканията в молбата за международна правна помощ са основателни и отговарят на изискванията на Европейската конвенция за взаимопомощ по наказателноправни въпроси, както и на редица други европейски правни документи, тъй като умишленото убийство под каквато и да е форма – извършител, подбудител или помагач, е престъпление и съгласно българското законодателство по член 115, във връзка с член. 20, ал. 2 от НК.   \r\n42-годишният към момента на убийството на 4 септември 2015 г. Андрей Цветковски от Варна, който убил с 52 посечни  удара с брадва немския турист Волфхард Ш. в стаята му хотел „Магнолия“ в курорта Златни пясъци, получи наказание доживотен затвор от  Камарата на Областния съд за дела за особено тежки престъпления в германския град Аахен с участие на съдебни заседатели. Доживотната му присъда влязла в сила през тази година. \r\nВ деня на убийството, извършено „от алчност и други низки подбуди“, между 19,30 и 21 часа по предварително изготвен план варненецът „подло е убил човек“, се казва в обвинителния акт на Прокуратурата в Аахен.  Той посетил 49-годишния немски гражданин Волфхард, за да го убие и да продължи  интимната връзка със съпругата му, както и  да се възползва от значителните спестявания на убития. \r\nЖертвата и убиецът се познавали добре, тъй като Андрей живеел като наемател в дома на семейство Ешвайлер. Той знаел, че Волфхард ще прекара лятната си ваканция в хотел „Магнолия“ на Златни пясъци от 30 август до 19 септември 2015 г. и планирал да извърши убийството в България.   \r\nГерманският гражданин бил бивш спортист и значително по-силен физически от варненеца. Андрей трябвало да му нанесе удари изненадващо. Въоръжил се с брадва и още с влизането в хотелската стая започнал да нанася удари по главата, врата и ръцете на Волфхард. В заключенията на съдебномедицинската експертиза по делото съдебните медици са описали 52 посечни удара по тялото на убития. \r\nСлед убийството Андрей напуснал стаята. На вратата поставил табелка „Не ме безпокойте“. Тялото на германския турист било открито два дни по-късно от позната на жертвата, която също пристигнала в хотел „Магнолия“ за лятната си ваканция. \r\nВеднага след зверското престъпление Окръжната прокуратура във Варна образувала досъдебно производство за умишлено убийство по член 115 от Наказателния кодекс. Изпратени били молби за правна помощ до Прокуратурата в Аахен, които дали основание във ФРГ да започне паралелно  разследване по случая, а доказателствата, събрани в България и ФРГ, да се ползват от разследващите и съдебните органи  в двете държави. \r\nДен след убийството – на 5 септември 2015 г., Андрей напуснал Варна и отпътувал за  Германия. На 19 ноември 2015  г. той бил задържан в дома на убития Волфхард,  след като в автомобила, който управлявал, полицията открила следа от кръвта на жертвата. ДНК-следа и клетъчен материал, които принадлежали на Андрей, били открити от разследващите и в хотелската стая на убития. \r\nВ последствие германските съдебни власти започнали разследване срещу съпругата на убития – руската гражданка Юлия Ш., за убийство, извършено съвместно съгласно квалификацията на германското законодателство.", "date": "2017.12.13", "title": "Варна: Окръжната прокуратура е получила молба за правна помощ от Областния съд за особено тежки престъпления в германския град Аахен"}
{"url": "http://www.focus-news.net/news/2017/12/13/2466939/plovdiv-s-art-atelie-za-pricheski-i-koleden-bazar-prodalzhava-praznichnata-programa-v-asenovgrad.html", "text": "С арт ателие за празнични прически и коледен базар на ПГ „Патриарх Евтимий“ продължава декемврийската програма в Асеновград. Това съобщиха за Радио „Фокус“ – Пловдив от отдел „Връзки с обществеността“ на Общината. Събитията ще се състоят на 14 декември от 17.30 часа в Градската библиотека „Паисий Хилендарски“. От 18.00 часа в камерната зала на читалище „Родолюбие“ ще започне празничен концерт на Фолклорна формация „Карлък”, а от 19.00 часа в Старинното училище „Св. Георги“ – концерт на класа на Веселина Пашалиева към Музейната музикална школа.\r\nКоледно-новогодишната програма на Община Асеновград продължава на 15 декември с младежки концерт на сдружение „15 лалета” – Хисаря, озаглавен „Любими песни от любими филми”. Събитието ще започне в 17.30 часа в Градската библиотека. На 16 декември от 11.00 часа, отново в Градската библиотека „Паисий Хилендарски“, ще се проведе детско театрално утро с куклената постановка „Дванадесетте братя”.\r\nНа 18 декември предвидените събития в празничната декемврийска програма са четири – празничен концерт на Центъра за подкрепа и личностно развитие „Васил Левски” и Фолклорен ансамбъл „Капитан Петко войвода“, коледна наздравица със самодейците от Народно читалище „Св. преп. Паисий Хилендарски”, коледно тържество на балет „Терпсихора” и класа по пиано на Васка Владимирова, както и коледен младежки бал под егидата на кмета на Община Асеновград д-р Емил Караиванов.\r\nНа 19 декември жителите и гостите на града ще могат да станат част от „Коледна магия“ – поздрав на талантите от ОУ „Ангел Кънчев”. Събитието започва от 17.30 часа в Градската библиотека. В същия ден, но от 18.00 часа и в читалище „Родолюбие“, ще се състои „Коледна феерия“ – фолклорен празник на танцовия състав при читалището.\r\nКоледно-новогодишната програма на Община Асеновград е наситена със събития и продължава до края на месец декември.\r\nТони МИХАЙЛОВ", "date": "2017.12.13", "title": "Пловдив: С арт ателие за прически и коледен базар продължава празничната програма в Асеновград"}
{"url": "http://www.focus-news.net/news/2017/12/13/2466940/ministar-nikolay-nankov-spekulira-se-s-temata-za-tsenata-na-vodata.html", "text": "Спекулира се с темата за цената на водата. Това каза министърът на регионалното развитие и благоустройството Николай Нанков по време на съвместно заседание на Комисията по околната среда и водите и на Комисията по регионално устройство и благоустройството, предаде репортер на Агенция „Фокус“. „Темата е актуална не само от последните месеци и седмици. Темата с цената се спекулира. МРРБ е институцията, която отговаря за провеждането на адекватна политика в един от най-тежките сектори – ВиК. Едва ли има нещо по-свързано с живота като цяло от водата. Във водата се е зародил животът. С липсата на вода и канализация се отива към епидемии. Във ВиК отрасъла са концентрирани активи – над 90 000 км е ВиК мрежа. Това са 240 км магистрали като \"Тракия\"“, заяви Нанков. По думите му над 6000 са водоизточниците в експлоатация. „Тази инфраструктура трябва да се поддържа в добро състояние 24 часа. Секторът трябваше да бъде реформиран. Един от най-нереформираните сектори е този на ВиК. България рекордьор не само в ЕС по загуба на води. Друг огромен проблем е концентрацията на население в някои от по-големите населени места. Обезлюдяването на малките населени места“, допълни той и уточни, че през настоящия програмен период инвестициите се базират на нов подход – бенефициентите да бъдат ВиК дружествата и да се финансират част от инвестициите. \r\nЛюба АЛЕКСИЕВА", "date": "2017.12.13", "title": "Министър Николай Нанков: Спекулира се с темата за цената на водата"}
{"url": "http://www.focus-news.net/news/2017/12/13/2466941/afp-evropeyskiyat-parlament-podkrepi-nachaloto-na-sledvashtiya-krag-na-pregovorite-za-brekzit.html", "text": "Европейският парламент подкрепи началото на новата фаза от преговорите за Брекзит, но добави, че Великобритания трябва „напълно“ да въплъти споразумението за „развода“ в окончателния договор за излизането си от ЕС, предава  AFP.\r\nПредседателят на ЕП Антонио Таяни приветства гласуването в Страсбург като „важна крачка напред“ , но добави, че евродепутатите имат притеснения относно правата на гражданите и границата в Ирландия.  Виктор Турмаков", "date": "2017.12.13", "title": "AFP: Европейският парламент подкрепи началото на следващия кръг на преговорите за Брекзит"}
{"url": "http://www.focus-news.net/news/2017/12/13/2466942/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-izlachvane-na-audio-vizualen-spektakal-tsarevgrad-tarnov-zvuk-i-svetlina.html", "text": "Въвежда се временна организация на движението на 16, 23 и 30 декември, съобщиха от пресцентъра на Община Велико Търново. Във връзка с излъчвания на Аудио-визуален спектакъл „Царевград Търнов – звук и светлина” на 16, 23 и 30 декември за времето от 17.45 до 18.30 часа за движение на МПС ще бъдат затворени Площад „Цар Асен I”, както и прилежащите улици „Иван Вазов”, Никола пиколо и „Климент Охридски”.", "date": "2017.12.13", "title": "Велико Търново: Въвежда се временна организация на движението във връзка с излъчване на Аудио-визуален спектакъл „Царевград Търнов – звук и светлина”"}
{"url": "http://www.focus-news.net/news/2017/12/13/2466943/grupata-na-gerb-v-stolichniya-obshtinski-savet-podkrepi-blagotvoritelna-kauza-v-bosilegrad.html", "text": "Общинските съветници от ГЕРБ в Столичния общински съвет Йоанна Драгнева и Ботьо Ботев подкрепиха благотворителна вечер в помощ на нуждаещи се деца от българската общност, която за пета поредна година местното сдружение „ГЛАС“ организира. Това съобщиха от пресцентъра на ГЕРБ. В рамките на събитието, което се проведе в Босилеград, представителите на ГЕРБ увериха, че Столична община ще продължи и занапред активно да участва в съвместни събития и инициативи.\r\nВ благотворителната вечер взеха участие още народният представител и председател на Контролната комисия на ГЕРБ Димитър Главчев, посланикът на Република България в Сърбия Радко Влайков, генералният директор на БТА Максим Минчев, депутати, представители на бизнеса в Босилеград и гости от България. Инициативата подкрепиха и евродепутатите от групата на ГЕРБ/ЕНП. Над 10 хиляди лева бяха събрани в подкрепа на каузата, която обедини хора от сферите на културата, бизнеса, политиката, партньори и приятели.", "date": "2017.12.13", "title": "Групата на ГЕРБ в Столичния общински съвет подкрепи благотворителна кауза в Босилеград"}
{"url": "http://www.focus-news.net/news/2017/12/13/2466944/pernik-dvizhenieto-po-pat-i-6-v-rayona-na-kvartal-kamenitsa-se-osashtestvyava-v-edna-lenta-poradi-remontni-deynosti.html", "text": "Движението по път I-6 Гюешево – Перник се осъществява в една лента, в посока Перник, в района на квартал „Каменица” в град Перник, поради ремонтни дейности. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки пътните знаци.", "date": "2017.12.13", "title": "Перник: Движението по път I-6 в района на квартал „Каменица” се осъществява в една лента поради ремонтни дейности"}
{"url": "http://www.focus-news.net/news/2017/12/13/2466945/veliko-tarnovo-direktorat-na-gdpbzn-gl-komisar-nikolay-nikolov-dade-visoka-otsenka-za-rabotata-na-regionalnata-direktsiya-pozharna-bezopasnost-i-zashtita-na-naselenieto.html", "text": "Директорът на главна дирекция \"Пожарна безопасност и защита на населението\" (ГДПБЗН) гл. комисар Николай Николов даде висока оценка за работата на регионалната дирекция \"Пожарна безопасност и защита на населението\" (РДПБЗН) във Велико Търново. Той е в града, за да награди 12 великотърновски пожарникари за проявен висок професионализъм, инициативност и себеотрицание, предаде репортер на Радио „Фокус“ – Велико Търново. Гл. комисар Николов уточни, че високата оценка се дава във връзка с превантивната дейност, която местните огнеборци развиват. По думите му една от тези дейности е монтирането на датчици за ранно предупреждение в домовете на възрастните хора в малките населени места. Николай Николов подчерта, че именно от Велико Търново е започнала тази инициатива. Предстои такива дейности да се проведат в цялата страна.„Фокус“ припомня, че през август във великотърновското село Балван започна монтирането на димни датчици за известяване при пожар в домовете на възрастни хора.\r\nИнициативата е на РДПБЗН Велико Търново, в която партньори са Дарителско сдружение „Св. Иван Рилски“ и кметът на село Балван, и е в резултат на направения анализ на пожарите през есенно зимния сезон. Целта е да се намалят жертвите и пострадалите от тази рискова група хора. Първите детектори за дим бяха монтирани в общо 12 къщи в село Балван, които бяха предложени и определени от кмета и обществения съвет в селото, по критериите да са възрастни хора и да живеят сами, разбира се, със съгласието на самите собственици на домовете.\r\nНадежда КРЪСТЕВА", "date": "2017.12.13", "title": "Велико Търново: Директорът на ГДПБЗН гл. комисар Николай Николов даде висока оценка за работата на регионалната дирекция \"Пожарна безопасност и защита на населението\""}
{"url": "http://www.focus-news.net/news/2017/12/13/2466946/myusyulmanskite-darzhavi-se-obyaviha-sreshtu-reshenieto-na-donald-tramp-da-priznae-erusalim-za-stolitsa-na-izrael-obzor.html", "text": "Организацията за ислямското сътрудничество започна извънредна среща на високо равнище в Истанбул, заради решението на президента на САЩ Доналд Тръмп, възмутило ислямския свят, да обяви Ерусалим за столица на Израел.\r\n По време на заседанията президентът на Турция Реджеп Тайип Ердоган заяви, че Източен Ерусалим трябва да бъде столица на Палестинската държава и призова страните по света да я признаят. Турският президент добави , че 196 държави по света ще реагират едногласно на решението на САЩ и подчерта, че мирът в Близкия изток може да се осигури, ако международната общност „застане до истината и признае свободната Палестинска държава незабавно“. Той допълни, че мюсюлманските държави никога няма да се откажат от суверенитета и независимостта на Палестина. „САЩ не стоят до тези, които искат мира, а до тези, които го правят невъзможен“, уверен е Ердоган.\r\nПрезидентът на Палестинската автономия Махмуд Аббас на свой ред заяви, че заради решението си САЩ не трябва да бъдат приемани повече за посредник в палестинско-израелския конфликт. „Ерусалим е и завинаги ще е столица на Палестинската държава. Няма да има мир, няма да има и стабилност без това“, заяви Аббас по време на спешно провеждащата се в Истанбул среща на високо равнище на Организацията за ислямско сътрудничество.  Той осъди решението на президента на САЩ Доналд Тръмп да признае Ерусалим за столица на Израел като „подарък за ционисткото движение, все едно предава американски град“. \r\nКралят на Йордания Абдула II, който е пазител на свещените за мюсюлманите обекти в града също отхвърли решението на Тръмп. Подобна бе позицията дори и на регионалните противници Иран и Саудитска Арабия. „Цялото насилие е в резултат на провала да се намери мирно решение на палестинския въпрос“, смята той.\r\nПрезидентът на Иран Хасан Роухани заяви, че всички мюсюлмански нации по света трябва да работят заедно, за да защитят правата на палестинците срещу решението на президента на САЩ Доналд Тръмп да признае Ерусалим за столица на Израел. Той добави,  че мюсюлманските държави трябва да решат вътрешните си спорове чрез диалог и призова за единство против Израел. Той допълни, че държавата на евреите е всяла напрежение в региона.", "date": "2017.12.13", "title": "Мюсюлманските  държави се обявиха срещу решението на Доналд Тръмп да признае Ерусалим за столица на Израел (ОБЗОР)"}
{"url": "http://www.focus-news.net/news/2017/12/13/2466947/blagoevgrad-okrazhnata-prokuratura-privleche-v-kachestvoto-na-obvinyaem-shofyor-predizvikal-paten-intsident-pri-koyto-zagina-19-godishno-momiche.html", "text": "С Постановление на прокурор от Окръжна прокуратура – Благоевград за срок до 72 часа е задържан шофьорът на тежкотоварен автомобил, предизвикал пътно-транспортно произшествие със загинало 19-годишно момиче. Това съобщиха от пресцентъра на Апелативна прокуратура – София. Мъжът е привлечен в качеството на обвиняем за извършено от него престъпление по чл. 343, ал. 3, пр. посл., б. „б“, пр. 1, вр. ал. 1, б. „б“ от НК. \r\n         Пътният инцидент стана около 9.00 часа сутринта вчера, 12 декември, в Благоевград. Шофьорът на тежкотоварен автомобил – самосвал, пълен с пясък, нарушил установени в Закона за движението по пътищата правила. В резултат на действията му, на пешеходна пътека на ул. „Славянска“, било блъснато деветнадесетгодишно момиче, което починало на място. \r\n         Предстои Окръжна прокуратура – Благоевград да внесе в съда искане за мярка за неотклонение „Задържане под стража“ спрямо обвиняемия, извършил тежко транспортно престъпление, отнело човешки живот.", "date": "2017.12.13", "title": "Благоевград: Окръжната прокуратура привлече в качеството на обвиняем шофьор, предизвикал пътен инцидент, при който загина 19-годишно момиче"}
{"url": "http://www.focus-news.net/news/2017/12/13/2466948/montana-mazh-nanesal-probodni-rani-na-agresiven-klient-na-taksi-predaden-na-sad.html", "text": "Окръжна прокуратура – Монтана внесе за разглеждане в съда обвинителен акт срещу Цветан П. за извършено от него престъпление по чл. 118, вр. чл. 115, вр. чл. 18, ал. 1 от НК. Това съобщиха от пресцентъра на Апелативна прокуратура – София. Обвиняемият Цветан П. живее в град Враца заедно със съпругата си – Татяна П., която работи като шофьор на такси. На 15 ноември 2016 г. жената напазарувала хранителни продукти и кухненски нож и с управлявания от нея таксиметров автомобил отишла на стоянка в района на ЖП гарата в гр. Враца. \r\n         Не след дълго колата на Татяна П. доближил мъж – Кристиян Д., който се поинтересувал колко ще струва превоз до с. Громшин, област Монтана. Тя му казала цената от 20 лева, като уточнила, че до въпросното село ще пътуват със съпруга й, тъй като тя не познава района. Мъжът се съгласил, качил се в таксито и обещал да заплати цялата сума при пристигането в с. Громшин, тъй като разполагал с 15 лева. \r\nТатяна П. откарала автомобила до дома си в жк. „Дъбник“, за да вземе съпруга си, който заел шофьорското място в колата, а клиентът останал на предната седалка. \r\n         Когато стигнали до селото, Цветан П. попитал Кристиян Д. къде да го откара, в отговор на което последният започнал да указва посоката. По този начин те обиколили населеното място и накрая се озовали на неасфалтиран път. Шофьорът се учудил и поискал да му се обясни защо карат по черен път, на което Кристиян Д. му казал да кара, а не да говори. След това клиентът извадил от джоба си нож и нанесъл порезна рана в областта на врата на Цветан П., който усетил болка и спрял автомобила. Нападателят нанесъл порезна рана и по ръката на шофьора, а след това и на съпругата му, която се намирала на задната седалка. \r\n         В този момент Цветан П., раздразнен от упражненото срещу него и жена му насилие от страна на Кристиян Д. и за да я предпази, взел закупения от нея същия ден нож и нанесъл две прободни рани на нападателя. Едната – в лявата поясна област на гърба и другата в гърдите. \r\n         След това Цветан П. се качил в автомобила, изхвърлил багажа на Кристиян Д. и заедно с жена му отпътували. Когато се отдалечили от местопроизшествието Татяна П. се обадила на телефон за спешни случаи 112 и съобщила за инцидента. Двамата останали на място и дочакали органите на полицията. На пострадалия Кристиян Д. била извършена животоспасяваща операция в МБАЛ-Монтана. \r\n         Обвиняемият не се признава за виновен и отрича да е извършил престъпното деяние, за което е обвинен. \r\nПредстои насрочване на делото от съда. \r\n         Материалите по делото, съдържащи данни за извършено от Кристиян Д. деяние, изразяващо се в нанесените с нож телесни повреди на Цветан П. и Татяна П., са отделени в отделна преписка и са изпратени по компетентност на Районна прокуратура – Монтана.", "date": "2017.12.13", "title": "Монтана: Мъж, нанесъл прободни рани на агресивен клиент на такси, предаден на съд"}
{"url": "http://www.focus-news.net/news/2017/12/13/2466949/blagoevgrad-kolednite-svetlini-v-simitli-shte-badat-zapaleni-na-14-dekemvri.html", "text": "Коледни светлини в Симитли ще бъдат запалени на 14 декември. Това съобщи за предаването „Симитли – минало, настояще и бъдеще“ на Радио „Фокус“ – Пирин Таня Тасева, експерт в направление „Връзки с обществеността“ в Общината. Към момента се извършват последни приготовления около събитието, което е подарък от Общината към жителите и гостите на Симитли. „В 17.30 часа, с празнична програма на площад „Септември“, малки и големи ще посрещнат Дядо Коледа и Снежанка и ще бъдат запалени символично светлините и коледната елха“, каза още Тасева. Тя добави, че преди това, в 17.00 часа, ще бъде открита традиционната благотворителна изложба на детските градини и училищата в изложбената зала на читалището в Симитли, като тази година събраните средства ще бъдат дарени за деца-сираци от община Симитли.\r\nЛивия НИНОВА", "date": "2017.12.13", "title": "Благоевград: Коледните светлини в Симитли ще бъдат запалени на 14 декември"}
{"url": "http://www.focus-news.net/news/2017/12/13/2466950/veliko-tarnovo-sadat-nalozhi-zapor-varhu-14-avtomobila-sobstvenost-na-obvinyaem-za-telefonna-izmama.html", "text": "В хода на разследване за телефонна измама, извършена на 19 септември в град Павликени по досъдебно производство на Районно управление „Полиция” – Павликени е установено, че безработният и без доходи обвиняем 47-годишен мъж Петър Г. от гр. Ветово е собственик на 14 автомобила – 12 леки и 2 товарни. По предложение на Районна прокуратура – Павликени, РС – Павликени допусна обезпечение на бъдещо вземане - конфискация. Издадена е обезпечителна заповед и по искане на прокуратурата е наложен запор върху МПС, собственост на обвиняемия.\r\nПрокуратурата е информирала Комисията за отнемане на незаконно придобито имущество за установеното имущество на Петър Г.\r\nСъщото лице е привлечено в качеството на обвиняем за престъпление измама, извършена в съучастие и при условията на опасен рецидив, за което се предвижда наказание от 3 до 10 години лишаване от свобода, като съдът може да постанови конфискация до една втора от имуществото на виновния.\r\nРайонна прокуратура – Павликени е привлякла като обвиняем  Петър Г. от Ветово, за това че на 19 септември в Павликени, действайки в съучастие, като съизвършител с Димитър З. от Ветово, при условията на опасен рецидив, представяйки се за длъжностно лице – разследващ полицай и полицейски служител, с цел да набави за себе си и за Димитър З. имотна облага, извършил опит да възбуди и поддържа заблуждение у Е.П. и М. П., двамата от Павликени, че ще съдейства на внука им да избегне наказателна отговорност и че съдействат на полицията за залавяне на телефонни измамници и с това да им  причини имотна вреда в размер на 2 000 лева. Престъпление  по чл. 211, вр. чл. 210, вр. чл. 209, вр. чл. 29,  вр. чл. 20, вр. чл. 18 от НК.  \r\n По искане на прокуратурата Петър Г. е с взета мярка за неотклонение „задържане под стража“. Димитър З. изтърпява наказание лишаване от свобода в затвора в Белене.\r\nРайонна прокуратура – Павликени е изпратила на държавен съдия изпълнител – РС Русе определението на Районен съд – Павликени и обезпечителна заповед и е образувано изпълнително дело и наложен запор върху движимите вещи.", "date": "2017.12.13", "title": "Велико Търново: Съдът наложи запор върху 14 автомобила, собственост на обвиняем за телефонна измама"}
{"url": "http://www.focus-news.net/news/2017/12/13/2466951/sofiya-vazstanoveno-e-dvizhenieto-vav-vsichki-lenti-v-uchastaka-ot-13-do-14-km-v-posoka-sofiya-na-avtomagistrala-trakiya.html", "text": "Възстановено е движението във всички ленти в участъка от 13 до 14 км в посока София на автомагистрала „Тракия“. Това съобщиха от пресцентъра на Агенция „Пътна инфраструктура”.", "date": "2017.12.13", "title": "София: Възстановено е движението във всички ленти в участъка от 13 до 14 км в посока София на автомагистрала „Тракия“"}
{"url": "http://www.focus-news.net/news/2017/12/13/2466952/mariya-zaharova-rusiya-ne-priema-izvedenite-ot-sasht-prichini-da-ostanat-v-siriya.html", "text": "Прес-секретарят на руското външно министерство Мария Захарова заяви, че правителството ѝ не приема посочените причини, с които оглавяваната от САЩ коалиция в Сирия обяснява оставането си в страната, предава ТАСС.\r\n„Руското присъствие в Сирия носи законен характер в пълно съответствие с международното право“, заяви Захарова. „Не могат, обаче, да бъдат приети оправданията на действията на коалицията, нарушаващи суверенитета на Сирия“, допълни тя.  Виктор Турмаков", "date": "2017.12.13", "title": "Мария Захарова: Русия не приема изведените от САЩ причини да останат в Сирия"}
{"url": "http://www.focus-news.net/news/2017/12/13/2466954/pazardzhik-pluven-klub-belmeken-velingrad-specheli-bronzov-medal-na-darzhavnoto-parvenstvo-po-pluvane-za-yunoshi-i-devoyki.html", "text": "Плувен клуб \"Белмекен\" – Велинград взе участие в Държавното лично-отборно първенство по плуване за юноши и девойки старша 15-17 годишни, което се проведе в Пловдив, съобщи за Радио \"Фокус\" – Пазарджик Бояна Кирилова от Община Велинград. В надпреварата участваха общо 213 състезатели от 42 клуба. Състезанието премина крайно оспорвано с много силни постижения. ПК „Белмекен“,  воден от треньорката Йорданка Пенина, участва с трима състезатели. Състезателят  Ангел Йовчев в силна конкуренция спечели бронзов медал на 400 м свободен стил. В най-бързите дисциплини 50 и 100 м свободен  стил Радина Попова се класира пета при девойките и Ясен Кичуков с лични постижения е в шестицата на неговата възраст.", "date": "2017.12.13", "title": "Пазарджик: Плувен клуб \"Белмекен\" – Велинград спечели бронзов медал на Държавното първенство по плуване за юноши и девойки"}
{"url": "http://www.focus-news.net/news/2017/12/13/2466955/vitseprezidentat-iliyana-yotova-shte-bade-na-rabotni-poseshteniya-v-republika-makedoniya-i-republika-gartsiya.html", "text": "Вицепрезидентът Илияна Йотова ще бъде на работни посещения в Република Македония и Република Гърция, съобщиха от прессекретариата на държавния глава. На 14 декември вицепрезидентът ще замине за македонската столица Скопие за среща с представители на български организации в Република Македония. След това Илияна Йотова ще присъства на обявяването на инициатива за създаването на Българо-македонски бизнес клуб. В рамките на работното посещение вицепрезидентът ще се срещне с председателя на македонския парламент Талат Джафери и министър-председателя Зоран Заев. Планирана е среща и с Роберт Поповски – министър без портфейл, отговарящ за комуникациите, отчетността и прозрачността на Република Македония.\r\nНа 15 декември вицепрезидентът Йотова ще бъде в Солун по повод десетата годишнина от създаването на българското неделно училище в града и ще участва в коледното му тържество. Предвидена е среща с игумена на Атонската обител „Св. Вмчк. Георги Зограф“ Негово Високопреподобие архимандрит Амвросий. По време на визитата вицепрезидентът ще проведе срещи с кмета на Солун Янис Бутарис и представители на официалните власти. \r\nНа 16 декември в българското генерално консулство Илияна Йотова ще разговаря с представители на дружества на българската общност в Гърция.", "date": "2017.12.13", "title": "Вицепрезидентът Илияна Йотова ще бъде на работни посещения в Република Македония и Република Гърция"}
{"url": "http://www.focus-news.net/news/2017/12/13/2466956/ministar-nikolay-nankov-shte-predlozhim-normativni-promeni-s-koito-nay-bednite-grupi-ot-naselenieto-da-poluchavat-bezplatniya-minimum-vodno-kolichestvo-po-podobie-na-energiynite-pomoshti.html", "text": "Ще предложим нормативни промени, с които най-бедните групи от населението да получават безплатния минимум водно количество по подобие на енергийните помощи. Това каза пред журналисти министърът на регионалното развитие и благоустройството Николай Нанков, предаде репортер на Агенция \"Фокус\".  Всеки има право да протестира, но е интересно как виждаме в един и същи ден в едно населено място искания за финансов ресурс за ВиК инфраструктурата и организиран протест срещу покачването на цената, коментира той във връзка с поскъпването на водата в 14 града в страната. Нанков отбеляза, че качествената услуга струва пари и това трябва да бъде ясно.  \r\nМинистърът добави, че услугата за предоставяне на вода за питейно-битови нужди и пречистване на отпадните води освен икономическа има и много сериозна социална компонента и затова имаме независим орган - КЕВР, който следи за спазването на всички критерии.\r\nНанков посочи, че всички искаме нормално качество, нормални количества, адекватно водоподаване при гарантирани 24-часов режим на подаване и това изисква ресурс от страна на ВиК операторите. \r\nМинистърът отбеляза, че повечето ВиК оператори са поискали по-големи увеличения на цената, но плавно във времето. \"Повечето \"шокови\" поскъпвания се дължат на нормативни промени още от 2015 г. Факт е, че голямата част от обществото не е било запознато, голямата грешка може би е и на местните ВиК оператори и общинските ръководства, тъй като тези бизнес планове са минавали през обществено обсъждане\", коментира Нанков.", "date": "2017.12.13", "title": "Министър Николай Нанков: Ще предложим нормативни промени, с които най-бедните групи от населението да получават безплатния минимум водно количество по подобие на енергийните помощи"}
{"url": "http://www.focus-news.net/news/2017/12/13/2466957/vmro-dpmne-deputatite-na-partiyata-nyama-da-uchastvat-v-rabotata-na-parlamenta-i-v-parlamentarnite-komisii.html", "text": "Депутатите на ВМРО-ДПМНЕ няма да участват в работата на парламента и в парламентарните комисии, тъй като след ареста на шестима техни колеги в Събранието няма условия за работа. Това се казва в официално съобщение на опозиционната партия, разпространено от нейния пресцентър.\r\nПо-рано на пресконференция в централата на ВМРО-ДПМНЕ, депутатът от партията Горан Манойлоски заяви, че \"СДСМ има управляващо мнозинство и трябва да осигури условия за парламентарна дейност, като това е несъвместимо с факта, че 12 % от депутатите на опозицията са в следствения арест или под домашен арест.\"", "date": "2017.12.13", "title": "ВМРО-ДПМНЕ: Депутатите на партията няма да участват в работата на парламента и в парламентарните комисии"}
{"url": "http://www.focus-news.net/news/2017/12/13/2466958/premierat-boyko-borisov-vseki-den-slusham-da-kupuvame-oshte-novi-samoleti-a-nikoy-ne-govori-za-poddrazhkata.html", "text": "Министър-председателят Бойко Борисов е поставил на днешното правителствено заседание въпроса за дисбалансите при осигуряването на средства за въоръжение на различните родове войски, става ясно от стенограмата от заседанието. Премиерът посочва, че основната част от закупената техника са транспортни вертолети и самолети, за които не е предвидена поддръжка при сключването на договорите, и сега са приземени. „От 12 „Кугър“-а, защото не е достатъчно само да ги платим, осем не летят. Но и на никой не му прави впечатление, че не летят, защото те нямат функции… И трите „Спартан“-а на 31 декември спират да летят, а сега лети само един от тях. Това ми докладва Каракачанов днес след направената от него проверка. Никой не можа да ми обясни от военните защо само транспортни средства и само за авиацията е отишла такава огромна сума от бюджета на държавата“, посочи Борисов.\r\nТой възложи на министрите на отбраната и на финансите да направят преглед и оценка на възможностите за договорите за поддръжка на наличната техника, които може да бъдат сключени до края на годината. „Всеки ден слушам още нови самолети да купуваме, а никъде и никой не говори за поддръжката колко ще струва след това. Най-вероятно по същия начин ще останат на летищата да си стоят така, както „Спартан“-ите и хеликоптерите“, каза премиерът. Според него част от възстановените вертолети биха могли да бъдат използвани за нуждите на Спешната помощ.", "date": "2017.12.13", "title": "Премиерът Бойко Борисов: Всеки ден слушам да купуваме още нови самолети, а никой не говори за поддръжката"}
{"url": "http://www.focus-news.net/news/2017/12/13/2466959/mkdmakedoniya-spored-mezhdunarodniyat-posrednik-matyu-nimits-nyama-novo-magichesko-ime-no-sporat-mozhe-da-se-reshi-prez-sledvashtata-godina.html", "text": "Според международният посредник Матю Нимиц към момента няма \"ново магическо\" име, но спорът между Гърция и Македония може да бъде решен през следващата година, пише скопското електронно издание \"МКД, в коментар за подновените преговори между двете страни, след тригодишно прекъсване.\r\nНимиц е констатирал \"чувствително подобрения климат на преговорите\"и е изразил надежда, че настъпващата година ще бъде решаваща за решаването на спора.\r\n\"След толкова много години няма как да се появи ново магическо име. Решението може да се постигне само с добра политическа воля и дипломация\" - смята Нимиц.\r\n\"МКД\" цитира премиерът Зоран Заев, който в Прищина в отговор на журналистически въпрос, заявява че Македония и Гърция не са стигнали до там, че да разговарят за нови имена, като към момента потвърждават общото желание за разрешаване на проблема.", "date": "2017.12.13", "title": "\"МКД\"(Македония): Според международният посредник Матю Нимиц няма \"ново магическо\" име, но спорът може да се реши през следващата година"}
{"url": "http://www.focus-news.net/news/2017/12/13/2466960/zamestnik-ombudsmanat-dots-diana-kovacheva-prez-godinite-ima-podobrenie-po-otnoshenie-na-prenaselenostta-v-zatvorite.html", "text": "Заместник-омбудсманът доц. Диана Ковачева присъства на кръгла маса във връзка със стратегия и план за действие за превенция и борба с пренаселеността в затворите в България, изработени с експертна подкрепа от Съвета на Европа, съобщиха от пресцентъра на Омбудсмана на Р България. На събитието бе представен проектът „Подкрепа за изпълнението на Европейския съд за правата на човека и стандартите и препоръките на Европейския комитет за предотвратяване на изтезанията и нечовешкото или унизително отнасяне или наказание за България (реформа в затворите)“. То бе организирано от Главна дирекция „Изпълнение на наказанията“ (ГДИН), Министерство на правосъдието и Съвета на Европа с ръководител на проекта Ралука Иван.\r\n„Омбудсманът обикновено критикува, но смятам, че е редно да отбележим, че имаме подобрение по отношение на пренаселеността в затворите през годините“, посочи заместник-омбудсманът доц. Диана Ковачева и изнесе данни на ГДИН, според които се забелязва намаляване броя на лишените от свобода – 12 000 през 2006 г., 10 000 през 2012 г. и 7 002 към м. септември т.г.\r\n„Това е един сериозен напредък, който си струва да бъде отбелязан. Това се дължи и на все по-честото използване на пробацията, което не е без значение и в крайна сметка трябва да бъде насърчавано“, допълни доц. Ковачева. Тя увери Министерство на правосъдието и ГД „Изпълнение на наказанията”, че могат да разчитат на помощ и подкрепа от страна на институцията на омбудсмана за справяне с проблеми в местата за лишаване от свобода в България. \r\n „Създаването на стратегията е много важна стъпка, защото реализирането на държавната политика не може да се случи без стратегически подход. Именно, заради това съдействието и помощта на Съвета на Европа е от ключово значение за България. Абсолютно предимство на стратегията е, че тя върви с план за действие“, категорична бе заместник-омбудсманът.\r\nДоц. Ковачева акцентира вниманието си върху пренаселеността в затворите и начинът, по който тя се отразява върху условията, в които лишените от свобода изтърпяват своите наказания. Според нея, тя води до невъзможност за индивидуализиране на подхода към лишените от свобода, неосъществяване на контрол и надзор върху тях, както и намаляване на сигурността в местата за лишаване от свобода.\r\nПо думите й, последните промени в законодателството на страната ни и въвеждането на вътрешно-компенсаторен механизъм дават възможност на лишените от свобода да търсят компенсация от националния съд за лошите условия, в които изтърпяват своите наказания, включително и по отношение на пренаселеността.\r\n„Почти всеки, който подаде жалба, вероятно ще може да получи обезщетение. Това са пари, които ще бъдат насочени към компенсиране на нарушени права, вместо към подобряване на условията в затворите“, заяви заместник-омбудсманът.\r\nДоц. Ковачева отбеляза по-важните решения за справяне с пренаселеността в местата за лишаване от свобода, които не се ограничават само с построяването на нови затвори и ремонтиране на текущите. Важни са законодателните промени, изпълнението на алтернативи на лишаване от свобода, както и ролята на съда и прокуратурата. Тя изтъкна, че не трябва да се подминава и проблемът със служителите, които работят в затворите, тъй като и техните права са сериозно нарушени, поради тежките условия на труд.\r\nНа кръглата маса присъстваха още генералният директор на ГД „Изпълнение на наказанията“ Свилен Цветанов, заместник-министърът на правосъдието проф. Николай Проданов, международните консултанти и бивши директори на затвори Колм Баркли и Максуел Мъри, националният консултант и директор на програма „Правосъдие“ на Центъра за изследване на демокрацията“ Димитър Марков, експерти от институцията на омбудсмана и др.", "date": "2017.12.13", "title": "Заместник-омбудсманът доц. Диана Ковачева: През годините има подобрение по отношение на пренаселеността в затворите"}
{"url": "http://www.focus-news.net/news/2017/12/13/2466961/reuters-prezidentat-na-chehiya-naznachi-novoto-pravitelstvo-na-stranata-vodeno-ot-andrey-babish.html", "text": "Президентът на Чехия Милош Земан назначи новото правителство на малцинството, водено от министър-председателя Андрей Бабиш, спечелил парламентарните избори през октомври, предава  Reuters.\r\nПравителството, формирано от партия АНО на Бабиш включва и министри извън партията. То все още не си е осигурило парламентарно мнозинство, необходимо за вота на доверие в законодателния орган, който ще се проведе през януари следващата година. \r\nСега, заел поста, Бабиш ще представлява страната си по време на срещата на високо равнище на ЕС, която ще се проведе по-късно тази седмица.  Виктор Турмаков", "date": "2017.12.13", "title": "Reuters: Президентът на Чехия назначи новото правителство на страната, водено от Андрей Бабиш"}
{"url": "http://www.focus-news.net/news/2017/12/13/2466962/burgas-obshtinata-shte-posreshtne-kolednite-i-novogodishnite-praznitsi-s-raznoobrazna-programa.html", "text": "С разнообразна програма Община Бургас ще посрещне коледните и новогодишните празници, съобщиха от пресцентъра на Община Бургас. На 15 декември в НЧ „Изгрев 1909“ – Бургас ще се проведе творческа работилница за писма, новогодишни късмети и снежинки „Пощенска кутия за съкровени желания“. \r\nНа следващия ден - 16 декември, от 12.30 часа  в Държавна опера – Бургас ще се проведе мюзикъла за деца „Снежанка и седемте джуджета“и посрещане на Дядо Коледа. На 17 декември от 11.00 часа  в Държавен куклен театър – Бургас ще се състои спектакълът“Коледа с приятели“. На 18 декември от 18.00 часа в КЦ „Морско казино“, зала „Петя Дубарова“ е коледният концерт на НУМСИ „Панчо Владигеров“ с вход свободен. На 19 декември от 18.00 часа в Дома на писателя, ул. „Вола“ №1 ще се проведе литературно четене на стихове „Коледно настроение“, а на 20 от 11.00 часа в Парк в к-с „Славейков“ ще е празничният концерт „От Игнажден до Коледа“. Организатор е НЧ „Пенчо Славейков 1983“ – Бургас. На 21 декември от 19.00 часа в Културен дом на нефтохимика ще се проведе коледен концерт на НУМСИ „Проф. Панчо Владигеров“ с вход свободен. На 22 декември, от  19:00 ч. в Държавна опера – Бургас ще се състои още един коледен концерт с участието на: оркестър, хор и солисти при Държавна опера – Бургас, Детски хор „Милка Стоева“. На 23 декевмри от 19.00 часа в Държавна опера – Бургас ще се проведе музикално-артистичен спектакъл“Вълшебства по Коледа“ с участието на: Астор, Ангел Заберски, Стунджи, Борис Таслев, Михаил Йосифов, Владимир Кърпаров, Арнау Гарофе, Велислав Стоянов. На 25 декември, 14:30 ч. на площад „Атанас Сиреков“ ще е празничният коледен концерт с участието на: ПФА „Странджа“, а на 31 декември, 22:30 ч. на площад „Тройката“ ще започне празничният новогодишен концерт с участието на: Група „Celebration“, Сантра, Жечка Сланинкова и оркестър „Странджа“. Водещ ще е Dee.", "date": "2017.12.13", "title": "Бургас: Общината ще посрещне коледните и новогодишните празници с разнообразна програма"}
{"url": "http://www.focus-news.net/news/2017/12/13/2466963/ministar-neno-dimov-poe-predsedatelstvoto-na-saveta-na-es-po-okolna-sreda.html", "text": "В качеството си на следващ ротационен председател на Съвета на ЕС по околна среда министър Нено Димов пое символично „щафетата“ от естонския си колега Сиим Киислер. Традиционната церемония по предаване на Председателството се състоя днес в Брюксел. Това съобщиха от пресцентъра на МОСВ. Първото Българско председателство на Съвета на ЕС започва от 1 януари 2018 г. и ще продължи до 30 юни 2018 г. Като ротационен председател на Съвета на ЕС по околна среда страната ни ще работи за запазване на високите стандарти за опазване на околната среда и качеството на живот на населението посредством устойчив растеж и „зелена икономика“. Основните приоритети на Българското председателство на Съвета на ЕС в областта на политиката по околна среда ще бъдат кръговата икономика и екологичните иновационни инициативи, насочени към ефективното използване на ресурсите, намаляване на вредното въздействие върху околната среда и здравето на хората, включително посредством нови технологии. Акцент по време на Председателството ще бъдат подобряването на качеството на атмосферния въздух и по-доброто регулиране. В рамките на Председателството страната ще постави фокус и върху подобряването на качеството на атмосферния въздух и по-доброто регулиране. \r\nТемите за екоиновациите и прехода към кръгова икономика бяха обект на обсъжданията и на провелата се в рамките на деня традиционна среща с представители на международните екологични организации (Green 10) в Брюксел.", "date": "2017.12.13", "title": "Министър Нено Димов пое председателството на Съвета на ЕС по околна среда"}
{"url": "http://www.focus-news.net/news/2017/12/13/2466964/odobreni-sa-dopalnitelni-transferi-po-byudzheta-na-mosv.html", "text": "Правителството одобри допълнителни трансфери по бюджета на МОСВ в размер до 2 млн. лв. в полза на Предприятието за управление на дейностите по опазване на околната среда. Това съобщиха от правителствената информационна служба.\r\nСредствата са от преизпълнение на утвърдените приходи по Закона за водите.", "date": "2017.12.13", "title": "Одобрени са допълнителни трансфери по бюджета на МОСВ"}
{"url": "http://www.focus-news.net/news/2017/12/13/2466965/odobreno-e-uvelichavane-na-razmera-na-angazhimentite-za-razhodi-za-patni-proekti.html", "text": "Правителството одобри увеличаване на утвърдения със Закона за държавния бюджет на Република България за 2017 г. максимален размер на ангажиментите за разходи, които могат да бъдат поети от Министерството на регионалното развитие и благоустройството, със сумата 513 843 560 лв. Това съобщиха от правителствената информационна служба.\r\nПромяната е свързана с необходимостта от поемането на ангажименти за изграждане на значими пътни проекти, изпълнението на които ще стартира в началото на 2018 г.\r\nОдобрени бяха и вътрешнокомпенсирани промени на утвърдените разходи по области на политики/бюджетни програми с цел постигане очакваните резултати от изпълнението на бюджетните програми на МРРБ за 2017 г. С приемането на постановлението се осигуряват средства за изпълнение на целите по политиката за интегрирано развитие на регионите, политиката за поддържане, модернизация и изграждане на техническата инфраструктура и бюджетна програма „Гражданска регистрация и административно обслужване на населението“. Това се постига чрез намаляване на разходите по бюджетните програми „Нормативно регулиране и контрол на инвестиционния процес в строителството“, „Геодезия, картография и кадастър“ и „Ефективна администрация и координация“.", "date": "2017.12.13", "title": "Одобрено е увеличаване на размера на ангажиментите за разходи за пътни проекти"}
{"url": "http://www.focus-news.net/news/2017/12/13/2466966/kyustendil-tseremoniya-po-nagrazhdavane-na-sportist-na-dupnitsa-shte-se-provede-v-grada-na-18-dekemvri.html", "text": "Церемония по награждаване на „Спортист на Дупница“ ще се проведе от 14.30 часа на 18 декември в спортната зала в града. Това съобщи за Радио „Фокус“ – Кюстендил Христо Апостолов, експерт към общината. Той заяви, че на среща, която се е провела днес с представители на клубовете, медиите, председателят на Комисията по спорт към ОбС-Дупница Славчо Павлов, са били направени и определени номинациите за годишните награди в класацията „Спортист на Дупница“ за 2017 година. \r\nИмената на номинираните в класацията Спортист на Дупница изброени в азбучен ред са: Александър Джорджев (таекуондо); Веселин Георгиев (тенис на маса); Иван Йовкова (бадминтон); Иван Илиев, (силов трибой); Митко Джорджев (таекуондо); Методи Китанов (стрелба); Роберт Михайлов (силов трибой); Славчо Павлов (кик бокс); Теодор Георгиев, (таекуондо) и Янита Миленкова , (софтбол). В класацията при юношите и девойките, номинациите за десетката са също в азбучен ред:  Анжела Василева (бадминтон); Даниел Бедников (спортна стрелба); Доброслав Радев (кик бокс); Кирил Механджийски (таекуондо); Мариела Миланова (таекуондо); Николет Костова (таекундо); Радослав Котев (тенис на маса); Светослав Иванов (волейбол); Стефан Владимиров, (кик бокс) и Теодор Тодоров (стрелба). \r\nТрадиционно ще има награди за най-добри треньори, отбор, ученическо и специални награди. „Входът е свободен за всички желаещи да станат част от церемонията като зрители“, подчерта Апостолов.\r\nЛивия НИНОВА", "date": "2017.12.13", "title": "Кюстендил: Церемония по награждаване на „Спортист на Дупница“ ще се проведе в града на 18 декември"}
{"url": "http://www.focus-news.net/news/2017/12/13/2466967/sofiya-vavezhda-se-vremenna-organizatsiya-na-dvizhenieto-za-otrazyavane-na-kontsert-v-zala-balgariya.html", "text": "Въвежда се временна организация на движението за отразяване на концерт в зала „България“, съобщиха от пресцентър на Столична община. От 15.00 до 20.00 часа на 15 декември се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва: \r\n- на ул. „Георги Бенковски“ между бул. „Цар Освободител“ и ул. „Аксаков“; \r\n- на ул. „Аксаков“ между ул. „Г.Бенковски“ и ул. „Дякон Игнатий“;", "date": "2017.12.13", "title": "София: Въвежда се временна организация на движението за отразяване на концерт в зала „България“"}
{"url": "http://www.focus-news.net/news/2017/12/13/2466968/obshtina-burgas-vaterpolistite-ot-chernomorets-do-13-g-specheliha-kvalifikatsionniya-turnir-v-grupa-b-na-zona-iztok.html", "text": "С пълен актив от победи отборът на „Черноморец“ – деца до 13 г., спечели квалификационния турнир в група „Б“ на зона Изток. Това съобщиха от пресцентъра на Община Бургас. В басейна в ж. к. „Меден рудник“ в Бургас ватерполистите на треньора Светозар Владков не срещнаха никакви трудности и с лекота преодоляха съперниците в групата. Вицешампионите за миналия сезон постигнаха впечатляваща голова разлика от 43:7 и с 9 точки заеха първото място.\r\nВ последния решаващ двубой за определяне на лидера „Черноморец“ победи с 9:2 „Аква Спорт“, за когото остана второто място. В първите два квалификационни кръга по водна топка за деца U13, отборите са разпределени по географски принцип в две географски зони – Изток и Запад, като всяка една включва по две групи. В източната зона, в група „А“ са варненските отбори на „Комодор“, Черно море“ и „КПС Варна“. В регион Запад играят тимовете на „Локомотив-Н.Н“, ЦСКА, „Славия“, „Левски“, ЦДНА-2013, „Ботев 2000“, КВТ „Ботев“.\r\nСлед изиграване на първия квалификационен турнир се разменят местата на отборите, класирали се на 2 и 4 място в двете групи и се изиграва вторият квалификационен турнир. След което в зависимост от броя на точките се извършва класиране в съответната зона.\r\nПървите четири отбора от двете зони оформят финална осмица, която играе два турнира. Първият турнир /третия от Държавното първенство/ в осмицата се изиграват срещи между всички отбори по системата „всеки срещу всеки“. Вторият турнир /четвърти от ДП/ в осмицата се провежда като първа четворка и втора четворка играят по системата „всеки срещу всеки“. Класирането от 1 до 8 място се извършва по точките получени в четвъртия турнир.\r\nОстаналите отбори от двете зони образуват втора група която играе един турнир по системата „всеки срещу всеки“. Класирането след 8 място се извършва по точките получен в третия турнир.\r\nРезултати от квалификацията в Бургас: Черноморец – Дръзки 21:0, Аква Спорт – Нептун 12:8, Черноморец – Нептун 13:5, Аква Спорт – Дръзки 18:1, Черноморец – Аква Спорт 9:2, Нептун – Дръзки 15:1.\r\nКласиране: 1. Черноморец – 9 т. /43-7/; 2. Аква Спорт – 6 т. /32-18/; 3. Нептун – 3 т. /28-26/; Дръзки 0 т. /2-54/.\r\nСъставът на „Черноморец“: Диан Матаров, Самоел Караджиян, Йоан Караджиян, Кристиан Илиев, Мартин Иванов, Александър Китенов, Константин Колев, Мартин Вангелов, Калин Узунов, Кристиян Стойков, Антоний Христов, Виктор Тарашев, Даниел Чеботарев.\r\nСъставът на „Нептун“: Георги Сърчалиев, Георги Бачев, Георги Панговски, Георги Тодоров, Христо Панговски, Стефан Христов, Георги Манолов, Петър Стоилов, мартин Мартинов, Виктор Вучков, Кристиян Гинев, Емил Коларов.", "date": "2017.12.13", "title": "Община Бургас: Ватерполистите от „Черноморец“ до 13 г. спечелиха квалификационния турнир в група „Б“ на зона Изток"}
{"url": "http://www.focus-news.net/news/2017/12/13/2466969/targovishte-politsiyata-izyasnyava-obstoyatelstvata-okolo-podadeni-zhalbi-ot-klienti-na-firma-za-barzi-krediti-za-uprazhneno-varhu-tyah-nasilie-ot-sluzhiteli-na-firmata.html", "text": "Криминалисти на Областната дирекция на МВР – Търговище работят по изясняването на всички обстоятелства около подадени вчера жалби от клиенти на фирма за бързи кредити за упражнено върху тях насилие от служители на фирмата. Това съобщиха от Областната дирекция на МВР – Търговище. По данни на единия от потърпевшите, служителите в офиса му нанесли побой и го заплашили. След него други трима клиенти на фирмата също потърсили помощ в полицията. Предприети са незабавни действия за установяване на подробностите около случаите. Образувано е досъдебно производство, действията се осъществяват под ръководството на прокуратурата.", "date": "2017.12.13", "title": "Търговище: Полицията изяснява обстоятелствата около подадени жалби от клиенти на фирма за бързи кредити за упражнено върху тях насилие от служители на фирмата"}
{"url": "http://www.focus-news.net/news/2017/12/13/2466970/afp-myusyulmanskite-lideri-prizovaha-iztochen-erusalim-da-bade-priznat-za-stolitsa-na-palestinskata-darzhava.html", "text": "Лидерите на мюсюлманските държави призоваха международната общност да признае Източен Ерусалим за столица на Палестинската държава, след като президентът на САЩ Доналд Тръмп обяви Ерусалим за столица на Израел, предава  AFP.\r\nВ приетото окончателно заявление, взето по време на извънредната среща на високо равнище в Истанбул, Организацията за ислямско сътрудничество в Истанбул обяви, че „Източен Ерусалим е столица на държавата Палестина“ и, че  държавите по света „трябва да признаят държавата Палестина с Източен Ерусалим като нейна окупирана столица“ \r\nОрганизацията обяви решението на Тръмп за „правно невалидно“ и за „нарочно подкопаване на усилията за мир“, което би подсилило „екстремизма и тероризма“.  Виктор Турмаков", "date": "2017.12.13", "title": "AFP: Мюсюлманските лидери призоваха Източен Ерусалим да бъде признат за столица на Палестинската държава"}
{"url": "http://www.focus-news.net/news/2017/12/13/2466971/sotir-ivanov-istoricheski-muzey-petrich-miho-popov-e-varl-protivnik-na-protsesa-za-makedonizatsiya-i-prinuzhdavaneto-na-balgarite-da-se-pishat-makedontsi-sled-1946-godina.html", "text": "Михо Попов е върл противник на процеса за македонизация и принуждаването на българите да се пишат македонци след 1946 година. Това каза в интервю за Радио „Фокус“ – Пирин Сотир Иванов, директор на Исторически музей – Петрич по повод 52-ата годишнина от смъртта на първия кмет на Община Петрич след 1912 година. По думите му когато Попов става кмет на Петрич, бива изправен пред много трудности. \r\n„Те са свързани с предвижването на военни части, с липсата на нормална икономика. След това следва Междусъюзническа война. Всички тези трудности обаче са преодолени и нещо повече – Българската община в Петрич започва да се грижи в много аспекти за процеси, които след това, дори в Европа забелязвам, се развиват във втората половина на XX век, а именно какво е търсене на солидарност, създаване на икономически модели, които целят обединени на населението около дадени цели. Да речем – водният синдикат, добиването и разпределянето на питейна вода, създаването на Синдикати като средство за обединение на обществените сили за изграждането на институции и структури, които са важни за правилното функциониране на обществото, за осигуряване на нормално здравеопазване, икономически живот и прочие“, каза още Иванов. Той добави, че Михо Попов надраства своя политически опит като местен лидер, защото неговите възгледи го доближават до  Демократическата партия. \r\n„В един момент дори той става много близък приятел на бъдещият министър-председател Андрей Ляпчев. Михо Попов дори става депутат в периода 1926 – 1931 година“, посочи Иванов. След приключването на политическа си кариера, Михо Попов отново се насочва в полза на обществото, влизайки в състава на Популярна банка, което е представлявало институция, отпускаща кредити на земеделски производители, търговци, занаятчии. „Управителният съвет там е бил на паритетен принцип, като всяка една общност е изпащала равен брой управители. В края на годината се е излизало с подробни писмени доклади за това кой и срещу каква лихва е бил подпомогнат, каква е била ползата на Популярна банка. Интересен е и политическият опит на Михо Попов след 1944 година, когато той вече е достатъчно възрастен, но въпреки това непреклонен“, подчерта Иванов. Според него когато през 1946 година започва процеса за македонизация и българите са принуждавани да се пишат македонци, във връзка с решението на Коминтерн за присъединяването на този регион към Социалистическа федеративна република Югославия, Михо Попов, въпреки напредналата си възраст, не се притеснява да бъде противник на това, заради което е интерниран. \r\n„Години по-късно на него отново му е разрешено да се върне в Петрич – градът за който той е направил толкова много и то в няколко епохи – Османска власт, когато българите нямат политически права, след това в периода между 1912 – 1944 година, когато все пак има демократични режими и определени възможности за взимането на демократични решения и периодът след 1944 година, когато вече с попадането в социалистическия режим и натискът на СССР се създава една съвсем различна политическа среда“, заяви Иванов. По думите му през всичките тези години Михо Попов има много сериозен патриотизъм, закърмен в него още през възраждането. Именно той му помага да вземе правилното решение и да бъде лидер за своите съграждани десетилетия наред.\r\nЛивия НИНОВА", "date": "2017.12.13", "title": "Сотир Иванов, Исторически музей – Петрич: Михо Попов е върл противник на процеса за македонизация и принуждаването на българите да се пишат македонци след 1946 година"}
{"url": "http://www.focus-news.net/news/2017/12/13/2466972/ministar-nikolay-nankov-prez-2015-g-vsichki-partii-v-parlamenta-podkrepiha-edinnata-tsenata-na-vodata-v-obosobena-teritoriya.html", "text": "През 2015 г. всички партии в парламента подкрепиха единната цената на водата в обособена територия. Това каза министърът на регионалното развитие и благоустройството Николай Нанков по време на съвместно заседание на Комисията по околната среда и водите и на Комисията по регионално устройство и благоустройството, предаде репортер на Агенция „Фокус“. „ВиК отрасълът е един от отраслите в страната, който работи в хроничен недостиг на финансов ресурс. Това е една от най-недофинансираните секторни политики в страната. Това ни изправя пред проблем за все по-трудното, палеативното възстановяване, поддържане и адекватно експлоатиране на огромната ВиК мрежа. Европейските средства не са панацея дори и във ВиК сектора“, обясни Нанков. По думите му те не покриват дори и половината от нуждите на сектора. „Напротив, но пък са изключително важни, за да решат най-наболелите проблеми. При нужди от над 5,5 млрд. лв. само за покриване на критериите за съответствие на европейските изисквания и потреблението в населените места. Европейските средства не покриват инвестиции в населените места между 2000 и 1000 жители“, посочи той и подчерта, че услугата за доставянето на питейна вода с необходимото качество до всеки български дом и отвеждането на отпадната и пречистването ѝ е услуга, която струва пари. \r\n„Говори се за шоково поскъпване на цената на водата“, заяви министърът. Той припомни какво е наложило поскъпването на водата, като уточни, че през 2015 г. с промените в Закона за водите се е задало изискването за единна цена на водата на обособена територия. „Когато днес говорим за поскъпване с 60-70%, то е именно поради факта, че през 2015 г. бяха приети тези промени в Закона за водите“, добави той. По думите му при гласуването на промените в закона всички партии са подкрепили промените за единна цена на водата в обособена територия, а само един депутат е бил „въздържал се“. „За плановите поскъпвания са на база на 5-годишните бизнес планове, които предлагат ВиК операторите. Освен неизбежното поскъпване на цената на водата в социално поносими граници, трябва да споменем, че е помислено и върху нещо много важно – въвеждането на социални помощи за вода. Най-уязвимите групи от нашето общество да бъдат поети за сметка на приходите на ВиК операторите. Това е т.нар. солидарен подход“, каза още Николай Нанков.\r\nЛюба АЛЕКСИЕВА", "date": "2017.12.13", "title": "Министър Николай Нанков: През 2015 г. всички партии в парламента подкрепиха единната цената на водата в обособена територия"}
{"url": "http://www.focus-news.net/news/2017/12/13/2466973/bdzh-zapochna-predvaritelna-prodazhba-na-bileti-za-kolednite-i-novogodishnite-praznitsi.html", "text": "За удобство на всички клиенти, които предвиждат да пътуват с влак по време на Коледните и Новогодишните празници, „БДЖ - Пътнически превози” ЕООД въвежда предварителна продажба на билети за всички бързи влакове. Това съобщиха от пресцентъра на холдинга. Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин „БДЖ - Пътнически превози” ЕООД дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак.\r\nПредварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната до 2 януари 2018 г.\r\nКлиентите на „БДЖ - Пътнически превози” ЕООД могат да получат подробна информация за свободните места във влаковете на националния информационен телефон 0700 10 200.\r\nЗа празничните дни по повод Коледа и Нова Година, „БДЖ - Пътнически превози” ЕООД предвижда да осигури и допълнителни вагони за влаковете, които пътуват по основните направления в страната.\r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство. \r\nСистемата е достъпна на официалната интернет страница на „Холдинг БДЖ” ЕАД – www.bdz.bg, както и на електронен адрес – http://bdztickets.com.", "date": "2017.12.13", "title": "БДЖ започна предварителна продажба на билети за Коледните и Новогодишните празници"}
{"url": "http://www.focus-news.net/news/2017/12/13/2466974/stara-zagora-vazstanoveno-e-dvizhenieto-pri-km-165-na-avtomagistrala-trakiya-v-rayona-na-plodovitovo-v-posoka-burgas.html", "text": "Възстановено е движението при км 165 на автомагистрала „Тракия” в района на Плодовитово в посока Бургас. Това съобщиха от пресцентъра на Агенция „Пътна инфраструктура”. Временната организация на движението бе наложена поради отстраняване на тежкотоварен автомобил.", "date": "2017.12.13", "title": "Стара Загора: Възстановено е движението при км 165 на автомагистрала „Тракия” в района на Плодовитово в посока Бургас"}
{"url": "http://www.focus-news.net/news/2017/12/13/2466975/mariya-zaharova-vazobnovyavaneto-na-palestinsko-izraelskite-pregovori-shte-ponizhi-naprezhenieto-v-regiona.html", "text": "Според прес-секретаря на руското МВнР Мария Захарова възобновяването на палестинско-израелските преговори ще способства за намаляването на напрежението в Близкия изток, където обстановката се изостри, след решението на Вашингтон да пренесе посолството на САЩ в Израел от Тел Авив в Ерусалим, предава ТАСС.\r\n\"Москва с дълбока загриженост възприема ситуацията в региона, причинена от решението на правителството на САЩ относно Ерусалим“, заяви тя. „Убедени сме, че изходът от порочния кръг на насилие и напрежение може да бъде възобновяването на израелско-палестинските преговори за постигане на трайно и разбира се дългосрочно решение на конфликта, въз основа на добре известни решения на международната общност. Изхождаме от предположението, че преди това всички заинтересовани страни трябва да проявят сдържаност и да не позволяват действия, заради които невинни хора могат да пострадат и перспективите за възстановяване на мира, справедливостта и сигурността за всички в този регион да бъдат загубени \", допълни тя.  Виктор Турмаков", "date": "2017.12.13", "title": "Мария Захарова: Възобновяването на палестинско-израелските преговори ще понижи напрежението в региона"}
{"url": "http://www.focus-news.net/news/2017/12/13/2466976/veliko-tarnovo-ne-e-otkrita-bomba-v-evakuiranata-gimnaziya-v-grada.html", "text": "Няма бомба в Професионалната гимназия по строителство във Велико Търново. Проверката за наличие на взривно устройство приключи и такова не е намерено, съобщи за Радио „Фокус“ – Велико Търново Марияна Христова, говорител на Областна дирекция на МВР - Велико Търново. Тя уточни, че с разпореждането на прокуратурата учебното заведение ще остане затворено за 24 часа. Подателят на сигнала е установен – става въпрос за ученик от гимназията.\r\nЛуиза ТРАНЧЕВА", "date": "2017.12.13", "title": "Велико Търново: Не е открита бомба в евакуираната гимназия в града"}
{"url": "http://www.focus-news.net/news/2017/12/13/2466977/sliven-obshtinskiya-savet-shte-obsadi-zakrivaneto-na-kozhniya-tsentar-v-grada.html", "text": "Ликвидация на Център за кожно-венерически заболявания-Сливен  ще бъде обсъдена на заседанието на Общински съвет-Сливен утре - 14 декември. По преценка на министъра на здравеопазването ще може да бъде открито кожно отделение в МБАЛ „Д-р Иван Селимински“. Това съобщи пред журналисти председателят на Общински съвет-Сливен Димитър Митев, предаде репортер на Радио „Фокус“-Сливен. На сесията ще бъде разгледано и предложение общинското предприятие „Озеленяване“ да поеме управлението на гробищните паркове в Сливен. Съкращения на работници няма да има, ще се намали само ръководството на двете фирми. Ще се гледат и предложения за промени в правилниците за устройството и дейността на няколко общински предприятия: „Озеленяване“, „Земеделие, гори и водни ресурси“ и „Общински пазари“. В дневния ред на сесията е включено и предложение за обявяване на конкурс за избор на управител на „Дентален център 1-Сливен“ .\r\nУтре ще се гласуват и пет допълнителни точки, сред тях е за проект на Наредба за гробищните паркове и погребално-обредната дейност на територията на град Сливен. Останалите са свързани с промяна в Наредбата за условията и реда за платено и безплатно почасово паркиране на моторни превозни средства на територията на Община Сливен, предложение за запазване на центъра за кариерно развитие, позволяване на ДКЦ 2 в Сливен да извърши ремонт на педиатричен кабинет и продажба на общински имот. Заседанието на Общински съвет-Сливен ще се проведе в зала „Май“ от 09.00 часа.", "date": "2017.12.13", "title": "Сливен: Общинския съвет ще обсъди закриването на кожния център в града"}
{"url": "http://www.focus-news.net/news/2017/12/13/2466978/nad-62-mln-lv-se-predostavyat-na-obshtinite-za-izpalnenieto-na-pet-natsionalni-programi-v-obrazovanieto.html", "text": "С две постановления правителството одобри трансфери по бюджетите на общини в размер на 6 203 604 лв. Средствата са за изпълнение на дейности по националните програми „Осигуряване на съвременна образователна среда“, „Без свободен час“, „Обучение за IT кариера“, „Оптимизация на училищната мрежа“' и „Информационни и комуникационни технологии в системата на предучилищното и училищното образование“. Това съобщиха от правителствената информационна служба.\r\nПо НП „Осигуряване на съвременна образователна среда“ се предвиждат 153 914 лв. за осем общински училища. Те са предназначени за оборудване на учебни кабинети за професионална подготовка и учебно-производствени бази, за учебни видеофилми и софтуерни продукти, както и за транспортни средства за провеждане на училищни практики в реална работна среда.\r\nСредствата в размер на 307 601 лв. по НП „Без свободен час“ са предназначени за финансиране на реално взети учебни часове в училища и детски градини от учители, замествали свои отсъстващи колеги.\r\nЗа НП „Обучение за IT кариера“ средствата са 144 000 лв. Те са за обучението в пет IT центъра в Правец, Русе, Пловдив, Бургас и София на ученици от цялата страна за придобиване на професионална квалификация по професията „Приложен програмист“.\r\nОтпуснатите средства по НП „Оптимизация на училищната мрежа“ са в размер на 1 778 506 лева. Те се предоставят за финансиране на проекти на общини за оптимизиране на училищната мрежа и рационализация на мрежата от професионални училища.\r\nЗа НП „Информационни и комуникационни технологии в системата на предучилищното и училищното образование“ са одобрени допълнително 3 819 583 лв. С една част от тях ще се осигури интернет за 2016 общински училища. Друга част от средствата ще се използва за осигуряване на съвременни методи за преподаване, създаване на електронно учебно съдържание и използване на електронни платформи в 878 общински училища. В 366 институции от системата с допълнителните средства ще се внедряват модерни технологии в предучилищното образование и обучение на педагогически кадри, а 74 общински училища средствата ще се използват за изграждане или разширяване на WiFi мрежи и специализиран хардуер, както и за внедряване на модерни информационни и управленски технологии в обучението.", "date": "2017.12.13", "title": "Над 6,2 млн. лв. се предоставят на общините за изпълнението на пет национални програми в образованието"}
{"url": "http://www.focus-news.net/news/2017/12/13/2466979/dimitar-ruskov-sdruzhenie-badeshte-za-obshtina-bansko-mezhdu-500-i-1000-dushi-shte-se-vklyuchat-v-protesta-v-podkrepa-na-vtori-lift-v-bansko-vazmozhno-e-da-se-stigne-do-blokada-na-patya.html", "text": "Очакваме между 500 и 1000 души да се включат в протеста, който организираме в подкрепа това да се изгради втори кабинков лифт в ски зона „Банско“. Това каза за Радио „Фокус“ – Пирин Димитър Русков, представител на сдружение „Бъдеще за Община Банско“. По думите му мястото за организирането на протеста – моста на главен път Е-79 в Симитли, не е избрано случайно. „Надяваме се, че като е по-близо до София нашите искания ще бъдат чути, защото явно като сме в Банско не ни чуват“, каза още Русков. \r\nТой добави, че поводът за поредния протест, който организират жителите на Банско и хората, които ги подкрепят, е очевиден. „Правят се кръгли маси, на които присъстват вицепремиери, министри, експерти в областта на туризма, икономиката и въобще - всякакви капацитети в области като \"околна среда\" и прочие, на които всички са убедени, че трябва да има развитие на ски зоната в Банско. В следващия момент обаче отново нещата се отлагат и не може да разберем защо“, коментира Русков. Той допълни, че на протеста тази вечер се очаква да присъстват не само жители на Банско, но и на Симитли и Благоевград, като е възможно да се стигне и до блокада на пътя.\r\nЛивия НИНОВА", "date": "2017.12.13", "title": "Димитър Русков, сдружение „Бъдеще за Община Банско“: Между 500 и 1000 души ще се включат в протеста в подкрепа на втори лифт в Банско, възможно е да се стигне до блокада на пътя"}
{"url": "http://www.focus-news.net/news/2017/12/13/2466980/ivan-ivanov-kevr-tsenite-na-vodata-sa-obosnovani-ikonomicheski-taka-che-uslugite-da-imat-nivoto-zalozheno-kato-iziskvane-ot-es.html", "text": "Цените на водата са обосновани икономически, така че услугите да имат нивото, заложено като изискване от ЕС. Това каза председателят на КЕВР Иван Иванов по време на съвместно заседание на Комисията по околната среда и водите и на Комисията по регионално устройство и благоустройството, предаде репортер на Агенция „Фокус“. „КЕВР е ключов участник във водната реформа. Нашето участие минава през няколко етапа. Първо, участието в обсъждането на промените в двата основни закона – Закона за водите и Закона за регулиране на ВиК общините. Второ беше разработването и приемането на двете наредби, които уреждат материята – за регулиране цените на водата и на водоснабдителните и канализационни услуги“, заяви Иванов. По думите му през 2016 г. ВиК операторите подготвиха и представиха своите бизнес планове, като неизменна част са предложение за цени на услугите. „Бизнес плановете КЕВР прие и разгледа, като преди това върна някои и през 2017 г. започна приемането им. Бизнес пановете са важни за реформата във ВиК сектора, защото почиват на нова нормативна уредба. По думите му финансовата устойчивост на ВиК операторите определя и устойчивостта на предлаганата услуга. Към момента са приети бизнес плановете на 14 регионални ВиК оператора и на няколко малки. За всички част важна част от бизнес плановете представлява инвестиционните разходи на операторите. КЕВР се придържа твърдо към политиката си да приема само тези инвестиционни разходи, които са действително необходими и са с обосновани и с ясни параметри, които трябва да доведат до повишаване на качеството на услугата“, допълни той. По думите му за никого не е тайна, че плановете не могат да бъдат инвестирани само от оперативните програми и републиканския бюджет. Иванов обясни, че близо 50% от тези разходи трябва да се възстановят от цената на водата. „Да може българските граждани да осъзнаят, че цените са обосновани икономически, за да може да се създаде устойчива ВиК структура, която да позволи услугите да имат ниво на това, заложено в ЕС като изискване. Това ще даде резултат в няколко насоки – защита на комфортния начин на живот на гражданите, на здравето им и ще отвори хоризонт на съпътстващи преимущества, свързани с туризъм и инвестиционен климат в страната“, допълни председателят на КЕВР. Според него независимо от натиска, който се упражнява върху решенията на КЕВР, регулаторът в решенията си твърдо се уповава на законовите изисквания и подзаконовоте нормативни изисквания. „Единната цена на водата в обособените територии е приета с единодушие от народните представители и ние като регулатори я прилагаме напълно адекватно. В нашите действия изцяло ще застанем на тази основа, като считаме, че решенията, които приемаме са в дългосрочна полза на българските граждани и обществото като цяло“, каза още Иван Иванов.\r\nЛюба АЛЕКСИЕВА", "date": "2017.12.13", "title": "Иван Иванов, КЕВР: Цените на водата са обосновани икономически, така че услугите да имат нивото, заложено като изискване от ЕС"}
{"url": "http://www.focus-news.net/news/2017/12/13/2466981/st-komisar-atanas-ilkov-odmvr-plovdiv-90-videokameri-shte-opasvat-vhodno-izhodnite-arterii-na-grada-do-kraya-na-mesetsa.html", "text": "Пловдив. 90 видеокамери ще опасват входно-изходните артерии на Пловдив до края на месеца. Това съобщи пред  журналисти директорът на ОДМВР – Пловдив старши комисар Атанас Илков, предаде репортер на Радио „Фокус”-Пловдив. Приключил е периодът на тестването на камерите, очаква се предаването им от фирмите изпълнители. Проектът е съвместен на община Пловдив и Областна дирекция на МВР.  „Камерите са поставени на 11 места в града, а след Нова година броят им ще бъде увеличен, тъй като в момента някои пътни ленти не са покрити“, каза Илков. Това е предвидено в бюджета за 2018 година. По думите на Илков постигнато е много добро качество, а камерите ще бъдат изключително полезни за работата на полицията.\r\n„В ход е и реализирането на по-голям проект, който касае покритие с видеонаблюдение на цялата Пловдивска област“, каза още старши комисар Илков. „Направили сме първите стъпки, но тепърва трябва да осигуряваме финансирането”, добави той. По думите му направен е мониторинг на цялата област и има подписан меморандум между общините, чака се финансирането, за да започне изграждането на видеонабюлдението.\r\nВъв връзка с откритата днес нова приемна на полицията в Шекер махала старши комисар Атанас Илков каза, че засега се предвижда там да работят пет души – младши районни инспектори, оперативен служител и патрулиращ полицай, който обслужва района. Режимът на работа ще бъде от 8:30 до 17:30ч., като във вечерните часове ще има патрулиращ полицай в района на полицейската приемна, така че да е видимо полицейското присъствие. На по-късен етап, когато приключат обявените конкурси за нови служители, броят на полицаите в това управление ще бъде увеличен. На новата приемна са монтирани 4 видеокамери, като сигналът им е изнесен в 3-то РУ на МВР.\r\nЦветана ТОНЧЕВА", "date": "2017.12.13", "title": "Ст. комисар Атанас Илков, ОДМВР Пловдив: 90 видеокамери ще опасват входно-изходните артерии на града до края на месеца"}
{"url": "http://www.focus-news.net/news/2017/12/13/2466982/dobri-belivanov-kmet-na-haskovo-obshtinata-e-finansovo-stabilna-realizatsiyata-na-proektite-varvi-po-grafik.html", "text": "Община Хасково е финансово стабилна и реализацията на проектите е в определените графици. Това заяви на пресконференция кметът на Община Хасково Добри Беливанов, съобщиха от пресцентъра на Общината. Събираемостта на местните данъци и такси към края на годината е съпоставимо към приходите през 2016 г. Повишена е събираемостта на данък МПС, като увеличението се дължи на по-добрата събираемост на старите задължения. \r\n    Прогнозата за декемри е да бъдат реализирани постъпления аналогични с тзи през 2016г, като цяло за годината се очаква преизпълнение на заложените приходи.\r\nОбщина Хасково е в челната тройка в страната по работата по Националната програма за енергийна ефективност за многофамилни жилищни сгради. Постъпилите Заявления за финансов интерес по Националната програма за енергийна ефективност са 259. През 2017 г. са сключени 38 договора с изпълнители за изпълнение на инженеринг – проектиране и изпълнение на СМР. Общата им бройка достигна 75 от стартирането на програмата. В процес на разглеждане е документацията на отворената на през август обществена поръчка за избор на изпълнител на проектиране и СМР по 11 обособени позиции, за които кандидатстват рекордните 130 фирми. Подготвена е за обявяване обществена поръчка за още 12 блока. Ремонта е приключил в 44 от санираните по Националната програма блокове.\r\nПрез тази година в Хасково продължи реализацията на инвестиционната програма по ОП Региони в растеж на обща стойност от 27 020 941,60 лв. Две училища са изцяло ремонтирани ОУ „Шандор Петьофи и ОУ„ Св. Иван Рилски“. Към днешна дата са приключили  ремонтите работи в двете сгради на ОДЗ 15 „Слънце“, така  също в ДГ „Елхица“, „Радост“, във „Весели очички“ ремонтът приключи в едната сграда до дни се очаква да е готова и втората. В ДГ „Щурче“ ремонта в едната сграда също е пред завършване, а във втората сграда трябва да приключи до началото на 2018 година, според договора със строителите. Изпълнението на строителните работи е в срок, по програма те са заложени до април 2019 година. \r\n През 2017 г. стартира изпълнението на проект „Създаване на условия за качествено професионално образование чрез подобряване на сградния фонд и материалната база на ПГДС „Цар Иван Асен ІІ“, Хасково на стойност 1 400 000 лева. Символичната първа копка по проекта е на 14 декември от 11.30 часа.\r\nПрез април тази година бе подписан договор за безвъзмездна финансова помощ по проект „Подобряване на градската среда чрез благоустрояване на междублокови и вътрешно-квартални пространства и изграждане на достъпна архитектурна среда в Хасково. Основният резултат, който ще бъде постигнат с реализацията на проекта е 50 000 кв. м. създадени и рехабилитирани зелени площи на територията на град Хасково и създаването на комфортна естетически издържана зона за почивка и развлечения, посредством изграждане на кътове за игра и отдих, както и озеленяване, отводняване, осветление и преасфалтиране на обслужващите улици и паркинги за автомобили. Някои от площадките за игра ще са и за деца с увреждания. След проведени процедури са избрани изпълнителите и е поставено началото на ремонтните дейности. Реализацията на проекта вече започна, това са зони в кварталите „Орфей“, „Бадема“, между улиците „Одрин“ и „Булаир“, така също детската площадка на улица „Атон“. \r\nОбщина Хасково е пред подписване на договор за над 814 хиляди лева за изграждане на Дневен център за деца с увреждания и техните родители, преходно жилище за деца от 15-18 годишна възраст и спешен прием към центъра за обществена подкрепа. Средствата са отново по Оперативна програма Региони в растеж.\r\nПрез 2017 г. продължи изпълнението на проект „Шанс в дома“, на стойност 500 000 лв., финансиран по процедура „Независим живот“. Посредством изпълнение на дейностите се цели подобряване качеството на живот и на достъпа до услуги за социално включване в отговор на комплексните потребности, включително и здравни, на хора с увреждания и хора над 65 г. в невъзможност за самообслужване в община Хасково. Към настоящия момент от услугата са се възползвали 121 потребители от община Хасково.\r\nПрез 2017 г. се изпълнява и проект „Шанс за нашите деца“, който има за цел превенция на социалното изключване, намаляване на бедността сред децата, чрез предоставяне на услуги за ранно детско развитие и чрез продължаване и усъвършенстване дейността на Общностен център. Финансирането е на стойност 500 000 лв. Към момента от услугата се възползват над 60 деца и техните семейства. \r\nПрез февруари тази година беподписан договор за безвъзмездна финансова помощ на проект „Пъстро етно“   Общината съумя да привлече 16 партньора, сред които 10 училища и 6 организации с нестопанска цел. Дейностите по проекта имат за цел изграждането и прилагането на ефективен работещ модел, който ще допринесе за развитието на подкрепяща и позитивна образователна среда, благоприятстваща пълноценната адаптация на учениците, произхождащи от етническите малцинства, да се изградят като пълноценни граждани и да постигнат успешна професионална, социална и творческа реализация. Стойността на проектното предложение е 802 642.50 лв. Проектът е в процес на изпълнение.\r\n\tПрез 2017 г. са придвижени техническите документи и подготвена процедурата и вече стартира  обществена поръчка за избор на изпълнител за извършване на СМР по проект „Прилагане на мерки за енергийна ефективност в ОДЗ „Зорница“, сградата на детска градина „Незабравка“. От Националния доверителен еко фонд са осигурени повече от 500 хиляди лева за ремонт на детската градина. \r\nТази година  продължи реализацията на проект „Осигуряване на топъл обяд“ на територията на Община Хасково“, като се предоставя здравословен обяд на 1 000 крайно нуждаещи се лица от община Хасково, живеещи под прага на бедността. Стойността на проекта е 867 хиляди лева и е до април месец 2018 година.  \r\n Община Хасково спечели и три проекта по  Програма трансгранично сътрудничество Гърция-България 2014-2020. Договорите вече са подписани. С над 700 хиляди лева ще бъде подменена озвучителната и осветителна система в читалище „Заря”, като ще се ремонтира и сцената. За ДКТ „Иван Димов” ще бъде закупена мултимедийна инсталация, която ще позволява да се играят постановки на чужд език със субтитри. Предвиждат се и разменени гостувания на постановки с партньора Комотини. По втория проект партньор е Софлу, като  по него е подписан договор също за повече от 700 хиляди  лева. С парите ще бъде издигната мачта за наблюдение и превенция на горски пожари  на изхода на Хасково към Кърджали. Това е автоматизирана система, оборудвана с камери за наблюдение, метеорологична станция, която има радиус на действие 16 км. Данните ще се получават в център в общината, в който ще постъпват и тези от системата за видеонаблюдение, която ще се изгражда в града. Третият проект е Повишаване на социално-предприемаческия дух, чрез създаване на иновативни структури за подкрепа на Трансграничния регион, като бюджетът по него е около 150 хиляди лева. \r\nОбщината разработи проект за „Осигуряване на достъпна архитектурна среда на културни, исторически и спортни обекти за хора с увреждания”, който бе подадено от името на ОНЧ „Заря-1858“. Одобреният бюджет е на стойност 57 679 лв., като организацията и управлението на дейностите при последвалото изпълнение се извършват от ръководството на читалището. Строителството на рампите и подемника е в ход.\r\nОбщина Хасково кандидатства и бе одобрена за изграждането на седем площадки за спорт и отдих на деца и възрастни от Предприятието за управление на дейностите по опазване на околната среда.\r\nИзградени са зони за отдих всяка за около 10 хиляди лева в селата Стойково, Любеново, Криво поле, Въгларово, Стамболийски, Манастир\r\nОт ПУДООС е и финансирано обновяването на спортна площадка на Ямача на стойност близо 10 хиляди лева. \r\nОбщината спечели финансиране от 50 хиляди по проекта Независимост и толерантност в Европа“ по мярка „Побратимяване на градове“ на програма Европа за гражданите. Финансирането е от Изпълнителната агенция по образование, аудиовизия и култура към Европейската Комисия. По този проект над 200 души от градове побратимени на Хасково присъстваха на празника на града 8 септември. \r\n От Дирекция архиектура отчитат успешно разработена документация за ремонт на стадион Хасково и приключил ремонт на стадиона за повече от половин милион лева, които бяха осигурени от Министерството на младежта и спорта.\r\nИзграждат се подпорни стени до училище „Св.П.Хилендарски” и на ул. „Черешово топче”. Множество по-малки ремонти са реализирани тази година. „Това са ремонти отлагани десетилетия, за които винаги не са стигали средства и време“, подчерта кмета Добри Беливанов. Такива са частични ремонти в детски градини и училища по селата и в града, ремонти на читалища и сградите на кметствата в селата. В момента тече ремонт  в детските градини  в село Козлец и Конуш, ремонтират се тоалетни в читалище Заря, обновява се покрива на училището в село Малево. Ремонтират се покривите на седем кметства - Николово, Мандра, Конуш, Гарваново, Маслиново, Нова надежда, Въгларово, където се ремонтира и покрива на читалището.  Ремонтира се физкултурния салон на ОУ „Св. Св. Кирил и Методий“, „Паскалевата къща“, Общинското лесничейство. Ремонтира се и покрива на театъра и залата на балет Тангра. Проведе си и обществена поръчка за ремонт на 3 общински жилища, които бяха в изключително лошо състояние. Ремонтират се покриви в  Детска градина 18 „Осми март“, в ДГ 22 „Звънче“ на 21 градина също.\r\nОбновена е и отоплителната инсталация на „Дом за стари хора“, гр. Хасково”;  Тези ремонти са за над 300 хиляди лева. В началото на година бе направена хидроизолация на покрива на залата по борба на стадион „Младост“, на стадиона се обновяват външните санитарни възли, монтирано е осветление предстои частичен ремонт и на стадиона. В ход е ремонт на читалището в Орлово за над 25 хиляди лева.\r\nОбщината започна изграждането на приют за безстопанствени животни в бившата „ОСМА“. Днес е публикувана обществена поръчка за довършване на строителството на приюта. Проекта е съгласуван с БАБХ и отговаря на всички законови изисквания.\r\nВ тази обществена поръчка е и ремонта на козирката на входа за музея и библиотеката. Пак в тази поръчка се търси и изпълнител на ремонта на помещенията на читалищата „Аспарух Лешников“ и „Република – 1971“,, на покрива на залата по гимнастика на комплекс „ Ююнак“, така също на а репетиционна зала на Ансамбъл „Хасково,  на покрив на сградата на Художествена галерия „Атанас Шаренков“ и на козирка на фасадата на помещение на Областен информационен център .Общата сума на тези строителни работи е над 135 хиляди лева.\r\nТази година стартираха очакваните повече от 25 години довършителни работи по моста за село Любеново. Те са на стойност над 788 хиляди лева, строителството върви в определените срокове.  \r\n   Община Хасково проведе процедури и стартира изграждането на 8 кладенеца за питейна вода в изпълнение на постановление на Министерски съвет, което финансира допълнителното аварийно водоснабдяване на Хасково с 1 милион 930 хиляди лева.  Освен осемте кладенеца ще бъдат изградени и два водопровода. Предстои до дни обявяването на обществен поръчка за водопроводите.    \r\nИзграден е първият етап от вътрешната водопроводна мрежа на село Маслиново, обявена е обществена поръчка за втори етап на проекта.\r\n Разработен е проект за доизграждане на второстепенна канализационна мрежа на квартал Болярово. Той е съгласуван на всички инстанции. Депозирани са докукменти за отпускане на необходимите 4 220 000 лева в Предприятие за управление на дейностите по опазване на околната среда. \r\n Повече от 1 милион лева са вложени в ремонт на улици в Хасково, около милион е и сумата за ремонта на междуселски пътища. Най-критично бе състоянието на пътя за Гарваново. Освен там се ремонтира и отсечката към Въгларово, Стамболийски, Криво поле и Елена. Общината проведе обществена поръчка и сключи договор за ремонт на улици по селата за половин милион лева. Тече и обществена поръчка за подравняване и чакълиране на улици в селата и бившите вилни зони в Хасково.\r\n  Готов е и проектът за цялостен ремонт на отоплителна и вентилационна система на читалище Заря. Предвидено е то също да се отоплява с газ. Вече са подписани документите за обявяването на обществената поръчка, очаква се да бъде одобрена от АОП. \r\n   През март 2017 година, след двегодишно прекъсване, с решение на Общински съвет - Хасково беше възстановен Народният оркестър. Още два  професионални оркестъра функционират към Община Хасково – Духов оркестър и Камерен оркестър. Издръжката на тези оркестри е около 450 хиляди лева годишно. И трите оркестъра са съставени от много добри музиканти, всички имат своята публика и участват активно в културния живот на града, подчерта кмета Добри Беливанов.\r\nТази година са разпределени близо 200 000 лева за развитието на детско юношеския спорт в общината. В Хасково със съдействието на общината през 2017 година се проведе Хасково - купа България – баскетбол жени, а след повече от 12 години прекъсване се състоя и Национален турнир по аеробика. Пак със съдействието на общината са факт редица фестивали като „Хайдушка Софра“, „Вълшебен свят“, „Хасково рок фест“. \r\nНа журналистически въпрос относно очакваните остатъци в Бюджета за 2017 година, кметът коментира, че това е сума, генерирана от остатъка от отпуснатите целево средства за изграждане на кладенци и водопроводи - водопроводите ще бъдат изграждани догодина. Освен това Община Димитровград е внесла над 450 хиляди лева, които са нейната част от санкция за изграждането на Регионално депо за твърди битови отпадъци с. Гарваново, около 70 хиляди лева е делът на община Минерални бани, които също са преведени. Така също община Хасково е задържала 310 000 гаранция по договор с „Титан“ за неизпълнение на договора.", "date": "2017.12.13", "title": "Добри Беливанов, кмет на Хасково: Общината е финансово стабилна, реализацията на проектите върви по график"}
{"url": "http://www.focus-news.net/news/2017/12/13/2466983/afp-prokurori-obviniha-tribunala-v-haga-v-proval-zaradi-opravdavaneto-na-voislav-sheshel.html", "text": "Прокурори от ООН обвиниха в сряда хагския Международен трибунал за бивша Югославия в „провал“, заради оправдателната присъда на Воислав Шешел, която бе издадена миналата година, предава AFP. \r\nПрез лятото на 2016 г. сръбският националист и лидер на Радикалната партия Воислав Шешел бе оправдан по всички девет обвинения, повдигнати му от трибунала, заради „липса на доказателства“. Прокурорите настояват, че Шешел стои зад множество убийства на хървати и мюсюлмани, извършени в опит да се създаде „Велика Сърбия“. \r\nСпоред обвинителите, „справедливостта не е възтържествувала по време на делото срещу Воислав Шешел“. \r\nПо-рано главният прокурор на хагския трибунал обаче настоя, че международния съд е „изпълнил това, за което е бил създаден“. \r\nМеждународният трибунал за бившя Югославия приключва работа на 31 декември 2017 г., като по-рано издаде доживотна присъда за бившия командир на босненските сърби Ратко Младич и 20-годишно лишаване от свобода за ръковидителя на босненските хървати Слободан Праляк, който се самоуби в съдебната зала изпивайки отрова, след като чу присъдата.  Цанко Цолов", "date": "2017.12.13", "title": "AFP: Прокурори обвиниха трибунала в Хага в „провал“ заради оправдаването на Воислав Шешел"}
{"url": "http://www.focus-news.net/news/2017/12/13/2466984/zam-predsedatelyat-na-gerb-tsvetan-tsvetanov-uchastva-v-blagotvoritelen-bal-v-arbanasi.html", "text": "Заместник-председателят на ПП ГЕРБ и председател на парламентарната група на партията Цветан Цветанов се включи в благотворителен бал в село Арбанаси. Това съобщиха от пресцентъра на ГЕРБ-Велико Търново. Поводът за събитието бе набирането на средства за лечението на младата великотърновка Миглена Нечева, която се бори с коварно заболяване. „Всичко, което правим, е в интерес на гражданите, които разчитат на отговорните решения и политики на ГЕРБ.  По време на предстоящото европредседателство България ще се представи отлично и ще имаме още по-добра перспектива за развитие“, заяви по време на събитието Цветанов. Заедно с кмета на Велико Търново и областен координатор на ГЕРБ Даниел Панов, народните представители от ГЕРБ-Велико Търново, кметовете от ГЕРБ в областта и представители на местната власт за поредна година Цветанов подкрепи родни творци в неравностойно положение.\r\nТой изказа своята признателност към областната структура на ГЕРБ, благодарение на която правителството на Бойко Борисов има тази стабилност и благодарение на която се осъществяват всички желания на хората в региона. „Откакто има ГЕРБ – вече 11 години, партията има 11 изборни победи и ще продължава да реализира успешните си политики, които на свой ред ще гарантират нови инвестиции в областта“, подчерта още\r\nЦветанов и каза, че през 2018 година  правителството ще продължи да е в постоянен контакт с представителите на местната власт и ще подкрепя общините.", "date": "2017.12.13", "title": "Зам.-председателят на ГЕРБ Цветан Цветанов участва в благотворителен бал в Арбанаси"}
{"url": "http://www.focus-news.net/news/2017/12/13/2466985/blagoevgrad-s-prikazka-za-blusa-i-rokendrola-prodalzhava-initsiativata-chasat-na-prikazniya-razkazvach.html", "text": "„Приказка за блуса и рокендрола“ продължава инициативата „Часът на приказния разказвач“, съобщиха от пресцентъра на Община Благоевград. В третата поредна вечер Васил Георгиев- Васко Кръпката ще застане пред малките гости с хармоника и китара, за да разкаже поредната чудна история. Събитието ще се състои във фоайето на Община Благоевград в 18.00 часа. Малките слушатели ще бъдат посрещнати с топло мляко, чай и бисквитки. В приказния кът около елхата за трета поредна вечер малчуганите ще слушат интересни истории. \r\n   В навечерието на един от най-светлите празници Община Благоевград организира множество занимания и изненади за децата на Благоевград. „Часът на приказния разказвач“ е инициатива, която събуди любов в малките през последните години и се приема с голям интерес. „Часът на приказния разказвач“ продължава до петък, 15 декември, а в ролята на разказвачи ще влязат още актьорите от Общински куклен театър - Благоевград и кметът на града д-р Атанас Камбитов.", "date": "2017.12.13", "title": "Благоевград: С „Приказка за блуса и рокендрола“ продължава инициативата „Часът на приказния разказвач“"}
{"url": "http://www.focus-news.net/news/2017/12/13/2466986/nepravitelstvenite-organizatsii-odobriha-poetapnoto-startirane-na-vpisvaneto-im-i-predostavyane-na-uslugi-ot-agentsiyata-po-vpisvaniyata.html", "text": "Представителите на неправителствените организации от Обществения съвет към парламентарната Комисия по взаимодействие с неправителствените организации и жалбите на гражданите изцяло одобриха поетапното стартиране на регистрацията им в Агенцията по вписванията, което ще започне на 1 януари 2018 година. Това съобщиха от пресцентъра на Министерство на правосъдието. \r\nДнес заместник-министър Десислава Ахладова ги запозна с плана, изготвен от Министерство на правосъдието.\r\nВъв връзка с преминаването на Централния регистър на юридическите лица с нестопанска цел (ЦРЮЛНЦ) от Министерство на правосъдието към Агенцията по вписванията е предвиден поетапен график. Така заявления за вписване на обстоятелства и обявяване на актове в ЦРЮЛНЦ при министерство на правосъдието и придружаващите ги документи, отговарящи на нормативните изисквания за вписване и постъпили в деловодството на МП на улица „Славянска“№ 1 до 31.12.2017 г. включително, ще бъдат обработени и вписани в ЦРЮЛНЦ до 31.12.2017 г. \r\nПостъпилите в деловодството на МП преписки и документи след тази дата, включително и с куриер и пощенско клеймо след 31.12.2017 г. ще бъдат връщани на заявителите поради липса на правно основание, съгласно Закона за юридическите лица с нестопанска цел, който влиза в сила от 1 януари 2018 г. Така преписките и документите ще се връщат с писменно уведомление за необходимостта от пререгистрация в Агенцията по вписванията.\r\nЗам.-министър Ахладова запозна представителите на неправителствените организации и с плана за поетапното стартиране на вписванията в Агенцията по вписванията. Така на 01.01.2018 г. ще стартира вписването на обстоятелствата и обявяване на актове на сдружения, фондации и клонове на чуждестранни юридически лица с нестопанска цел. На 15.01.2018 г. ще стартира издаването на удостоверения и преписи от документи от търговския регистър и регистъра на юридическите лица с нестопанска цел за сдружения, фондации и клонове на чуждестранни юридически лица с нестопанска цел. На 28.02.2018 г. ще стартира вписването на обстоятелства, обявяване на актове и издаване на удостоверения за народните читалища.\r\nПо време на срещата председателя на Обществения съвет към парламентарната Комисия по взаимодействие с неправителствените организации и жалбите на гражданите Ива Таралежкова изрази от името на колегите си пълна подкрепата за стартирането на поетапното вписване и извършване на услуги на юридически лица с нестопанска цел в Агенцията по вписванията.", "date": "2017.12.13", "title": "Неправителствените организации одобриха поетапното стартиране на вписването им и предоставяне на услуги от Агенцията по вписванията"}
{"url": "http://www.focus-news.net/news/2017/12/13/2466987/darzhavata-prie-da-realizira-chast-ot-predlozheniyata-na-abv-za-kontrol-varhu-reeksporta-na-lekarstva.html", "text": "Държавата прие да реализира част от предложенията на АБВ за контрол върху реекспорта на лекарства. Сред тях са създаването на информационна система, която да следи движението и износа на медикаменти, както и разширяването на правомощията на Изпълнителната агенция по лекарствата. Ден преди това да бъде официално обявено от здравния министър Кирил Ананиев, тезите на АБВ за контрол върху реекспорта на лекарства бяха представени за пореден път в ефира на телевизия „България он еър“ от доц. д-р Георги Кючуков - член на НС на партията и зам.-председател на здравната комисия към 43-то Народно събрание, съобщиха от пресцентъра на партията. Той припомни, че АБВ настоява за подобни мерки от години, а през последния месец нейни представители проведоха срещи по въпроса с комисията за борба със сивата икономика и контрабандата към парламента, Изпълнителната агенция по лекарствата и с министъра на здравеопазването. „Имаме няколко предложения за драстично спиране на процеса на нерегламентирания реекспорт на лекарства. Преди всичко искаме, и това е прието от министерство на здравеопазването и ще влезе в поправката на закона, да бъде създадена спешно една електронна система за проследяване на лекарствата. Всеки медикамент си има свой уникален код, който може да бъде проследен при наличието на такава система и тогава няма да има начин медикамент, за който се твърди, че е използван за пациент в България, после да се продава в аптеки в Германия. Втората мярка, която предлагаме е малко по-сложна, но има своята логична основа. Според законите на ЕС движението на стоки е неограничено, но чл. 36 казва, че тези правила не важат, когато са застрашени морала, сигурността и здравето на хората. При това положение една поправка в Закона за лекарствените средства би позволила на Изпълнителната агенция по лекарствата не само да бъде уведомявана, когато има реекспорт, а и да дава разрешение за този реекспорт. Ние имаме и още едно предложение, което е взаимствано от опита на Словакия. В тази държава е прието, че за да има паралелен износ на лекарства, трябва да има разрешение на производителя или на притежателя на патента за дадено лекарство. При тях това работи. При нас за сега то се прима да бъде проучено и да бъде евентуално вкарано в закона“, заяви пред медията доц. Кючуков. \r\nПри срещата със здравния министър двете страни са обсъдили и варианти за това пациентите да имат достъп до 32-та нови и иновативни медикамента, които попаднаха под мораториум. „Преди всичко аз не бих използвал думата мораториум. Защото това, което се предлага от Здравната каса е всъщност едно отлагане на вкарването на тези лекарства в позитивния списък, който се поема от НЗОК. Не бива обаче всички тези 32 молекули да бъдат поставяни под общ знаменател. За четири от тях е известно, че те нямат аналог, че те са жизненоважни за пациентите и мнението на АБВ е, че тези четири молекули трябва да бъдат поемани от обществените фондове и да не бъдат лишавани нуждаещите се от тях. По време на срещата ни със здравния министър, той пое ангажимента, че тези 4 молекули ще бъдат поети от здравното министерство веднага и няма да има никакви негативни последствия за болните. Ние предлагаме и един механизъм за останалите 28 нови молекули. И сега съществува една комисия, която разглежда индивидуално всички случаи, в които има необходимост от такива, непоемани от касата, медикаменти и взема решение за всеки отделен пациент. Според нас тази комисия трябва да се откаже от практиката да се свиква един път на 3-4 месеца, а да се свиква един или дори два пъти седмично и да откликва на нуждите на всеки един пациент“, посочи доц. Кючуков и допълни, че по предложението също има позитивно становище от ресорното министерство. \r\nВ заключение лекарят коментира и част от мотивите за налагането на подобни ограничителни практики. Според него има няколко драстични примера, които дават основание за внимателното отношение към новите молекули. „Единият е от преди повече от 20 години - с един препарат, който беше поет и вкаран в Германия, впоследствие прилагането му доведе до раждането на изключително много деца с малформации и след това беше спрян. По принцип всички медикаменти, за да бъдат лицензирани, преминават през няколко стадия на клинични проучвания. Но никога едно клинично проучване не може да покрие целия период и всички групи от пациенти, при които може да има странични ефекти. Така че това известно забавяне на прилагането на някои лекарства е практика, която не сме измислили ние. В държавите от Западна Европа този период е от три до пет години. И той съществува и се прилага именно поради примера, който дадох“, каза още доц. д-р Георги Кючуков.", "date": "2017.12.13", "title": "Държавата прие да реализира част от предложенията на АБВ за контрол върху реекспорта на лекарства"}
{"url": "http://www.focus-news.net/news/2017/12/13/2466988/kmetat-na-simitli-apostol-apostolov-za-protesta-v-podkrepa-na-izgrazhdaneto-na-vtori-lift-v-bansko-zastavame-do-bansko-i-tsyala-balgariya-sreshtu-zeleniyat-reket.html", "text": "От Симитли ще участваме в протеста, който тази вечер ще се проведе на главен път Е-79, на моста в града, в подкрепа на изграждането на втори кабинков лифт в Банско. Това каза за Радио „Фокус“ – Пирин кметът на община Симитли Апостол Апостолов. Той заяви, че заедно с цялата община твърдо застава до Банско, област Благоевград и цяла България срещу зеленият рекет. \r\n„Не може 10 човека да управляват държавата, да правят каквото си поискат и да спират икономическото развитие на област Благоевград по такъв безпрецедентен и нагъл начин. Поради тази причина няма как да не застанем до Банско и да не ги подкрепим в тази кауза, която за нас е изключително справедлива и закономерна. Всъщност самото изграждане на втори лифт в Банско би могло да помогне и на цяла Област Благоевград, защото ще бъдат разкрити и много нови работи места“, подчерта Апостол Апостолов. \r\nТой добави, че в протеста тази вечер в Симитли ще участват не само местни жители и любители на зимните спортове, но и представители на Общината, както и кметове и кметски наместници на малките населени места.\r\nЛивия НИНОВА", "date": "2017.12.13", "title": "Кметът на Симитли Апостол Апостолов за протеста в подкрепа на изграждането на втори лифт в Банско: Заставаме до Банско и цяла България срещу зеленият рекет"}
{"url": "http://www.focus-news.net/news/2017/12/13/2466989/ministerstvoto-na-turizma-vrachi-vtorite-godishni-nagradi-v-turizma-2017-g.html", "text": "Министерството на туризма връчи вторите Годишни награди в туризма 2017 г. Това стана на официална церемония в присъствието на председателя на Народното събрание Цвета Караянчева, министъра на спорта Красен Кралев, кмета на София Йорданка Фандъкова, народни представители, посланици, кметове, представители на бизнеса, неправителствения сектор и медии, съобщиха от пресцентъра на министерството. На събитието присъстваха над 300 гости, а водещи бяха лицата на Българската национална телевизия Георги Любенов и Аделина Радева. \r\nГодишните награди са успешна и много важна инициатива, която откроява най-добрия и качествен туристически продукт, каза министър Ангелкова. И допълни, че те не просто посочват най-добрите туристически дестинация или събитие, но и подкрепят труда на всеки регион, община и представител на бизнеса, за да представим България като целогодишна дестинация. \r\n„Страната има дадености не само за летен и зимен или СПА и културно-исторически, но и природа, подходяща за екстремен, приключенски, екотуризъм, просто можем да развиваме всичко. С обединени усилия може да представим страната като бижу, като богатство в четири сезона и да разширим основния ни продукт. Така не просто ще постигаме годишен растеж, но ще превърнем тази тенденция в устойчивост, а туризмът ще е от водещите отрасли за икономиката“, посочи още министърът. Тя информира, че тази година надпреварата е била много оспорвана и за финалистите са дадени повече от 100 хил. гласа. \r\n„Поздравявам победителите и всички участници. Бих искала да насърча тези, които тази година не участваха, да го направят следващата година“, посочи министърът.\r\nЦеремонията започна с връчването на специалния приз от председателя на Народното събрание Цвета Караянчева, която награди Музей-крепост „Баба Вида“, победител в категорията „Изборът на българите“. Относно наградите Караянчева коментира, че това е една прекрасна инициатива на Министерството на туризма, която представя България по най-добрия начин. За мен е чест да връча специалния приз „Изборът на българите“, който е определен сред множество други национални туристически обекти, допълни председателят на парламента. България е една прекрасна страна, която се развива туристически благодарение на усилията на министерството и на правителството, което го определи като важен сектор, стана ясно още от думите на Караянчева. „Аз приветствам инициативата на Министерството на туризма да превърнем България в целогодишна дестинация, защото имаме прекрасни планини, море, чудесен климат, културно-историческо наследство и още много друго, което да се види. Европредседателството е още една възможност да се покаже страната“, заяви тя. \r\nПобедителите във всяка една от 16-те категории получиха статуетки, представляващи  стилизиран образ на българската роза, изработени от Димитър Германов специално за церемонията.\r\nВеломаршрут Дунав Ултра спечели надпреварата в категория „Иновация“. Кметът на София Йорданка Фандъкова връчи наградата на представителя на фирмата Борис Бегъмов. Почетното второ място зае „Виртуално пътешествие през Тунела на времето, интерактивен музей Безистен“ на ОП „Туризъм“, община Ямбол. На трето място се нареди апликация appLighthouse. \r\nВ категория „Специализиран туризъм“ победител е 5-звезден шахматем мач под небето, к.к. Албена. Призът бе даден от проф. Атанас Герджиков, ректор на Софийския университет „Св. Климент Охридски“, а наградата получи Руслан Йорданов, старши мениджър спорт в Албена АД. Втора позиция в категорията зае СЕНТИДО Марея хотел, к.к. Златни пясъци, а челната тройка се допълва от Български съюз по балнеология и СПА туризъм. \r\nМинистърът на младежта и спорта Красен Кралев даде наградата в категорията „Туристическо събитие“. Победител в нея е фестивалът Франкофоли-Благоевград, а статуетката получи Христина Шопова, зам.-кмет на Благоевград. На второ място в категорията се нареди Молитва за Стара Загора, третата позиция остана за Националните фолклорни празници Приморска перла. \r\nПобедителят в категория „Туристическа дестинация“ е община Сандански. Наградата връчи министърът на туризма Николина Ангелкова и бе приета от кмета на Сандански Кирил Котев. Община Велико Търново и община Пловдив се наредиха съответно на второ и трето място. \r\nИскрен Веселинов, председател на парламентарната Комисия по регионална политика, благоустройство и местно самоуправление, връчи статуетка на кмета на Стрелча Стойно Чачов. Той получи приза от името на „Празник на розата“, която победи в категория „Духът на България“. Челната тройка се допълва от фестивала „Гозбите на Добруджа“, община Силистра, и фолклорен фестивал „С хоро на гроздобер“, община Минерални бани. \r\nБегликташ е победителят в категорията „Туристическа атракция“. Статуетката получи кметът на Приморско Димитър Германов и тя му бе връчена от Петър Кънев, председател на парламентарната Комисия по икономическа политика и туризъм. Почетното второ място зае Античен театър Филипопол, а след него се нареди Биосферен парк Сребърна. \r\nОбщина за културно-исторически туризъм за 2017 г. е Пловдив. От името на общината наградата получи Виделина Гандева, директор на ОП „Туризъм“, а бе връчена от заместник-министъра на туризма Ирена Георгиева. Общините Велики Преслав и Казанлък се наредиха съответно на второ и трето място. \r\nОбщина Минерални бани спечели първо място в категорията „Община за балнео- и СПА туризъм“. Статуетката връчи Даниела Савеклиева, зам.-председател на парламентарната Комисия по икономическа политика и туризъм, и бе получена от кмета на Минерални бани  Мюмюн Искендер. Челната тройка в категорията се допълва от  Велинград и Стрелча. \r\nСилвия Георгиева, новоизбраният изпълнителен директор на Националното сдружение на общините в Република България, награди кмета на Поморие Иван Алексиев. Статуетката му бе връчена за първото място в категория „Община за морски туризъм за 2017 г“. Втора и трета позиция заеха съответно общините Приморско и Царево. \r\n„Община за планински туризъм за 2017 г.“ е Банско. Статуетката получи Асен Кирицов, зам.-кмет на Банско, и бе връчена от Васил Велев, председател Асоциацията на индустриалния капитал. Чепеларе и Сапарева баня заемат второ и трето място в категорията. \r\nЖурналистическата награда в телевизия получи Живко Константинов, NOVA TV, и беше награден от Виолина Маринова, главен изпълнителен директор на ДСК. Виктор Димчев, Travel TV, зае второ място. \r\nНаталия Йорданова от brat-bg.com. победи в категорията за журналистически награди в онлайн медия, а статуетката връчи Стоян Ставрев, член на управителния съвет на КРИБ. На второ място се нареди Владимир Чугунов от travelbulgaria.news, а на трето Илияна Иванова, flashnew.bg. \r\nЖурналистическата награда в печатна медия получи Наталия Малчева, в. „Стандарт“, от кмета на Ямбол Георги Славов. Росица Илиева, Катя Кръстева от списание „Туризъм и отдих“ се наредиха на второ място, третото зае Магдалена Ковачева от в. „Монитор“.  \r\nМариела Русева от Радио „Фокус“ получи статуетка в категория журналистическа награда в радио. Призът бе връчен от Христо Димитров, директор на ансамбъл „Българе“. Втора позиция зае Петра Талева от БНР. \r\nЖурналистическа награда в интернет блог получи Юлия Вукова, time2travel.com, от Веселин Василев, изпълнителен директор на iLoveBulgaria. На второ и трето място се нареждат съответно Дарио Диониси, beyondsofia.com, и Марта Рос, mamaenbulgaria.com.", "date": "2017.12.13", "title": "Министерството на туризма връчи вторите Годишни награди в туризма 2017 г."}
{"url": "http://www.focus-news.net/news/2017/12/13/2466990/inzh-ivan-ivanov-balgarska-asotsiatsiya-po-vodite-neobhodim-e-zakon-za-vik-uslugite.html", "text": "Необходим е закон за ВиК услугите. Това каза председателят на Българската асоциация по водите инж. Иван Иванов по време на съвместно заседание на Комисията по околната среда и водите и на Комисията по регионално устройство и благоустройството, предаде репортер на Агенция „Фокус“. „В последно време започна да се слуша и мнението на експертите в сектора. Дълги години цените на ВиК услугите бяха обект на политически изказвания. Апелирам да говорим по-експертно. За никой от членовете на асоциацията не е приятно да се увеличават цените на ВиК услугите. Проблемите са налице. Трябва да се правят инвестиции, има огромни загуби. Те трябва да бъдат намалявани“, заяви Иванов. По думите му има ниско заплащане в сектора и идва моментът как трябва да се реши този въпрос. „Поздравявам МРРБ за подготвената стратегия, имам малки забележки. Необходим е специализиран закон за ВиК услугите. Имаме двойно регулиране в момента. При него се получава едно размиване на отговорностите и липса на адекватна реакция при реалните условия“, каза още инж. Иван Иванов.\r\nЛюба АЛЕКСИЕВА", "date": "2017.12.13", "title": "Инж. Иван Иванов, Българска асоциация по водите: Необходим е закон за ВиК услугите"}
{"url": "http://www.focus-news.net/news/2017/12/13/2466991/dobrich-koleden-kontsert-ot-visinite-idvam-shte-se-sastoi-v-grada-na-18-dekemvri.html", "text": "За пръв път в последното десетилетие органът в Концертна зала „Добрич“ ще звучи в комбинация с две флейти. На 18 декември от 19.00 часа Мария Славова – орган, Ивона Недева – флейта и Росица Бояджиева - флейта ще представят музика от Г.Ф. Телеман, Й.С. Бах, Ф. Хендел, Цезар Франк, Лео Делиб, Леон Бьолман, Хектор Берлиоз, съобщиха от пресцентъра на Община Добрич. \r\nДобрич е един от малкото български градове, които имат привилегията да притежават едновременно редкия музикален инструмент тръбен орган и подготвен инструменталист-органист. Въз основа на тези дадености, подкрепата на Община град Добрич и неуморните усилия на органистката Мария Славова е изграден траен интерес, положителна нагласа и очакване на нови музикални програми. Рождественският концерт „От висините идвам“ е продължение на идеята органът да се представя в ансамбъл с различни духови инструменти. Проектът е предложен от „Арт Студио ФТ“ и финансиран от Министерството на културата в партньорство с Община град Добрич.", "date": "2017.12.13", "title": "Добрич: Коледен концерт „От висините идвам“ ще се състои в града на 18 декември"}
{"url": "http://www.focus-news.net/news/2017/12/13/2466992/eparhiyskiyat-izbor-za-nov-vidinski-mitropolit-shte-se-provede-na-28-yanuari-2018-g-opredelena-e-listata-s-kandidatite.html", "text": "Епархийският избор за нов Видински митрополит ще се проведе на 28 януари 2018 г. Това съобщиха от пресцентъра на Светия синод на Българската православна църква. На редовно заседание от зимната сесия на Св. Синод в пълен състав е определена листата с достоизбираемите епископи, които ще участват в избора за нов Видински митрополит.\r\nНа основание чл. 85, ал. 1 от УБПЦ – БП, определя следната листа на достоизбираеми епископи, кандидати за митрополитския избор във Видинска епархия:\r\n- Драговитийски епископ Даниил, викарий на митрополита на САЩ, Канада и Австралия;\r\n- Белоградчишки епископ Поликарп, трети викарий на Пловдивския митрополит;\r\n- Агатополски епископ Йеротей, викарий на Сливенския митрополит;\r\n- Мелнишки епископ Герасим, гл. секретар на Св. Синод и Председател на ЦН на ПКСХП „Св. Александър Невски”;\r\n- Константийски епископ Яков, втори викарий на Пловдивския митрополит.\r\nВрачанският митрополит Григорий, Наместник на овдовелия Видински епархийски престол, да организира епархийски избор за нов митрополит на 28 януари 2018 г. На Епархийски избор епархийските избиратели ще излъчат двамата кандидати събрали най-много гласове.\r\nСлед това на свое заседание Св. Синод ще разгледа изборните книжа и ако епархийския избор бъде преценен като изрядно проведен в следващата неделя, 4 февруари 2018 г., в параклиса на Св. Синод ще се проведе каноничния избор на който митрополитите от Светия Синод с гласуване ще изберат един от двамата епископи за нов Видински митрополит.", "date": "2017.12.13", "title": "Епархийският избор за нов Видински митрополит ще се проведе на 28 януари 2018 г., определена е листата с кандидатите"}
{"url": "http://www.focus-news.net/news/2017/12/13/2466993/deutsche-welle-angela-merkel-shte-provede-sreshta-s-martin-shults-v-sryada-vecherta.html", "text": "Канцлерът на Германия и лидер на Християндемократичния съюз, ще се срещне в сряда вечерта с председателя на Германската социалдемократическа партия Мартин Шулц, на която двамата трябва да обсъдят възможността за съставяне на нова Голяма коалиция в страната, предава Deutsche Welle. \r\nДвамата ще разговарят за начините да бъде преодоляна политическата криза в Германия, която започна след провала на преговорите за „ямайска“ коалиция между Съюза (ХДС/ХСС), Свободната демократическа партия и формацията „Зелени“. Ситуацията бе създадена след като лидерът на свободните демократи Кристиан Линднер се отказа от участие в управлението по време на преговорите през ноември. По-рано Шулц бе заявил, че не смята да участва в нова Голяма коалиция с Меркел, след деветгодишно съвместно управление, но в последните седмици натиска върху него се усили, поради което лидерът на ГСДП се съгласи да започне преговори.  Цанко Цолов", "date": "2017.12.13", "title": "Deutsche Welle: Ангела Меркел ще проведе среща с Мартин Шулц в сряда вечерта"}
{"url": "http://www.focus-news.net/news/2017/12/13/2466994/veliko-tarnovo-prodalzhavat-proverkite-za-izostaveni-avtomobili-v-grada.html", "text": "Продължават проверките за изоставени автомобили във Велико Търново, които задръстват улиците и междублоковите пространства, съобщиха от пресцентъра на Общината. Огледите са планирани според сигналите, постъпили от великотърновци. Сред последните принудително преместени автомобили са малък микробус, изоставен в квартал „Бузлуджа“, както и изляза от употреба лека кола на ул. „Мармарлийска“. С дейността е ангажирана оторизирана фирма, с която Община Велико Търново има сключен договор.\r\nПри констатиране на моторни превозни средства, чиито регистрационни номера не са свалени, ангажираната с инспекцията общинска комисия издирва собствениците и им издава предписания за доброволно преместване. Повечето от притежателите изпълняват инструкциите. Ако няма действия от страна на собственика, следва принудително преместване на общинската площадка за временно съхранение и разкомплектоване на излезли от употреба автомобили. Притежателят на премахнатото возило има право да си го прибере обратно в 14 дневен срок, като заплати таксите за репатриране и престой. \r\nНаредбата за излезлите от употреба моторни превозни средства третира изоставените автомобили като отпадък при следните хипотези: прекратена регистрация от лицензиран застраховател, липса на заверен знак за технически преглед за повече от две години. Последното условие е автомобилът, макар и регистриран, да е изоставен върху имот държавна или общинска собственост.\r\nЗа период от година и половина репатрираните автомобили са 43, като сред тях има дори малък пътнически автобус.", "date": "2017.12.13", "title": "Велико Търново: Продължават проверките за изоставени автомобили в града"}
{"url": "http://www.focus-news.net/news/2017/12/13/2466995/prezidentat-rumen-radev-se-sreshtna-s-prepodavateli-i-slushateli-ot-voenna-akademiya-georgi-stoykov-rakovski.html", "text": "Гарантирането на националната сигурност и сигурността на нашия регион са сред общите ни задачи и цели. Това заяви държавният глава и върховен главнокомандващ на Въоръжените сили Румен Радев, който разговаря днес на „Дондуков“ 2 с представители на Военна академия „Георги Стойков Раковски“, съобщиха от прессекретариата на държавния глава. Делегацията, която включваше офицери – преподаватели и слушатели от магистърска специалност „Стратегическо ръководство на отбраната и въоръжените сили“, беше водена от началника на академията генерал-майор Груди Ангелов. \r\nПо време на срещата президентът изрази очакванията си, че военната експертиза ще бъде фактор при вземането на важни за държавата ни решения. Румен Радев отбеляза, че едно от най-важните предизвикателства пред офицерите в следващите години ще бъде умението им да изграждат способности в ограничени финансови рамки. \r\nПо време на дискусията генерал-майор Груди Ангелов запозна държавния глава с най-новите дисциплини и програми за обучение, въведени за изучаване във Военната академия. \r\nПо-рано гостите разгледаха сградата на президентската институция и участваха в дискусия по актуални въпроси на сигурността и отбраната, водена от секретаря по сигурност и отбрана генерал Стефан Янев и съветника по военна сигурност генерал-майор Данчо Дяков.", "date": "2017.12.13", "title": "Президентът Румен Радев се срещна с преподаватели и слушатели от Военна академия „Георги Стойков Раковски“"}
{"url": "http://www.focus-news.net/news/2017/12/13/2466996/pernik-propadnala-e-lyavata-lenta-na-pat-i-6-posoka-sofiya.html", "text": "Пропаднала е лявата лента на път I-6 посока София. Опасната дупка се намира срещу бившата Митница, съобщиха от пресцентъра на Община Перник. На място са кметът на Перник Вяра Церовска и нейният заместник Владислав Караилиев. Водачите на моторни превозни средства трябва да бъдат внимателни и да шофират с ниска скорост. Заради свличането е рисково и пресичането на пешеходци, алармират специалистите. \r\nПричината за пропадането са проливните дъждове през последните седмици, районът е отцепен.", "date": "2017.12.13", "title": "Перник: Пропаднала е лявата лента на път I-6 посока София"}
{"url": "http://www.focus-news.net/news/2017/12/13/2466997/balgariya-i-azerbaydzhan-shte-zadalbochat-dvustrannite-si-otnosheniya-v-oblastta-na-obrazovanieto.html", "text": "Правителството одобри проекта на меморандум за сътрудничество между Министерството на образованието и науката на България и Министерството на образованието на Азербайджан, съобщиха от правителствената информационна служба. Целта на документа е да се задълбочат двустранните отношения в областта на образованието.\r\nДокументът предвижда обмяна на опит и технологичен трансфер в областта на образованието, насърчаване на по-интензивни контакти между средните училища и директни контакти между висшите училища, както и на обучението за езика, културата, историята и литературата на двете страни.\r\nПрез 2017 г. се отбелязват 25 години от установяването на дипломатически отношения между Република България и Република Азербайджан. Подписването на Меморандума ще допринесе за запазването и активизирането на дългогодишните връзки в областта на образованието.", "date": "2017.12.13", "title": "България и Азербайджан ще задълбочат двустранните си отношения в областта на образованието"}
{"url": "http://www.focus-news.net/news/2017/12/13/2466998/predlagat-se-promeni-v-reda-za-razsledvane-na-zhp-intsidenti.html", "text": "Правителството предлага на Народното събрание промени в Закона за железопътния транспорт, с които се цели отстраняване на констатирани от Европейската комисия несъответствия с правото на Европейския съюз. Приемането на промените ще доведе до прекратяване на наказателна процедура срещу страната ни. Това съобщиха от правителствената информационна служба.\r\nОсновната промяна е свързана с органите, които провеждат разследването на жп инцидентите. Разследването на тежките жп произшествия остава задължение единствено на специализираното звено в Министерството на транспорта, информационните технологии и съобщения. Разследванията на произшествия, инциденти и ситуации близки до инциденти отпадат като задължение на националния орган по безопасността и ще се извършват от управителя на железопътна инфраструктура и от железопътните предприятия. Предвидена е и възможността да се налагат санкции към жп предприятията и управителя на инфраструктурата при неизпълнение на задълженията по разследване.\r\nИзменения в Закона има при осъществяване на дейностите по дезинфекция на влизащите в страната подвижни железопътни състави, като се предлага прецизиране на дефиницията за „обслужващо съоръжение“ и промяна в Закона за ветеринарномедицинската дейност, където тази дейност е регламентирана.\r\nС редакция на текстове се регламентира и начинът на предоставяне на имущество – държавна собственост, за управление на Национална компания „Железопътна инфраструктура“ във връзка с реализацията на проекти за изграждане или разширение на обществената транспортна инфраструктура.", "date": "2017.12.13", "title": "Предлагат се промени в реда за разследване на жп инциденти"}
{"url": "http://www.focus-news.net/news/2017/12/13/2466999/irena-sokolova-pred-zheni-gerb-sofiya-rabotim-v-partnyorstvo-s-grazhdanskiya-sektor-i-zheni-lideri.html", "text": "Председателят на Жени ГЕРБ Ирена Соколова, народният представител и член на НИС на ЖГЕРБ Милена Дамянова, градското ръководство на Жени ГЕРБ-София и координаторите на ЖГЕРБ от всички двадесет и четири райони в столицата заявиха, че продължават да работят по общи инициативи и проекти с представители на гражданския сектор и жени-лидери във всички сфери на обществото. Това съобщиха от пресцентъра на партията. „Сега, в резултат на усилената ни работа, нашите инициативи достигат до много повече хора – до женски и джендър организации, до много разнообразни представители на гражданския сектор, а също и до неформални групи от хора с близки до нашите каузи“, каза Ирена Соколова пред координационното годишно отчетно събрание на Жени ГЕРБ-София. Тя поздрави женската организация в София за това, че води активен диалог с гражданските организации и допринася за формиране на широка подкрепа за политиките на ГЕРБ и за устойчиви каузи. „Вие реализирате инициативи и кампании, които са работещи и имат обществена подкрепа, което е изключително важно“, посочи Ирена Соколова. \r\n„Жени ГЕРБ-София осъществява реални дейности, които не само подпомагат ефективността на законодателната дейност, но и въздействат за промяна на средата, в която живеем“, каза председателят на парламентарната Kомисия по образование и наука Милена Дамянова. Тя даде за пример кампанията на ЖГЕРБ-София „Наркотиците убиват“, която е насочена както към децата и учениците, така и към родителите, учителите и цялото общество. По нейна инициатива ЖГЕРБ-София ще реализират в началото на 2018 г. кръгла маса, свързана със зависимостите и агресията в съвременното общество. \r\nОбластния ръководител на ЖГЕРБ-София Ирина Йорданова посочи, че във всички големи инициативи и кампании на клубната структура участват като партньори представители на гражданския сектор и даде конкретни примери за това. Тя изтъкна приноса и  активността на районните координатори на ЖГЕРБ-София, както и отличното взаимодействие в столичната дамска структура. Тя благодари на дамите от ГЕРБ-район „Оборище“, в чийто клуб се проведе събранието и коледното тържество. \r\nСред жените-лидери и ръководители на неправителствени организации, които взеха участие в събитието или изпратиха поздравления към дамите от ГЕРБ – София бяха: Мариана Печеян – председател на Клуба на жените мениджъри и предприемачи в България; Виолета Иванова - президент на Лайънс Клуб „София Витоша“; Радка Стаменова - председател на Българската асоциация на жените предприемачи; Златина Русева – член на УС на АмЧам; Татяна Кметова – директор на Центъра за изследвания и политики за жените; Бистра Илиева – председател на Зонта Клуб София; Илиана Стойчева – директор на Българската платформа на Европейското женско лоби; Христина Братанова – ръководител на инициативата „Моето здраве“ и много други.", "date": "2017.12.13", "title": "Ирена Соколова пред Жени ГЕРБ - София: Работим в партньорство с гражданския сектор и жени-лидери"}
{"url": "http://www.focus-news.net/news/2017/12/13/2467000/stara-zagora-povishen-e-kreditniyat-reyting-na-obshtinata-na-vvv.html", "text": "Международната рейтингова агенция Standart&Poor’s повиши дългосрочния кредитен рейтинг на Община Стара Загора, съобщиха от пресцентъра на Общината. От „ВВ+“ със стабилна перспектива рейтингът на Стара Загора е повишен на „ВВВ-“ със стабилна перспектива, вследствие присъждането на същия рейтинг на Република България. По правило община не може да има по-висок кредитен рейтинг от този на държавата.\r\nОт рейтинговата агенция съобщават, че след повишението на рейтинга за България на „ВВВ-“ със стабилна преспектива на 1 декември т.г., самостоятелният кредитен профил на Стара Загора е оценен с \"bbb-\", което води до повишаване на рейтинга ѝ на „ВВВ\", с очакванията на агенцията, че въпреки лекото понижаване на финансовите резултати, текущият дълг и ликвидността ще останат структурно непроменени. Стабилната перспектива отразява очакването, че дефицитът на Общината след капиталови разходи ще остане в рамките на по-малко от 5 % от приходите, което ще позволи да се поддържа нейната текуща ликвидност при незначително увеличение на дълга.\r\n„Рейтингът на Стара Загора има положително развитие поради по-добро структурно изпълнение на бюджета, нисък дълг и големи касови резерви, които се предполага, че временно и умерено ще намалеят през следващата фаза на изпълнение на капиталовата програма от финансирани от ЕС проекти през следващите пет години. Рейтингът остава ограничен от развиващата се, но небалансирана институционална рамка и слабата местна икономика. Също така считаме, че докато града теоретично има гъвкавост при по-малко от 50 % от източниците си на приходи, то все пак Общината е някак си ограничена в способността си да използва тази гъвкавост. Считаме също така, че има относително слаби рискове, произтичащи от общинските компании и други потенциални непредвидени разходи“, е записано в обосновката на Стандарт енд Пуърс.\r\n„Отнасяме се отговорно към поверената ни община“, коментира кратко по този повод кметът Живко Тодоров.\r\nМного ниските дългова тежест и непредвидени задължения, адекватната ликвидност и доброто изпълнение на бюджета са посочени като основни рейтингови фактори от Стандарт енд Пуърс.", "date": "2017.12.13", "title": "Стара Загора: Повишен е кредитният рейтинг на общината на „ВВВ-“"}
{"url": "http://www.focus-news.net/news/2017/12/13/2467001/ekathimerini-gratski-zhurnalisti-obyaviha-stachka-nasrochena-za-chetvartak.html", "text": "Съюзът на атинските журналисти обяви 24-часова стачка, насрочена за четвъртък, 14 декември, пише гръцкото електронно издание Ekathimerini. Протестните действия за предизвикани от решението за намаляване на заплатите на работещите в медийния сектор, който бе ударен финансово заради опитите на страната да се възстанови от международната си задлъжнялост. \r\nПротестът ще засегне излъчването на телевизионни новини в четвъртък и петъчните издания на някои всекидневници.  Цанко Цолов", "date": "2017.12.13", "title": "Ekathimerini: Гръцки журналисти обявиха стачка, насрочена за четвъртък"}
{"url": "http://www.focus-news.net/news/2017/12/13/2467002/plovdiv-tezhkotovaren-avtomobil-e-razpilyal-tovar-v-rayona-na-km-115-na-magistrala-trakiya-v-posoka-sofiya.html", "text": "Тежкотоварен автомобил е аварирал в района на км 115 от автомагистрала „Тракия“, в посока София, преди пътен възел „Цалапица“. Това съобщиха за Радио „Фокус“ – Пловдив от Областната дирекция на МВР. Сигналът за аварирал тежкотоварен автомобил е подаден към 15.10 часа. Част от превозвания товар се е разпилял на платното. До почистването движението се осъществява в лявата лента и се регулира от полицейски екипи. Водачите трябва да бъдат внимателни. По първоначални данни, камионът е превозвал отпадъци от пещите на КЦМ.\r\nТони МИХАЙЛОВ", "date": "2017.12.13", "title": "Пловдив: Тежкотоварен автомобил е разпилял товар в района на км 115 на магистрала „Тракия“ в посока София"}
{"url": "http://www.focus-news.net/news/2017/12/13/2467003/veliko-tarnovo-obshtina-svishtov-organizira-razyasnitelna-i-informatsionna-kampaniya-s-upraviteli-na-sdruzheniya-na-sobstvenitsi.html", "text": "Община Свищов организира разяснителна и информационна кампания с управители на сдружения на собственици във връзка с изпълнение на Инвестиционната програма на Община Свищов по Оперативна програма „Региони в растеж“ 2014 – 2020, проект „Обновяване и внедряване на мерки за енергийна ефективност в многофамилни жилищни сгради“, съобщиха от пресцентъра на Общината. Целта на срещата е разясняване условията за кандидатстване за изпълнение на мерки за енергийна ефективност в многофамилни жилищни сгради и повишаване информираността на целевите групи относно необходимостта от обновяване на сградите.\r\nОт Община Свищов припомнят, че изпълнението на мерките за енергийна ефективност в многофамилни жилищни сгради ще допринесе за: по-високо ниво на енергийната ефективност на многофамилните жилищни сгради и намаляване на разходите за енергия; подобряване на експлоатационните характеристики за удължаване на жизнения цикъл на сградите; и осигуряване на условия на жизнена среда в съответствие с критериите за устойчиво развитие. Срещата ще се проведе от 17.00 часа в Зала № 1 на Общината.", "date": "2017.12.13", "title": "Велико Търново: Община Свищов организира разяснителна и информационна кампания с управители на сдружения на собственици"}
{"url": "http://www.focus-news.net/news/2017/12/13/2467004/vratsa-dvama-obvinyaemi-se-izpravyat-pred-sada-za-zhestoko-ubiystvo-na-mazh-na-kogoto-dalzhali-pari.html", "text": "Окръжна прокуратура – Враца предаде на съд 49-годишния Цветан Ц. и 36-годишния Пламен И. за извършени от тях престъпления по чл. 116, ал. 1, т. 6, пр. 2 и пр. 3, т. 7 и т. 9, вр. чл. 115, вр. чл. 20, ал. 2 и по чл. 194, ал. 3, вр. ал. 1, вр. чл. 20, ал. 2 от НК. Това съобщиха от пресцентъра на Апелативна прокуратура – София. Обвиняемият Цветан Ц. често ходел в дома на 67-годишния Симеон Т. на ул. „Околчица“ в град Враца. Той помагал на възрастния мъж в домашната работа – поправяне на покрив, цепене на дърва, приготвяне на зимнина, правене на вино. Обикновено домакинът черпел с алкохол и мезе. Освен това те редовно посещавали заведение в жк. „Дъбника“ в града, където идвал и Пламен И. Тримата били в добри отношения. \r\nОбвиняемите били безработни и изпитвали финансови затруднения, поради което взели пари в заем от Симеон Т. Сумите, които му дължали, били в размер на 20 лева и 50 лева. \r\nВ периода ноември 2016 г. – февруари 2017 г. отношенията между тях се влошили, като една от причините за това била свързана с невърнатите от обвиняемите заеми. При срещите помежду им двамата се заканвали, че ще пребият Симеон Т. и отправяли заплахи по негов адрес. \r\nВ началото на март 2017 г. обвиняемият Пламен И. поръчал на негова позната да му закупи работни ръкавици, под предлог, че са му необходими „за да цепи дърва“. В действителност обаче възнамерявал да ги използва „за да пребие Мони“. \r\nНа 11 март 2017 г. двамата обвиняеми се събрали в посещавано от тях заведение, където изпили солидно количество алкохол. Пламен казал на Цветан, че иска да ходят в дома на Симеон Т., да се „разберат“ и да го „пребият“, заради дрязгите, които имали с него и за да не му върнат взетите в заем пари. \r\nОбвиняемите отишли до дома на възрастния мъж и почукали на външната врата. Той ги поканил, донесъл чаши за всички и налял ракия. Когато Симеон Т. излязъл до кухнята за мезе, Пламен И. сложил закупените по-рано ръкавици. \r\nПочерпката продължила, като в един момент се разразил спор между домакина и обвиняемите. Възрастният мъж бил повален на пода, бит с дървен топуз. Пламен И. държал пострадалия притиснат към пода, а Цветан Ц. му нанесъл порезни рани последователно, сменяйки няколко ножа. Той прерязал шията на Симеон Т. ведно с кръвоносните съдове, като достигнал до шийните прешлени и почти го обезглавил. \r\nСлед като се уверили, че пострадалият е починал, те претърсили къщата за пари и банкова карта, но тъй като нищо не открили, откраднали стара военна каска, която смятали да продадат. \r\nЗа да заличат следите те изхвърлили чашите, от които пиели и пепелника с угарките, а също така измили ножовете. След извършеното убийство двамата обвиняеми се върнали в заведението и продължили да консумират алкохол. \r\nНа 16 март 2017 г. Цветан Ц. и Пламен И. били задържани от полицейските органи и от тогава се намират в ареста.", "date": "2017.12.13", "title": "Враца: Двама обвиняеми се изправят пред съда за жестоко убийство на мъж, на когото дължали пари"}
{"url": "http://www.focus-news.net/news/2017/12/13/2467005/d-r-emil-karaivanov-kmet-na-asenovgrad-do-kraya-na-godinata-shte-badat-dovarsheni-oshte-deset-obekta-ot-investitsionnata-programa-na-obshtinata.html", "text": "До края на годината ще бъдат довършени още десет обекта от Инвестиционната програма на Община Асеновград за 2017 г. Освен от това се работи по програмата за енергийна ефективност на многофамилните жилища. Това каза пред журналисти кметът на Асеновград д-р Емил Караиванов, съобщиха от пресцентъра на Общината. Той обясни за всеки обект по отделно какво се извършва.\r\n\tВ ДГ „Бако Динчо” се реновира кухненския блок – външна изолация, подмяна на дограма и вътрешно боядисване. Детската градина в с. Мулдава ще посрещне новата година с подменена дограма. Ремонт на покрив, подмяна на дограма и доставка на оборудване се извършват в пенсионерския клуб в с. Златовръх. В процес на ремонт е Център за иновативни услуги по проект „Социално включване на хората с увреждания в община Асеновград и улесняване достъпът им до заетост” (до плувения басейн).\r\n\tРемонтни дейности се извършват по шест улици, пет от които са в селата. Това са ул. „Асенова крепост” в Асеновград, където се се извършва първи етап по асфалтиране и поставяне на тротоарна настилка; ул. „Къпина” в кв. Долни Воден – асфалтиране и тротоари; ул. „Осма”, с. Нови извор – асфалтиране и тротоари; ул. „Шипка”, с. Избеглии – асфалтиране и тротоари; ул. „Рила”, с. Боянци – баластриране; ул. „Харманите”, кв. „Горни Воден”\r\nОбщина Асеновград продължава да работи по програмата за енергийна ефективност на многофамилните жилища. В момента ремонтни дейности се извършват на два блока, а други три са с подписани договори и чакат финансиране: \r\n-\tкв. Изток- бл. 102 (с готови документи, чака финансиране); бл. 107- работи се в момента и бл. 3/5 (с готови документи, чака финансиране)\r\n-\tкв. Изток – бл. 3 - работи се в момента, бл.6 (с готови документи, чака финансиране).", "date": "2017.12.13", "title": "Д-р Емил Караиванов, кмет на Асеновград: До края на годината ще бъдат довършени още десет обекта от Инвестиционната програма на Общината"}
{"url": "http://www.focus-news.net/news/2017/12/13/2467006/premierat-boyko-borisov-zaminava-za-uchastie-v-redovnoto-zasedanie-na-evropeyskiya-savet.html", "text": "Министър-председателят Бойко Борисов ще участва в редовното заседание на Европейския съвет, което ще се проведе на 14 и 15 декември в Брюксел, съобщиха от правителствената информационна служба. Основните теми, които ще обсъдят лидерите на държавите от Европейския съюз, са „Сигурност и отбрана“ и „Социално измерение, образование и култура“. Европейският съвет ще заседава и във формата по чл. 50, за да направи преглед на актуалното състояние на преговорите за оттегляне на Обединеното кралство от ЕС.", "date": "2017.12.13", "title": "Премиерът Бойко Борисов заминава за участие в редовното заседание на Европейския съвет"}
{"url": "http://www.focus-news.net/news/2017/12/13/2467007/dora-yankova-bsp-vav-vazduha-letyat-edni-miliardi-i-problemat-vav-vik-sektora-prodalzhava-da-stoi.html", "text": "Във въздуха летят едни милиарди и проблемът във ВиК сектора продължава да стои. Това каза депутатът от БСП Дора Янкова по време на съвместно заседание на Комисията по околната среда и водите и на Комисията по регионално устройство и благоустройството, предаде репортер на Агенция „Фокус“. „Имаме огромен воден ресурс и водата се губи. Ние сме държавата в ЕС с най-много загуби. Ползваме може би 20%. Стои си въпросът за инвестицията в малките населени места до 3000 човека. Ако ще спасяваме демографските проблеми, ние нямаме инвестиции в малките населени места. Имаме огромни контрасти. Наливат се средства. На нас дори не ни е известно, но направете един сайт в МРРБ, на който да има яснота на всеки планов период за сменените тръби. Да има някаква прозрачност и яснота. Ние трудно като депутати се ориентираме в тази водна реформа, да не говорим за гражданите“, заяви Янкова. Тя се обърна към МРРБ, като посочи, че имат необходимост да поемат сериозно водният сектор, да видят как работят по места ВиК операторите и представителите. „Пием некачествена вода, системата е тежка за реформиране и е дошло време да говорим практически точно и ясно. Във въздуха летят едни милиарди и проблемът продължава да стои. Иска ми се догодина поне с 1 млрд. лв. да сме свалили да имаме отчетена модернизация на сектора. Хората протестират, защото няма и един ВиК сектор, който да отиде и да каже какво ще ремонтират и, че ще пият качествена вода. Има много пробойни и чисто управленски решения и воля да се дисциплинира средата от горе надолу. Иска ми се да отчитаме реални резултати и хората да ги усещат“, каза още Дора Янкова.", "date": "2017.12.13", "title": "Дора Янкова, БСП: Във въздуха летят едни милиарди и проблемът във ВиК сектора продължава да стои"}
{"url": "http://www.focus-news.net/news/2017/12/13/2467008/burgas-obshtinskiyat-savetnik-ot-gerb-arh-dimitar-georgiev-organizira-priemen-den-na-14-dekemvri.html", "text": "Общинският съветник от ГЕРБ-Бургас арх. Димитър Георгиев ще има приемен ден на 14 декември 2017 г. (четвъртък) от 16.30 ч. до 18.00 часа в централата на партията в морския град, намираща се на ул. \"Конт Андрованти\" 5. Това съобщиха от пресцентъра на ПП ГЕРБ. Димитър Георгиев е председател на Комисията по устройство на територията и член на Комисията по правни въпроси.\r\nЗа традиционната приемна на общинските съветници от ПП ГЕРБ записвания се правят на място в офиса на партията или на телефон: 056 81 90 40.", "date": "2017.12.13", "title": "Бургас: Общинският съветник от ГЕРБ арх. Димитър Георгиев организира приемен ден на 14 декември"}
{"url": "http://www.focus-news.net/news/2017/12/13/2467009/ministar-ekaterina-zaharieva-statutat-na-yerusalim-tryabva-da-se-reshava-v-pregovori-mezhdu-izrael-i-palestina.html", "text": "Статутът на Йерусалим трябва да се решава в преговори между Израел и Палестина. Едностранното решаване на въпроса няма да помогне. Това каза пред журналисти външният министър Екатерина Захариева по повод решението на американския президент Доналд Тръмп да признае Йерусалим за столица на Израел след изслушването й в Комисията по външна политика, предаде репортер на „Агенция Фокус“. „Позицията ни е ясна от самото начало - това трябва да става в мирен диалог между Израел и Палестина“, заяви тя. „Българската позиция беше изразена веднага след изказването на американския президент Доланд Тръмп, беше потвърдена и на Съвета на външните министри на ЕС“, обясни Екатерина Захариева. „Това решение на американския президент може пък да даде тласък на диалога и на решението. Надаваме се да няма насилие“, коментира тя.\r\nБиляна ИВАНОВА", "date": "2017.12.13", "title": "Министър Екатерина Захариева: Статутът на Йерусалим трябва да се решава в преговори между Израел и Палестина"}
{"url": "http://www.focus-news.net/news/2017/12/13/2467010/izravneni-sa-taksite-za-obsluzhvane-na-patnitsi-prez-dvata-terminala-na-letishte-sofiya.html", "text": "Правителството одобри промени в Наредбата за таксите за използване на летищата за обществено ползване и за аеронавигационно обслужване в България, с които се изравняват таксите за обслужване на пътници през Терминал 1 и Терминал 2 на Летище \"София\". Също така се уеднаквяват и таксите за пътуващите, независимо от дестинацията – вътрешна или международна. Това съобщиха от правителствената информационна служба.\r\nНаправените изменения са европейска практика, която цели предоставяне на равнопоставеност на всички летищни ползватели с цел еднакво ценово третиране на пътниците.\r\nС други промени се прецизират текстовете по методиката за определяне на таксите между летищния оператор и авиокомпаниите. В съответствие с българското законодателство се регламентират текстовете, отнасящи се до правото на подаване на жалби срещу летищния оператор, в случите на несъгласие от страна на авиокомпаниите.\r\nИзменя се начисляването на такса паркинг с цел рационалното разпределение при ползването на летищните площи, предназначени за паркиране на въздухоплавателните средства.", "date": "2017.12.13", "title": "Изравнени са таксите за обслужване на пътници през двата терминала на Летище \"София\""}
{"url": "http://www.focus-news.net/news/2017/12/13/2467011/el-pais-po-nepotvardena-informatsiya-ispaniya-smyata-da-izprati-3500-politsai-po-vreme-na-predsrochnite-izbori-v-kataluniya.html", "text": "По непотвърдена информация, испанското вътрешно министерство смята да изпрати 3,500 полицаи в Каталуния, които да следят за нередности по време на предсрочните парламентарни избори в региона, насрочени за 21 декември, пише El Pais. \r\nСпоред документ, видян от репортер на изданието, Мадрид също така смята да отложи всички отпуски на служителите от органите на реда в периода от 19 до 22 декември.\r\nДанните не са потвърдени от испанските власти. \r\nДо предсрочни избори в Каталуния се стигна след като в края на октомври местните управляващи се опитаха да провъзгласят независима република, поради което Испания отне автономните права на областта и разпусна Женералитета.  Цанко Цолов", "date": "2017.12.13", "title": "El Pais: По непотвърдена информация, Испания смята да изпрати 3,500 полицаи по време на предсрочните избори в Каталуния"}
{"url": "http://www.focus-news.net/news/2017/12/13/2467012/manol-genov-bsp-shte-podkrepim-zakon-koyto-kasae-za-vik-operatorite.html", "text": "Ще подкрепим закон за ВиК операторите. Това каза депутатът от БСП Манол Генов по време на съвместно заседание на Комисията по околната среда и водите и на Комисията по регионално устройство и благоустройството, предаде репортер на Агенция „Фокус“. „Споделям казаното от Иван Иванов, че наистина комуникация трябва да има. КЕВР докато направи тези бизнес планове и те не ги докарат, за да могат да бъдат одобрени, не подозираме ли, че тези ВиК оператори могат да фалират. Секторът е недофинансиран“, заяви Генов. По думите му нуждата от инвестиции е крещяща. \r\n„Мисля, че много добър момент е определянето на социалната поносимост на цена. Това ще освободи бизнеса и ВиК операторите да могат да инвестират, да генерират средства и да подобряват инфраструктурата. Едни бъдещи законодателни промени ще бъдат подкрепени“, каза още депутатът.\r\nЛюба АЛЕКСИЕВА", "date": "2017.12.13", "title": "Манол Генов, БСП: Ще подкрепим закон, който касае за ВиК операторите"}
{"url": "http://www.focus-news.net/news/2017/12/13/2467013/kabo-verde-otkriva-pochetno-konsulstvo-v-balgariya.html", "text": "Министерският съвет даде съгласие Кабо Верде да открие почетно консулство в България със седалище в София и консулски окръг, обхващащ територията на страната, съобщиха от правителствената информационна служба. Длъжността почетен консул ще бъде изпълнявана от Радослав Точев.\r\nРепублика Кабо Верде е архипелаг в западното крайбрежие на Африка. Стратегическото й местоположение на един от най-оживените мореплавателни и въздухоплавателни пътища в Атлантическия океан я прави желан партньор в области като транспорта, риболова и корабостроенето.\r\nРадослав Точев е основател и изпълнителен директор на фирма, която се занимава с консултантска дейност, икономическо проучване, стратегическо управление, връзки с обществеността и комуникации. В периода април 2010 г. - октомври 2013 г. е бил генерален консул на България в Ню Йорк.\r\nОткриването на почетното консулство на Кабо Верде в България ще допринесе за по-нататъшното развитие и задълбочаване на двустранното сътрудничество и ще предостави нови възможности за развитие на отношенията не само в търговско-икономическата област, но и в културния и образователен обмен.", "date": "2017.12.13", "title": "Кабо Верде открива почетно консулство в България"}
{"url": "http://www.focus-news.net/news/2017/12/13/2467014/ivelina-vasileva-gerb-prez-avgust-ek-potvardi-che-e-izpalneno-uslovieto-opredelyashto-nalichieto-na-normativna-uredba-koyato-dava-osnovanie-za-sigurnost-na-vik-sektora.html", "text": "През август ЕК потвърди, че е изпълнено условието, определящо наличието на нормативна уредба, която дава основание за сигурност на ВиК сектора. Това каза председателят на Комисията по околната среда и водите и депутат от ГЕРБ Ивелина Василева по време на съвместно заседание на Комисията по околната среда и водите и на Комисията по регионално устройство и благоустройството, предаде репортер на Агенция „Фокус“. „Реформата във Вик е заложена още през 2009 г. в законодателството. 2014 г. бе приета базовата стратегия за развитие на ВиК сектора. През август ЕК потвърди, че е изпълнено условието, което определя наличието на нормативна уредба, която дава основание за сигурност на сектора. ВиК секторът има грижата да предоставя качествени услуги на населението, да доставя питейна вода“, коментира Василева.\r\nЛюба АЛЕКСИЕВА", "date": "2017.12.13", "title": "Ивелина Василева, ГЕРБ: През август ЕК потвърди, че е изпълнено условието, определящо наличието на нормативна уредба, която дава основание за сигурност на ВиК сектора"}
{"url": "http://www.focus-news.net/news/2017/12/13/2467015/ep-dostatachen-napredak-za-vtora-faza-na-pregovorite-za-brekzit.html", "text": "Евопейският парламент смята, че има „достатъчен напредък“ за започване на втора фаза на преговорите за Брекзит, това съобщават от пресцентъра на Европейския парламент. За преходния период, който трябва да бъде с ограничено времетраене, евродепутатите искат Обединеното кралство изцяло да прилага правото на ЕС (включително правата на гражданите) и да осъществява съответния редовен надзор за това. Окончателната форма на бъдещите отношения между ЕС и Великобритания ще бъде определена във втората фаза на преговорите. Тя трябва да бъде основана на здрави и недвусмислени принципи и би могла да бъде под формата на споразумение за асоцииране. \r\nДопълнителна информация \r\nНа 5 април и на 3 октомври 2017 г. Парламентът вече прие две резолюции относно преговорите. Резолюциите бяха подготвени от работната група на Парламента относно Брекзит, чийто председател е Ги Верхофстад (АЛДЕ, Белгия). Парламентът ще има последната дума за резултата от преговорите, когато гласува дали да одобри или да отхвърли споразумението за оттегляне, което трябва да бъде финализирано до края на март 2019 г. \r\nЦитати \r\nСветослав Малинов (ЕНП, България) каза: „Най-после стигнахме до края на началото. Необходимо беше да измине повече от година и половина от референдума, за да разбере британското правителство, че Европейският съюз никога няма да наруши правата на гражданите си, нито да опрости финансовите задължения на Великобритания. Не трябва да се забравя, че окончателното споразумение никога няма да бъде прието от Европейския парламент - а той има последната дума -  ако не бъдат дадени категорични гаранции, че европейските граждани ще бъдат защитени от най-лошите практики на британските съдилища и Министерството на вътрешните работи (Home office). Засега виждаме само няколко стъпки в тази посока. Това не е достатъчно!“ \r\nПетър Курумбашев (С&Д, България) каза: „Продължавам да се надявам, че Брекзит няма да се състои. Брекзит не е положителен нито за ЕС, нито за Великобритания. И тук не става въпрос единствено за отношенията между нетните донори и получателите на средства, а за това колко важен партньор е Великобритания.“ \r\nМомчил Неков (С&Д, България) каза: „Гладък процес при напускането на Великобритания на Европейския съюз е от общ и взаимен интерес. Пътят към този процес, който беше очертан на 8-и декември т.г., дава добри насоки за бъдещето на двустранните отношения. В интерес на България е да имаме споразумение, което да се прилага от 30-и март 2019 г. То ще гарантира правата и възможностите пред българите живеещи там, а това е критично важно.  \r\nПри липса на споразумение има голяма вероятност за големи пазарни сътресения в ЕС, които няма да подминат България. Големите количества стоки, например селскостопанските, които сега са насочени към Великобритания, ще започнат да търсят нови пазари в Европа. Вносните квоти по международните споразумения на ЕС също ще доведат до свръхпредлагане на единния пазар, ако не бъде решен въпросът с тях преди Великобритания да напусне ЕС. Видяхме, че България пострада от руското ембарго най-вече поради пренасочване на редица продукти като ябълки, месни и млечни продукти например към други държави членки.“ \r\nДебат \r\nПроектът на резолюцията беше обсъден с първия заместник-председател на Европейската комисия Франс Тимерманс и с главния преговарящ Мишел Барние в сряда, 13 декември 2017 г.", "date": "2017.12.13", "title": "ЕП: „Достатъчен напредък“ за втора фаза на преговорите за Брекзит"}
{"url": "http://www.focus-news.net/news/2017/12/13/2467016/ukrepva-se-kapatsitetat-na-teritorialnite-zvena-na-agentsiya-mitnitsi.html", "text": "Правителството одобри промени в Устройствения правилник на Агенция „Митници“. Те предвиждат преструктуриране и оптимизиране на отделните звена на Централното митническо управление с оглед функциите му по осъществяване на методическо ръководство и разработване и прилагане на законодателството в дейността на митническата администрация. Това съобщиха от правителствената информационна служба.\r\nВ рамките на общата численост на персонала на Агенция „Митници“ Централното митническо управление се намалява с 80 щатни бройки, които преминават към числеността на администрацията на териториално ниво. Целта е да се укрепи административният капацитет на териториално ниво, за да може митническите органи ефективно да осъществяват своята дейност и да се засили митническият контрол, включително и този в областта на митническите, акцизните и валутните нарушения и престъпления, което ще доведе до подобряване на бизнес климата в страната.", "date": "2017.12.13", "title": "Укрепва се капацитетът на териториалните звена на Агенция „Митници“"}
{"url": "http://www.focus-news.net/news/2017/12/13/2467017/afp-turskiyat-prezident-zayavi-che-donald-tramp-ima-tsionistko-saznanie-zaradi-priznavaneto-na-erusalim-za-izraelska-stolitsa.html", "text": "Турският президент Реджеп Тайип Ердоган заяви, че американският държавен глава Доналд Тръмп има „ционистко съзнание“, заради решението му да признае Ерусалим за столица на Израел, предава AFP. \r\n„Истинският собственик на тези земи е Палестинската автономия. Тръмп иска всичко да бъде за Израел. Това е продукт на евангелистко и ционистко съзнание“. Това се казва в изявлението на Ердоган, направено в края на срещата на Организацията за ислямско сътрудничество, състояла се в сряда в Истанбул. \r\nТурският президент отбеляза още, че „няма никакво съмнение“, че САЩ вече не могат да бъдат медиатор в израело-палестинския конфликт.  Цанко Цолов", "date": "2017.12.13", "title": "AFP: Турският президент заяви, че Доналд Тръмп има „ционистко съзнание“ заради признаването на Ерусалим за израелска столица"}
{"url": "http://www.focus-news.net/news/2017/12/13/2467018/pravitelstvoto-prie-promeni-v-ustroystveniya-pravilnik-na-agentsiyata-za-yadreno-regulirane.html", "text": "Министерският съвет прие Постановление за изменение и допълнение на Устройствения правилник на Агенцията за ядрено регулиране. Това съобщиха от правителствената информационна служба.\r\nС одобрените промени се дефинират по-ясно функциите на дирекциите от общата и специализираната администрация, както и на главния секретар и на служителя по сигурността на информацията. Това се налага от влезли в сила нови законови изисквания за електронен обмен на документи между административните органи, сертифициране на информационни и компютърни мрежи и др. Към работата на АЯР отношение имат и приети международни документи, които към момента не са намерили отражение в конкретните функции на дирекциите.", "date": "2017.12.13", "title": "Правителството прие промени в устройствения правилник на Агенцията за ядрено регулиране"}
{"url": "http://www.focus-news.net/news/2017/12/13/2467019/plovdiv-do-koleda-shte-bade-dovarsheno-asfaltiraneto-na-osem-ulitsi-v-asenovgrad-po-vodniya-tsikal.html", "text": "Кметът на Асеновград д-р Емил Караиванов съобщи пред журналисти по кои улици се извършват довършителни ремонтни дейности, свързани с проекта за рехабилитация на канализационната и водоснабдителната мрежа на града, съобщиха от пресцентъра на Общината. Днес и утре, 14 декември, се довършва асфалтовата настилка на кръстовището на ул. „Индустриална” и ул. „Възрожденци”. На 15 и 16 декември ще се затвори  за движение ул. „Иларион Макариополски” и ще бъдат положени два пласта асфалт.\r\nНа 19 и 20 ще бъде изцяло завършен участъка при улиците „Захари Стоянов” и „Плиска”.\r\nНа 20 и 21 декември ще бъдат положени и оставащите пластове асфалтова настилка на ул. „Александър Стамболийски” до магазин „Т-маркет”, след което строително-монтажните работи продължават по цялостното завършване на ул. „Ал. Стамболийски” и полагане на последния износващ пласт на околовръстния път.\r\nПродължава работата по ул. „Речна”. До 20 декември ще бъдат изцяло завършени ул. „Княз Борис I” и ул. „Цар Иван Асен II” в ремонтираните участъци.", "date": "2017.12.13", "title": "Пловдив: До Коледа ще бъде довършено асфалтирането на осем улици в Асеновград по водния цикъл"}
{"url": "http://www.focus-news.net/news/2017/12/13/2467020/predsedatelyat-na-bsp-korneliya-ninova-trudat-na-zhenite-ne-mozhe-da-e-po-nisko-platen.html", "text": "Председателят на БСП Корнелия Нинова се срещна с представители на сдружение „Младежки и граждански инициативи в розовата долина“ и „Български фонд на жените“, които работят по темата за равнопоставеност на половете предимно сред младите хора, съобщиха от пресцентъра на партията. „Все още има разбиране сред част от обществото, че в политиката трябва да влязат повече мъже. Някои все още си позволят да се отнасят към жените снизходително, понякога подигравателно, особено когато нямат аргументи. Това се прави, за да обезсмислят сериозната тема и да те уязвят като жена“, каза Нинова. По думите й трудът на жените не може да бъде по-ниско платен. Тя запозна присъстващите с кампанията на Обединението на жените социалистки „Жени срещу насилието”. \r\n„Постигнахме добри резултати с няколко законодателни инициативи, които да подобрят законодателната база по темата - насилие срещу жени и деца”, каза още председателят на БСП.\r\nГостите подариха на Нинова книга с проучване за жените във властта, което включва и сравнение с други европейски страни.", "date": "2017.12.13", "title": "Председателят на БСП Корнелия Нинова: Трудът на жените не може да е по-ниско платен"}
{"url": "http://www.focus-news.net/news/2017/12/13/2467021/ep-predstaviteli-na-demokratichnata-opozitsiya-vav-venetsuela-poluchiha-nagradata-saharov-za-svoboda-na-misalta.html", "text": "Представители на демократичната опозиция във Венецуела получиха наградата „Сахаров“ за свобода на мисълта, съобщават от пресцентъра на Европейския парламент. Това се случи по време на церемония в Страсбург във вторник. \r\nПо време на награждаването председателят на Европейския парламент Антонио Таяни каза, че това е награда за всички венецуелци по целия свят. Той отбеляза влошаването на правата на човека във Венецуела и призова за връщане към свободните избори, в които да участват всички, за да може венецуелският народ да избере своето бъдеще. \r\nЗа повече информация \r\nАндрей Ковачев (ЕНП, България) каза: „Искрено приветствам избора на Демократичната опозиция във Венецуела за лауреат на наградата „Сахаров“ за 2017 г. През последните няколко години Венецуела се намира в състояние на политическа криза. Управляващата партия на президента Николас Мадуро непрекъснато ограничава принципите на правовата държава и на конституционния ред и въпреки че Венецуела е една от най-богатите на природни ресурси държави в света, населението й тъне в крайна мизерия. Надявам се с тази награда да окуражим както Националното събрание (и неговия председател Хулио Борхес), така и всички политически затворници от списъка на „Foro Penal Venezolano“ (Венецуелският наказателен форум) в противопоставянето им срещу властващия тираничен режим до пълното възстановяване на демокрацията и зачитането на човешките права в страната.“", "date": "2017.12.13", "title": "ЕП: Представители на демократичната опозиция във Венецуела получиха наградата „Сахаров“ за свобода на мисълта"}
{"url": "http://www.focus-news.net/news/2017/12/13/2467022/ministar-nikolay-nankov-zakonat-za-vik-e-gotov-na-nad-90.html", "text": "Законът за ВиК е готов на над 90%. Това каза министърът на регионалното развитие и благоустройството Николай Нанков по време на съвместно заседание на Комисията по околната среда и водите и на Комисията по регионално устройство и благоустройството, предаде репортер на Агенция „Фокус“. „Дори и искрите които прехвърчат между отделните институции показаха колко е важен секторът. За фонда, който ще бъде създаден и ценовата надбавка очакваме да генерираме приблизително 50 млн. на годишно измерение, които ще се разходват в населени места от между 2000 и 10 000 жители. Законът за ВиК е готов на над 90%“, заяви Нанков. По думите му още януари ще започнат с обществените обсъждания, за да могат в края на януари или началото на февруари да е готов законопроектът. „Законът за ВиК няма да е панацея, но ще вдигне нивото на сектора и ще подобри отношенията в него“, каза още Николай Нанков.\r\nЛюба АЛЕКСИЕВА", "date": "2017.12.13", "title": "Министър Николай Нанков: Законът за ВиК е готов на над 90%"}
{"url": "http://www.focus-news.net/news/2017/12/13/2467023/balgariya-osvobozhdava-ot-iziskvane-za-vizi-kanadskite-grazhdani-s-diplomaticheski-i-spetsialni-pasporti.html", "text": "Министерският съвет прие решение за въвеждане на визови облечения за гражданите на Канада, които притежават дипломатически и специални паспорти, съобщиха от правителствената информационна служба. Тези категории канадски граждани ще могат да влизат, да преминават транзит и да пребивават на територията на България без визи за срок не по-дълъг от 90 дни в рамките на всеки 180-дневен период. В момента с това право разполагат само притежателите на валидни канадски паспорти.\r\nС приемането на решението се цели придържане към принципа на реципрочност в двустранната визова политика с Канада. От 1 декември т. г. влезе в сила безвизов режим за влизане и пребиваване в Канада на български граждани, притежатели на всички видове паспорти.", "date": "2017.12.13", "title": "България освобождава от изискване за визи канадските граждани с дипломатически и специални паспорти"}
{"url": "http://www.focus-news.net/news/2017/12/13/2467024/balgariya-podkrepya-uvelichenie-na-finansiraneto-na-programa-erazam.html", "text": "Министерският съвет одобри позицията на България по основните въпроси на редовното заседание на Европейския съвет, което ще се проведе на 14 декември в Брюксел. Две са основните теми в дневния ред на лидерите на държавите от ЕС – „Сигурност и отбрана“ и „Социално измерение, образование и култура“. Това съобщиха от правителствената информационна служба.\r\nСтраната ни подкрепя увеличението на инвестициите в програмата „Еразъм+“ с цел по-голяма мобилност, повече разпространение и прилагане на знания и общи ценности в Европа. Очакванията на България са свързани и с това да се постигне по-отворен характер на европейските програми чрез използването на инструментите на образователната дипломация за ефективно сътрудничество с други региони, вкл. и Западните Балкани.\r\nБългария се обявява и в полза на задълбочаването на интеграционните процеси в областта на европейската отбрана. Целта на всички страни-членки трябва да бъде укрепване на способността на ЕС да защити сигурността на своите граждани и да провежда ефективна обща политика за сигурност и отбрана. Тези процеси не трябва да водят до разделения между държавите-членки. Задълбочаването на отбранителното сътрудничество между държавите-членки на ЕС също така не трябва да дублира усилията на НАТО и водещата му роля в колективната отбрана на Европа.\r\nВ своите виждания за дискусията по социалните въпроси България нарежда сред приоритетите си бъдещето на трудовата политика и развитието на човешките ресурси, модернизирането на законодателството в областта на социалната сигурност, елиминирането на неравенствата на пазара на труда, включително и в областта на заплащането между жените и мъжете и включването на хората с увреждания като пълноправни членове на обществото.\r\nНа 15 декември Европейският съвет ще заседава във формата по чл. 50 от ДЕС, за да направи преглед на актуалното състояние на преговорите за оттегляне на Обединеното кралство от ЕС.\r\nОдобрена беше и позицията на България за заседание на Съвета „Транспорт, телекомуникации и енергетика“, част „Енергетика“, което ще се проведе на 18 декември в Брюксел. На него се очаква енергийните министри да постигнат общ подход по законодателните предложения от пакета „Чиста енергия за всички европейци“, свързани с управлението на Енергийния съюз, енергията от възобновяеми източници и електроенергийния пазарен модел. Постигането на общ подход е условие за очертаване предварителната позиция на Съвета, като основа за подготовката на преговори с Европейския парламент.\r\nВ дневния ред е включено и представяне на програмата на Българското председателство на Съвета на ЕС в областта на енергетиката.", "date": "2017.12.13", "title": "България подкрепя увеличение на финансирането на програма „Еразъм+“"}
{"url": "http://www.focus-news.net/news/2017/12/13/2467025/odobren-e-spisakat-sas-zashtitenite-detski-gradini-i-uchilishta.html", "text": "Правителството прие Списък със защитените детски градини и училища за учебната 2017/2018 г. Техният общ брой е 261. Това съобщиха от правителствената информационна служба.\r\nЗа първи път в списъка са включени 102 детски градини и части от градини, а от училищата 159 отговарят на критериите за статут на защитени. Те са определени според възможностите на децата и учениците да се обучават в най-близка детска градина или училище и при преценка на разстоянието, което трябва да изминават за това.\r\nОдобреният списък е изготвен на база мотивирани предложения на кметовете на общините след решения на общинските съвети, извършени проверки от регионалните управления на образованието и на анализ на информацията от информационните карти на детските градини и училища.\r\nПо бюджетите на общините, в които има защитени детски градини и училища, се отпускат 1 169 978 лв. за осигуряване дейността на тези институции до края на настоящата календарна година.", "date": "2017.12.13", "title": "Одобрен е списъкът със защитените детски градини и училища"}
{"url": "http://www.focus-news.net/news/2017/12/13/2467026/predlagat-se-merki-za-ogranichavane-na-paralelniya-iznos-na-lekarstva.html", "text": "Правителството одобри и предлага на Народното събрание да приеме промени в Закона за лекарствените продукти в хуманната медицина. Със законопроекта се предлага регламентирането на лечението с лекарствени продукти за състрадателна употреба, въвеждането на мерки за ограничаване на износа на лекарствени продукти при необходимост, оптимизиране на дейността по провеждане на клинични изпитвания, както и намаляване на административната тежест при даряване на лекарствени продукти. Това съобщиха от правителствената информационна служба.\r\nПредвижда се министърът на здравеопазването да издаде наредба, регламентираща условията и реда за лечение с лекарствени продукти за състрадателна употреба. По този начин пациентите ще получат достъп до лечение, когато за тях липсва алтернатива и съответният лекарствен продукт не е разрешен в друга държава. Тези лекарствени продукти няма да се заплащат с публични средства.\r\nЗаконопроектът регламентира и мерки за наблюдение на лекарствени продукти и за ограничаване на износа им, ако е установена липса или недостиг на територията на България. За целта Изпълнителната агенция по лекарствата (ИАЛ) ще изготвя списък на лекарствените продукти, за които може да се ограничава износът по ясни и обективни критерии. Лекарствените продукти, включени в ограничителния списък, ще могат да се изнасят, само ако ИАЛ не е издала заповед за ограничаване на износа на конкретния лекарствен продукт. Изпълнителната агенция по лекарствата ще има право да издаде заповед само в случаите, когато се установи, че има липса или недостиг на медикаменти за българските пациенти.\r\nАнализът за установяване на липса и недостиг се извършва при условия и ред, определени с наредба на министъра на здравеопазването, по предложение на изпълнителния директор на ИАЛ. Предвижда се тя да бъде издадена в срок до три месеца от обнародването на закона.\r\nСъс законопроекта се въвежда изискването ИАЛ да изгради специализирана електронна система за събиране и анализиране на информация за липса и недостиг на лекарствени продукти на територията на страната в срок до четири месеца от влизане в сила на закона. Данните и работата на Изпълнителната агенция по лекарствата и Националната здравноосигурителна каса ще са синхронизирани и обвързани и ще се наблюдават ежемесечно.\r\nОптимизират се и дейностите по провеждане на клинични изпитвания като се създават условия за прилагане на Регламент (ЕС) №536/2014. Прецизират се националните вътрешноорганизационни административни правила по разрешаването на клинични изпитвания и се намалява регулаторната тежест за бизнеса. Въведена е и ясна регламентация за лечебните заведения, които могат да провеждат клинични изпитвания.\r\nОблекчения се правят и по отношение на даренията на лекарствени продукти - сега действащият съгласувателен режим се заменя с уведомителен.\r\nНамалява се административната тежест за лицата, желаещи да извършват производство и търговия на едро с лекарствени продукти. Срокът за издаване на разрешения се намалява от 90 на 60 дни. Отпада изискването при издаване на разрешение за търговия на едро с лекарствени продукти да се представя в Изпълнителната агенция по лекарствата заключение от регионалната здравна инспекция след проверка на място, че са спазени здравните изисквания в помещенията за търговия на едро. Отпада и един от документите, които се изискват в процедурата по издаване на разрешение за търговия на дребно с лекарствени продукти в аптека, която се открива в населено място с население под 10 000 жители.\r\nПредлагат се и други мерки за намаляване на административната тежест, като например - отпадане на изискванията за представяне на удостоверение за актуална съдебна регистрация по Закона за лечебните заведения и на документ за наличие или липса на публични задължения по Закона за контрол върху наркотичните вещества и прекурсорите. Тези обстоятелства вече ще бъдат проверявани по служебен път.", "date": "2017.12.13", "title": "Предлагат се мерки за ограничаване на паралелния износ на лекарства"}
{"url": "http://www.focus-news.net/news/2017/12/13/2467027/jerusalem-post-amerikanskiyat-vitseprezident-shte-poseti-stenata-na-placha-v-nedelya-spored-iztochnitsi.html", "text": "Американският вицепрезидент Майк Пенс смята да посети Стената на плача на Западния бряг в неделя, по време на двудневно посещение в Израел, пише Jerusalem Post, позовавайки се на свои източници. \r\nАко информацията се окаже вярна, то Пенс ще се окаже първият официален представител на Вашингтон, посетил мястото, седем месеца след като това направи и държавният глава на САЩ Доналд Тръмп. \r\nСпоред източниците на израелското издание, Пенс най-вероятно няма да бъде придружен от премиера на страната Бенямин Нетаняху. Агенция \"Фокус\" припомня: По-рано Тръмп разкри, че вицепрезидентът ще извърши официално пътуване до Близкия изток, за да препотвърди ангажимента на САЩ към мирния процес в региона, след като държавният глава призна Ерусалим за столица на Израел на шести декември. Изявлението на Тръмп предизвика тридневни сблъсъци между израелските власти и палестинци миналата седмица, вследствие на които стотици бяха ранен, а няколко души загинаха. По-рано в сряда Организацията за ислямско сътрудничество също осъди действията на Белия дом и призова света да признае Източен Ерусалим за столица на Палестинската автономия.   Цанко Цолов", "date": "2017.12.13", "title": "Jerusalem Post: Американският вицепрезидент ще посети Стената на плача в неделя, според източници"}
{"url": "http://www.focus-news.net/news/2017/12/13/2467028/veliko-tarnovo-obshtina-svishtov-organizira-razyasnitelna-i-informatsionna-kampaniya-s-upraviteli-na-sdruzheniya-na-sobstvenitsi.html", "text": "Община Свищов организира разяснителна и информационна кампания с управители на сдружения на собственици във връзка с изпълнение на Инвестиционната програма на Община Свищов по Оперативна програма „Региони в растеж“ 2014 – 2020, проект „Обновяване и внедряване на мерки за енергийна ефективност в многофамилни жилищни сгради“, съобщиха от пресцентъра на Общината. Целта на срещата е разясняване условията за кандидатстване за изпълнение на мерки за енергийна ефективност в многофамилни жилищни сгради и повишаване информираността на целевите групи относно необходимостта от обновяване на сградите.\r\nОт Община Свищов припомнят, че изпълнението на мерките за енергийна ефективност в многофамилни жилищни сгради ще допринесе за: по-високо ниво на енергийната ефективност на многофамилните жилищни сгради и намаляване на разходите за енергия; подобряване на експлоатационните характеристики за удължаване на жизнения цикъл на сградите; и осигуряване на условия на жизнена среда в съответствие с критериите за устойчиво развитие. Срещата ще се проведе от 17.00 часа в Зала № 1 на Общината.", "date": "2017.12.13", "title": "Велико Търново: Община Свищов организира разяснителна и информационна кампания с управители на сдружения на собственици"}
{"url": "http://www.focus-news.net/news/2017/12/13/2467029/aktsenti-v-sutreshniya-blok-dobro-utro-balgariya-na-radio-fokus-na-14-dekemvri.html", "text": "Европейският парламент дебатира приемането на България, Румъния и Хърватия в Шенген. Припомняме, че в годишната си реч за състоянието на ЕС председателят на ЕК Жан-Клод Юнкер призова за бързото приемане на България и северната ни съседка. ЕП пък гласува получаването на „пасивен достъп“ до Шенгенската информационна система на България и Румъния. Колко близо сме до приемането в Шенгенското пространство, как се движи страната ни на фона на другите страни в чакалнята и какво ще се промени за нас и региона след падането на границите? Тези и още въпроси ще коментираме в сутрешния блок „Добро утро, България” на Радио „Фокус” на 14 декември с евродепутата от ГЕРБ/ЕНП Емил Радев. \r\nБСП и ДПС ще внесат вот на недоверие към кабинета на 17 януари. Темата очаквано ще бъде корупцията. Конкретните мотиви около нея ще бъдат ясни на 10 януари. До тук изненади няма, но има ли опасност такива да се появят в последствие? Кой ще бъде печелившият в тази ситуация и кой ще понесе тежестта на решението? Отговорите на тези и още въпроси ще потърсим със социолога Кънчо Стойчев. \r\nЩе ви разкажем и за общата благотворителна кауза на СОС детски селища и БЧК във Варна, която се провежда за набирането на средства за програма „Топъл обяд“. \r\nВ минутите след 09.00 часа ще разберем има ли все още свободни места за настаняване в китните смолянски села в дните около празниците, с помощта на колегата от Радио „Фокус“ - Смолян Нели Гергьовска. Ще погледнем върху Коледните празници и от един по-различен ъгъл, разкривайки ви инициативите, които се организират в пазарджишкия затвор от Албена Жилекова от Радио „Фокус“ - Пазарджик. \r\nТези и още теми в „Добро утро, България“ от 06.00 до 10.00 с водещ Виктория Месробович.", "date": "2017.12.13", "title": "Акценти в сутрешния блок „Добро утро, България” на Радио „Фокус” на 14 декември"}
{"url": "http://www.focus-news.net/news/2017/12/13/2467030/milka-asenova-riosv-shest-previsheniya-na-nivata-na-fini-prahovi-chastitsi-sa-registrirani-prez-noemvri-vav-veliko-tarnovo.html", "text": "Шест превишения на нивата на фини прахови частици са регистрирани през месец ноември във Велико Търново. Това съобщи за Радио „Фокус“ – Велико Търново Милка Асенова от Отдел „Връзки с обществеността“ в Регионална инспекция по околната среда и водите (РИОСВ) – Велико Търново. Тя посочи, че най-високата стойност на този показател е измерена на 22 ноември 2017 г. – 67,70 µg/m3. \r\nПрез изминалия месец екоинспекцията възложи на Регионална лаборатория - Русе към Изпълнителната агенция по околна среда да измери качеството на въздуха в кварталите „Чолаковци“ и „Бузлуджа“ във Велико Търново. При измерванията с мобилната автоматична станция в пункт Детска градина „Рада Войвода“ в кв. „Чолаковци“, в периода 23-30 ноември, нe са регистрирани превишения на нормите за измерените газообразни замърсители. За фини прахови частици – ФПЧ10, е регистрирано превишение на 24 ноември на средноденонощната норма от 50 µg/m3, като регистрираната стойност е 56 mg/m3.\r\nИзмерването в кв. „Бузлуджа“ до Старческия дом приключи на 9 декември 2017 г. Резултатите ще бъдат представени в РИОСВ – Велико Търново до края на месеца.\r\nНадежда КРЪСТЕВА", "date": "2017.12.13", "title": "Милка Асенова, РИОСВ: Шест превишения на нивата на фини прахови частици са регистрирани през ноември във Велико Търново"}
{"url": "http://www.focus-news.net/news/2017/12/13/2467031/pravitelstvoto-sazdade-mezhduvedomstven-mehanizam-za-prisaedinyavane-na-balgariya-kam-oisr.html", "text": "Министерският съвет прие решение за създаване и организиране на дейността на постоянно действащ междуведомствен координационен механизъм за присъединяване на Република България към Организацията за икономическо сътрудничество и развитие (ОИСР), съобщиха от правителствената информационна служба. В България съществува политически консенсус за присъединяването на страната към организацията, а бизнесът подкрепя членството, като осъзнава ползите от участието си в комитетите на ОИСР. Механизмът, който се създава, ще бъде двустепенен и ще включва консултации на политическо и експертно ниво. Ръководни функции в него ще има заместник министър-председателят по правосъдната реформа и министър на външните работи. За първи път откакто страната ни декларира желание за членство, се предвижда и целеви бюджет в размер на над 5,5 млн. лв. до 2020 г., предназначен за вноски за участие в комитетите и работните групи на ОИСР, изготвяне на обзори и партньорски проверки на организацията, както и допълнителни действия за ускоряване на присъединяването ни.", "date": "2017.12.13", "title": "Правителството създаде междуведомствен механизъм за присъединяване на България към ОИСР"}
{"url": "http://www.focus-news.net/news/2017/12/13/2467032/gancho-karabadzhakov-zam-kmet-na-veliko-tarnovo-ohrid-bi-mogal-da-pocherpi-ot-opita-na-starata-balgarska-stolitsa-v-sferata-na-kulturata-i-turizma.html", "text": "Културата е мостът между две различни дестинации и два различни народа. Това каза в интервю за предаването „Царевград Търнов – славата и величието на България” на Радио „Фокус” Ганчо Карабаджаков, зам.-кмет на Велико Търново по повод посещението на официална делегация от Велико Търново в Охрид, водена от него, по случай празника на града и Деня на Свети Климент Охридски. Целта на визита е била свързана с отдаване на уважение към побратимения град Охрид и потвърждаване на добрите намерения и взаимоотношения с новия кмет Иван Стояновски, уточни Карабаджаков. Той допълни, че двата града имат много сходства помежду си, като Охрид би могъл да почерпи от опита на старата българска столица в редица направления. „В Охрид имат Факултет по туризъм. Те също добре съзнават, че са една от техните най-големи туристически дестинации и са изградили такова учебно заведение, като бихме могли да се движим и в тази посока. Те например знаят за нашия вече 35-годишен спектакъл „Звук и светлина“, искат да направят нещо подобно на тяхната Самуилова крепост. Въобще има много неща, за които биха се поучили от нас или да им дадем ноу-хау, стига те да изявят желание за това”, обясни той. \r\nЗам.-кметът на Велико Търново каза още, че има изготвен договор за побратимяване между двата града, който ще бъде подписан при посещението на кмета Иван Стояновски на празника на Велико Търново. На срещата е обсъдено и идеята да бъдат организирани Дни на Охрид във Велико Търново и реципрочно – Дни на Велико Търново в Охрид, каза Карабаджиков.", "date": "2017.12.13", "title": "Ганчо Карабаджаков, зам.-кмет на Велико Търново: Охрид би могъл да почерпи от опита на старата българска столица в сферата на културата и туризма"}
{"url": "http://www.focus-news.net/news/2017/12/13/2467033/balgariya-otpuska-nad-35-mln-lv-za-zapadnite-balkani-i-stranite-ot-iztochnoto-partnyorstvo.html", "text": "България ще финансира 55 проекта на стойност 3 541 706 лв. в страните от Западните Балкани и от Източното партньорство, реши правителството, съобщиха от правителствената информационна служба.\r\nС отпуснатата помощ ще бъдат финансирани 21 проекта в Сърбия за неправителствени организации, омбудсмана, образователни институции и малък бизнес. В Босна и Херцеговина ще бъдат реализирани 12 проекта, основно свързани с ремонти на детски градини и нови площадки за игри. Пет проекта ще бъдат финансирани в Република Македония – в областта на здравеопазването и за децата със специални потребности. В Албания ще бъде реализиран един проект за укрепване на капацитета на институцията на омбудсмана.\r\nИзграждане на мултикултурен образователен център, подкрепа за неправителствения сектор за повишаване информираността на младежите в областта на правата на човека ще бъдат финансирани в Грузия. В Република Молдова ще се ремонтират училища и детска градина. Четирите проекта, които ще бъдат финансирани в Украйна, са за оборудване на кабинети за интерактивно езиково обучение във висши и средни училища. В Армения пък ще бъде изграден образователен кабинет с модерни компютърни и информационни технологии.\r\nСредствата се осигуряват в рамките на официалната помощ за развитие, която всяка държава членка на ЕС е длъжна да отделя съгласно Договора за функционирането на ЕС.", "date": "2017.12.13", "title": "България отпуска над 3,5 млн. лв. за Западните Балкани и страните от Източното партньорство"}
{"url": "http://www.focus-news.net/news/2017/12/13/2467034/interfaks-ruskoto-vanshno-ministerstvo-izrazi-zagrizhenostta-si-otnosno-reshenieto-na-sasht-da-ne-iztegli-voyskite-si-ot-siriya.html", "text": "Заместник-министърът на външните работи на Русия Сергей Рябков изрази своята загриженост относно решението на Вашингтон да не изтегли военните си части от Сирия, съобщава Интерфакс.\r\n„САЩ дойдоха в Сирия без покана от законното правителство на тази страна и без мандат от Съвета за сигурност на ООН, които биха могли да легализират техните действия. Наскоро изявените им намерения да „се задържат в Сирия‘ създават у нас тревога“, заяви в сряда Рябков. \r\nЗаместник-външният министър отбеляза още, че според Москва, тези действия показват, че САЩ не са се отказали от намерението си да „сменят правителството в Дамаск“, въпреки по-ранните коментари на Доналд Тръмп пред местни медии, според които Вашингтон „не намира за нужно“ да променя сирийския режим. \r\nАгенцията припомня, че на 11 декември говорителят на Белия дом Сара Сандърс разкри намерението на САЩ да задържат контингента си в Сирия, като американските военни ще „продължат да наблюдават ситуацията в Сирия и направят всичко възможно за победата над „Ислямска държава“. Цанко Цолов", "date": "2017.12.13", "title": "Интерфакс: Руското външно министерство изрази загрижеността си относно решението на САЩ да не изтегли войските си от Сирия"}
{"url": "http://www.focus-news.net/news/2017/12/13/2467035/vitsepremierat-krasimir-karakachanov-shte-rakovodi-rabotna-grupa-za-prilagane-na-sporazumenie-po-parizhkiya-protokol.html", "text": "Правителството определи вицепремиера и министър на отбраната Красимир Каракачанов за председател на постоянна междуведомствена работна група, чиято задача е да обезпечи изпълнението на Споразумението между България и Върховното главно командване на Обединените въоръжени сили в Европа и Щаба на Върховния съюзен главнокомандващ по трансформацията за допълнение към Парижкия протокол. Това съобщиха от правителствената информационна служба.\r\nСпоразумението беше ратифицирано от Народното събрание през юли т. г. Неговата цел е да регламентира на българска територия статута на международните военни щабове и други военни структури, създадени в съответствие със Северноатлантическия договор. Нашата страна е домакин на такава структура – т. нар. Модул на КИС със способности за развръщане - (DCM) F, 2nd NATO Signal Battalion (2NSB). На територията на България е разположен и Щабен елемент за интегриране на силите на НАТО (NFIU). \r\nЗадачите на работната група са свързани с подготовката на промени в съответните нормативни и други актове, с които да се обезпечи изпълнението на Споразумението, както и с координация на дейностите по него.", "date": "2017.12.13", "title": "Вицепремиерът Красимир Каракачанов ще ръководи работна група за прилагане на споразумение по Парижкия протокол"}
{"url": "http://www.focus-news.net/news/2017/12/13/2467036/ministar-nikolay-nankov-shte-uchastva-v-tseremoniyata-po-nagrazhdavaneto-na-pobeditelite-v-konkursa-sgrada-na-godinata-2017.html", "text": "Министърът на регионалното развитие и благоустройството Николай Нанков и заместник-министър Деница Николова ще участват утре, 14 декември, в церемонията по връчването на годишните награди за постижения в областта на инвестиционните проекти, строителството и архитектурата в България – „Сграда на годината 2017”. Това съобщиха от пресцентъра на МРРБ.\r\nСъбитието е с начален час 19.00 часа и ще се проведе в Sofia event center, (Парадайз Център), ет. 3 в столицата.", "date": "2017.12.13", "title": "Министър Николай Нанков ще участва в церемонията по награждаването на победителите в конкурса „Сграда на годината 2017”"}
{"url": "http://www.focus-news.net/news/2017/12/13/2467037/stara-zagora-v-ramkite-na-proekta-obnovyavane-na-obrazovatelnata-infrastruktura-v-obshtina-kazanlak-shte-badat-obnoveni-3-detski-gradini-v-grada-i-5-uchilishta-v-drugi-naseleni-mesta.html", "text": "Три детски градини в Казанлък и пет училища в останалите населени места в Общината ще бъдат изцяло обновени в рамките на проекта „Обновяване на образователната инфраструктура в Община Казанлък“, каза за Радио „Фокус“ инж. Кънчо Христов, началник на отдел „Инвестиционни проекти с външно финансиране” в Общината и ръководител на проекта. Той поясни, че за първи път в Казанлък в тези детски градини ще бъде направена пълна реконструкция, включваща както сградите на детските заведения, така и дворното пространство. Ще бъде подменено и обзавеждането на детските градини.\r\nВъв всяко детските заведения ще бъде обновен изцяло сградният фонд, ще бъде направена нова отоплителна и пожароизвестителна инсталация, ще се въведат мерки за достъпност, асансьори, основно ще бъде обновено дворното пространство, ще се създадат многофункционални игрища и физкултурни салони, ще бъде обновено изцяло обзавеждането и сервизното оборудване, ще се постави ново градинско осветление, нова растителност, фонтани, поливни системи. Стойността на тази част от проекта е 3 732 000 лева.\r\nВ петте основни училища в селата Овощник, Хаджидимитрово, Ръжена и градовете Шипка и Крън проектът предвижда строително монтажни работи като въвеждане на мерки за енергийна ефективност, ремонт и изграждане на водопровод и канализационни инсталации, нови отоплителни инсталации, ремонт на санитарните възли, нови вътрешни дограми. Средно между 600 000 и 900 000 лева ще струват ремонтите във всяко от училищата.\r\nДейностите трябва да приключат до 4 декември 2019 година. Проектът се финансира безвъзмездно по Оперативна програма „Региони в растеж 2014-2020“. Общата му стойност е 9 504 532 лв. \r\n1147 деца и ученици посещават в петте училища и трите детски градини, които подлежат на ремонт. 336 от децата са на възраст от 3 до 6 години, 811 са учениците от първи до осми клас. 481 от децата са представители на ромския етнос, а 27 са децата и учениците в неравностойно положение.\r\nЗапочнала реконструкция на трите детски заведения. Разработени са технически проекти за училищата и са на етап оценка, необходимо условие за издаване на разрешение за строеж. До края на 2017 година или до средата на януари 2018 година ще бъдат открити строителните площадки за петте училища. \r\nСлавяна ГАЙДАРОВА", "date": "2017.12.13", "title": "Стара Загора: В рамките на проекта „Обновяване на образователната инфраструктура в Община Казанлък“ ще бъдат обновени 3 детски градини в града и 5 училища в други населени места"}
{"url": "http://www.focus-news.net/news/2017/12/13/2467038/pregled-na-mezhdunarodnite-novini-do-18-chasa-agentsiya-fokus.html", "text": "Заместник-министърът на външните работи на Русия Сергей Рябков изрази своята загриженост относно решението на Вашингтон да не изтегли военните си части от Сирия.\r\n„САЩ дойдоха в Сирия без покана от законното правителство на тази страна и без мандат от Съвета за сигурност на ООН, които биха могли да легализират техните действия. Наскоро изявените им намерения да „се задържат в Сирия‘ създават у нас тревога“, заяви в сряда Рябков. \r\nЗаместник-външният министър отбеляза още, че според Москва, тези действия показват, че САЩ не са се отказали от намерението си да „сменят правителството в Дамаск“, въпреки по-ранните коментари на Доналд Тръмп пред местни медии, според които Вашингтон „не намира за нужно“ да променя сирийския режим. \r\nАгенцията припомня, че на 11 декември говорителят на Белия дом Сара Сандърс разкри намерението на САЩ да задържат контингента си в Сирия, като американските военни ще „продължат да наблюдават ситуацията в Сирия и направят всичко възможно за победата над „Ислямска държава“. \r\n*** Американският вицепрезидент Майк Пенс смята да посети Стената на плача на Западния бряг в неделя, по време на двудневно посещение в Израел, според източници на израелски вестник.\r\nАко информацията се окаже вярна, то Пенс ще се окаже първият официален представител на Вашингтон, посетил мястото, седем месеца след като това направи и държавният глава на САЩ Доналд Тръмп. \r\nСпоред източниците на израелското издание, Пенс най-вероятно няма да бъде придружен от премиера на страната Бенямин Нетаняху. Агенция \"Фокус\" припомня: По-рано Тръмп разкри, че вицепрезидентът ще извърши официално пътуване до Близкия изток, за да препотвърди ангажимента на САЩ към мирния процес в региона, след като държавният глава призна Ерусалим за столица на Израел на шести декември. Изявлението на Тръмп предизвика тридневни сблъсъци между израелските власти и палестинци миналата седмица, вследствие на които стотици бяха ранен, а няколко души загинаха. По-рано в сряда Организацията за ислямско сътрудничество също осъди действията на Белия дом и призова света да признае Източен Ерусалим за столица на Палестинската автономия. \r\n*** Канцлерът на Германия и лидер на Християндемократичния съюз, ще се срещне в сряда вечерта с председателя на Германската социалдемократическа партия Мартин Шулц, на която двамата трябва да обсъдят възможността за съставяне на нова Голяма коалиция в страната.\r\nДвамата ще разговарят за начините да бъде преодоляна политическата криза в Германия, която започна след провала на преговорите за „ямайска“ коалиция между Съюза (ХДС/ХСС), Свободната демократическа партия и формацията „Зелени“. Ситуацията бе създадена след като лидерът на свободните демократи Кристиан Линднер се отказа от участие в управлението по време на преговорите през ноември. По-рано Шулц бе заявил, че не смята да участва в нова Голяма коалиция с Меркел, след деветгодишно съвместно управление, но в последните седмици натиска върху него се усили, поради което лидерът на ГСДП се съгласи да започне преговори. \r\n*** Прокурори от ООН обвиниха в сряда хагския Международен трибунал за бивша Югославия в „провал“, заради оправдателната присъда на Воислав Шешел, която бе издадена миналата година.\r\nПрез лятото на 2016 г. сръбският националист и лидер на Радикалната партия Воислав Шешел бе оправдан по всички девет обвинения, повдигнати му от трибунала, заради „липса на доказателства“. Прокурорите настояват, че Шешел стои зад множество убийства на хървати и мюсюлмани, извършени в опит да се създаде „Велика Сърбия“. \r\nСпоред обвинителите, „справедливостта не е възтържествувала по време на делото срещу Воислав Шешел“. \r\nПо-рано главният прокурор на хагския трибунал обаче настоя, че международния съд е „изпълнил това, за което е бил създаден“. \r\nМеждународният трибунал за бившя Югославия приключва работа на 31 декември 2017 г., като по-рано издаде доживотна присъда за бившия командир на босненските сърби Ратко Младич и 20-годишно лишаване от свобода за ръковидителя на босненските хървати Слободан Праляк, който се самоуби в съдебната зала изпивайки отрова, след като чу присъдата. \r\n***  Лидерите на мюсюлманските държави призоваха международната общност да признае Източен Ерусалим за столица на Палестинската държава, след като президентът на САЩ Доналд Тръмп обяви Ерусалим за столица на Израел.\r\nВ приетото окончателно заявление, взето по време на извънредната среща на високо равнище в Истанбул, Организацията за ислямско сътрудничество в Истанбул обяви, че „Източен Ерусалим е столица на държавата Палестина“ и, че  държавите по света „трябва да признаят държавата Палестина с Източен Ерусалим като нейна окупирана столица“ \r\nОрганизацията обяви решението на Тръмп за „правно невалидно“ и за „нарочно подкопаване на усилията за мир“, което би подсилило „екстремизма и тероризма“. \r\n*** Президентът на Чехия Милош Земан назначи новото правителство на малцинството, водено от министър-председателя Андрей Бабиш, спечелил парламентарните избори през октомври.\r\nПравителството, формирано от партия АНО на Бабиш включва и министри извън партията. То все още не си е осигурило парламентарно мнозинство, необходимо за вота на доверие в законодателния орган, който ще се проведе през януари следващата година. \r\nСега, заел поста, Бабиш ще представлява страната си по време на срещата на високо равнище на ЕС, която ще се проведе по-късно тази седмица. \r\n*** Британският министър-председател Тереза Мей заяви, че окончателното споразумение за Брекзит ще бъде гласувано и от двете камари на британския парламент.\r\n„Ще представим окончателното споразумение между Великобритания и ЕС за гласуване и в двете камари на парламента, преди то да влезе в сила“, заяви Мей. „Очакваме от британския парламент да гласува преди Европейския парламент“, допълни тя. \r\n„Разбира се, след като напуснем, споразумението за излизането ще бъде последвано от едно или повече споразумения, покриващи различните аспекти от бъдещите отношения и ще представим допълнителни закони, където е необходимо това да бъде въдворено в британския закон“, смята Мей. \r\n***  Според бившият командир на въздушно-космическите сили на Русия Виктор Бондарев Сирия може да купи от Русия нови хеликоптери и самолети, след като възстанови икономиката си след войната.\r\nТой напомни, че сирийската армия в началото на войната е понесла сериозни загуби именно заради остарялата си въздушна техника. Според него сирийската авиация и в момента не може да се противопостави на заплахите, защото на въоръжение има морално остарели самолети, отдавна свалени от въоръжение от други страни. \r\n„Говоря за МиГ-21 и за Су-17. Там има друга система на въоръжение, която не позволява да се поразяват цели с висока точност, затова и сирийците са принудени да работят от височина, достъпна за поразяване от преносими зенитни ракетни комплекси“, допълни Бондарев. \r\n*** Италия най-вероятно ще проведе парламентарни избори на 4 март 2018 г.\r\nСпоред местни медии президентът на страната най-вероятно ще разпусне парламента до края на този месец, откривайки пътя към изборите в началото на март следващата година. \r\nМакар и да се очаква десноцентристките сили да спечелят най-много места в парламента след изборите, според социологическите проучвания те няма да получат абсолютно мнозинство. \r\n***", "date": "2017.12.13", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/12/13/2467039/sliven-zatvoren-e-prohodat-vratnik.html", "text": "Котленски проход е отворен за всички моторни превозни средства. Затворен е проходът Вратник, а през Твърдишки проход е забранено преминаването на МПС над 10 т., съобщиха за Радио „Фокус“ – Сливен от областно „Пътно управление“ - Сливен. Пътните настилки в  равнинната част на  Сливенска област са нормално проходими и сухи\r\nВ област Ямбол движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nДвижението се осъществява по изграден обходен път до моста с ограничение на скоростта до 30 км/ч. Движението по пътя Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка.\r\nДвижението по пътя  Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка.\r\nДвижението по пътя   Малък Манастир –  Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\nТрафикът  в сливенския участък на автомагистрала „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево   е натоварен.   Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2017.12.13", "title": "Сливен: Затворен е проходът Вратник"}
{"url": "http://www.focus-news.net/news/2017/12/13/2467040/shumen-trima-nepalnoletni-sa-napravili-opit-za-vaorazhen-grabezh.html", "text": "Криминалисти от полицейското управление в Шумен установиха трима непълнолетни, които направили опит за въоръжен грабеж. Това съобщиха от Областната дирекция на МВР – Шумен. На 10 декември вечерта на ул. „Гоце Делчев“ в Шумен маскирани пресрещнали 30-годишна жена. Единият от тях насочил срещу нея оръжие. Жената побягнала, маскираните я настигнали и й нанесли удар в областта на окото. Малко след това побягнали в неизвестна посока, вероятно заради преминаващ близо автомобил. Жената съобщила в полицията, като по случая е заведен заявителски материал. \r\nВеднага след получаване на сигнала криминалисти от полицейското управление в града предприели редица действия, за да се  осигури безопасността на жителите в квартала. Оперативните мероприятия дали резултат и полицейските служители установили извършителите – трима непълнолетни 17-годишни момчета от града. При извършените разпити тримата направили самопризнания и разказали за още един случай същата вечер. Малко след като ударили жената се укрили до паркирани леки автомобили на ул. „Люлебургас“. Около 19.30 часа забелязали мъж, който преминал покрай тях. Нападнали го, използвали оръжие, за да го заплашат и му поискали пари. Мъжът им дал 5 лева и продължил. За случаят потърпевшият съобщил днес в късния следобед  в Районно управление „Полиция” – Шумен. \r\nПо време на проверката криминалисти намерили в единия 17-годишен шуменец два незаконно притежавани газови пистолета и  богат арсенал от хладни оръжия, който включвал 12 ножа с различна големина, седем бокса, метален елемент с множество остри върхове, известен като шурикан. Непълнолетните не са криминално проявени. Работата по изясняване на образуваната преписка продължава. Случаят ще  бъде докладван на прокурор от Районна прокуратура – Шумен, документирането на престъплението ще продължи под негов надзор.", "date": "2017.12.13", "title": "Шумен: Трима непълнолетни са направили опит за въоръжен грабеж"}
{"url": "http://www.focus-news.net/news/2017/12/13/2467041/gotvyat-se-ukazaniya-i-normativni-promeni-za-dostap-do-prostranstveni-danni.html", "text": "Правителството възложи на председателя на Държавна агенция „Електронно управление“ (ДАЕУ) в срок от 1 месец да издаде Методически указания за определяне на отговорностите на органите на публичната власт, които прилагат и достъпват масиви от пространствени данни и предоставят услуги, свързани с тях. Решението е част от мерките на национално ниво за реализиране на дейностите съгласно европейското законодателство в областта на пространствените данни (Директива 2007/2/ЕО INSPIRE). Това съобщиха от правителствената информационна служба.\r\nВ срок от 6 месеца министърът на регионалното развитие и благоустройството и председателят на ДАЕУ трябва да изготвят проект на закон за изменение и допълнение на Закона за достъп до пространствени данни за допълнително регламентиране на функции, компетентности, процедури и отговорности по отношение на пространствените данни. \r\nЧрез указанията ще бъдат конкретизирани задълженията на институциите, които създават пространствени данни, попадащи в обхвата на Закона, а нормативните промени ще прецизират функциите, компетентностите, процедурите и отговорностите по отношение на пространствените данни на различните заинтересовани страни.", "date": "2017.12.13", "title": "Готвят се указания и нормативни промени за достъп до пространствени данни"}
{"url": "http://www.focus-news.net/news/2017/12/13/2467042/oshte-9-mln-lv-shte-poluchat-obshtinite-za-2017-g-za-bezplatniya-transport-na-detsata-i-uchenitsite.html", "text": "Допълнителни 9 милиона лева ще получат общините за 2017 г. за компенсиране на безплатния транспорт на деца и ученици. Това съобщиха от правителствената информационна служба.\r\nС осигуряването на средства за превоз се изпълнява една от основните мерки за гарантиране на равен достъп до качествено образование. Вследствие на оптимизацията на училищната мрежа, единствената възможност за осигуряване на достъп до образование на децата и учениците от населени места без учебни заведения е транспортирането им до най-близкото средищно или приемащо училище в друго населено място.\r\nНеобходимите средства за изпълнението на постановлението се осигуряват за сметка на икономии по бюджета на МОН и от централния бюджет.", "date": "2017.12.13", "title": "Още 9 млн. лв. ще получат общините за 2017 г. за безплатния транспорт на децата и учениците"}
{"url": "http://www.focus-news.net/news/2017/12/13/2467043/aktualna-patna-obstanovka.html", "text": "Пътните настилки в страната са предимно сухи, по усойните райони – мокри, а в планинските – частично заледени и обработени. Това съобщиха от пресцентъра на Агенция „Пътна инфраструктура”. В сила са ограничения за товарни автомобили. Целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.:\r\nАМ „Тракия“: \r\nобласт Стара Загора: до 21.12.2017 г. е движението се осъществява двупосочно в платното за Бургас в участъка от км 192+500 до км 193+800, поради извършване на ремонтни дейности в платното за София.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: до 25.12.2017 г. движението е в една лента в посока Перник от км 78+500 до км 79+500, поради аварийни дейности. Шофьорите да се движат с повишено внимание и съобразена скорост, спазвайки пътните знаци.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.  (ВОД): ОПУ-Благоевград:\r\nВременно са въведени следните ограничения за движение на МПС: няма ограничения.ОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.ОПУ-Варна:\r\nВременно са въведени следните ограничения за движение на МПС: няма ограничения.ОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.ОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.ОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:\r\nВременно са въведени следните ограничения за движение на МПС: няма ограничения.ОПУ-Кюстендил:\r\nВременно са въведени следните ограничения за движение на МПС: \r\nПът III-107: До 15.12.2017 г. движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.ОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.ОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение ремонтни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; ОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.ОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.ОПУ-Разград:\r\nВременно са въведени следните ограничения за движение на МПС: няма ограничение.ОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.ОПУ-Силистра:\r\nВременно са въведени следните ограничения за движение на МПС: няма ограничения.ОПУ-Сливен:\r\nВременно са въведени следните ограничения за движение на МПС: няма ограничения.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.ОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.13", "title": "Актуална пътна обстановка"}
{"url": "http://www.focus-news.net/news/2017/12/13/2467044/kapitalat-na-proektna-kompaniya-neftoprovod-burgas-aleksandrupolis-bg-ead-shte-bade-uvelichen-sas-120-hil-leva.html", "text": "Капиталът на „Проектна компания нефтопровод Бургас-Александруполис БГ“ ЕАД ще бъде увеличен със 120 хил. лева чрез емитирането на 1200 нови акции на тази стойност. Акциите ще бъдат придобити от държавата чрез бюджета на Министерството на енергетиката, реши Министерският съвет на днешното си заседание. Това съобщиха от правителствената информационна служба.\r\nСредствата за увеличаването на капитала са предвидени със Закона за държавния бюджет на Република България за 2017 година. Те са предназначени за издръжка на проектната компания, както и за обезпечаване през 2018 г. на финансовите ангажименти на дружеството като акционер в международната компания „Транс Болкан Пайплайн Б. В.”, регистрирана в Амстердам, Холандия.\r\n„Проектна компания нефтопровод Бургас-Александруполис БГ“ е държавно акционерно дружество, в което министърът на енергетиката упражнява правата на едноличния собственик на капитала. „Транс Болкан Пайплайн Б. В.” е създадена през 2008 г. по силата на Междуправителствено споразумение между Руската федерация, Република България и Република Гърция.", "date": "2017.12.13", "title": "Капиталът на „Проектна компания нефтопровод Бургас-Александруполис БГ“ ЕАД ще бъде увеличен със 120 хил. лева"}
{"url": "http://www.focus-news.net/news/2017/12/13/2467045/prezidentat-rumen-radev-i-premiera-na-norvegiya-erna-solberg-obsadiha-prioritetite-na-balgarskoto-predsedatelstvo-na-saveta-na-evropeyskiya-sayuz.html", "text": "Между България и Норвегия има голям нереализиран потенциал за повишаване на двустранното търговско-икономическо сътрудничество. Нашата страна черпи от опита и добрите практики на Осло в областта на защитата на труда и социалната политика. Това заяви президентът Румен Радев, който се срещна с министър-председателя на Кралство Норвегия Ерна Солберг на „Дондуков“ 2, съобщиха от прессекретариата на държавният глава.   \r\nРумен Радев и Ерна Солберг обсъдиха българските приоритети по време на Председателството на Съвета на Европейския съюз и постигнаха съгласие в рамките на преговорите на Съвета през първата година на 2018 г., да се отчитат вижданията на всички държави членки на Европейското икономическо пространство в процеса на подготвяне на решенията на Съвета. \r\nПремиерът на Норвегия подкрепи позицията на България за извеждането на европейската интеграция на Западните Балкани като ключов приоритет на Председателството. „Кралство Норвегия има дългогодишна традиция на взаимоотношения с европейските държави, които не са членки на ЕС. Въпреки че сме отдалечени от региона, подкрепяме приоритета на България за интеграция на Западните Балкани, защото това ще има позитивен ефект за сигурността за всички нас“, заяви Ерна Солберг. \r\nБългарският президент и премиерът на Норвегия обсъдиха актуални въпроси от европейския дневен ред, начините за увеличаване на енергийната ефективност и енергийната диверсификация в Европа, както и необходимостта от единна политика по отношение на миграцията. \r\nРумен Радев благодари за подкрепата на Кралство Норвегия за българската кандидатура за членство в Организацията за икономическо сътрудничество и развитие и потвърди готовността на страната ни да бъде пълноценен и надежден член на ОИСР.", "date": "2017.12.13", "title": "Президентът Румен Радев и премиера на Норвегия Ерна Солберг обсъдиха приоритетите на Българското председателство на Съвета на Европейския съюз"}
{"url": "http://www.focus-news.net/news/2017/12/13/2467046/api-vazstanoveno-e-dvizhenieto-v-dvete-lenti-po-pat--8641-pamporovo-smolyan-v-rayona-sled-paraklis-sv-panteleymon-v-posoka-smolyan.html", "text": "Възстановено е движението в двете ленти по път ІІІ-8641 Пампорово – Смолян, в района след параклис \"Св. Пантелеймон\" в посока Смолян. Това съобщиха от пресцентъра на Агенция \"Пътна инфраструктура\" (АПИ).", "date": "2017.12.13", "title": "АПИ: Възстановено е движението в двете ленти по път ІІІ-8641 Пампорово – Смолян, в района след параклис \"Св. Пантелеймон\" в посока Смолян"}
{"url": "http://www.focus-news.net/news/2017/12/13/2467047/istorikat-akad-georgi-markov-fatalno-e-reshenieto-na-balgariya-da-obyavi-simvolichna-voyna-na-sasht-i-velikobritaniya-prez-1941-godina.html", "text": "Фатално е решението на управляващите цар Борис III и правителството на Богдан Филов да обявят символична война на САЩ и Великобритания през 1941 г. Това каза в дневния блок на Радио „Фокус“ историкът акад. Георги Марков“ по повод 13 декември – дата, останала в историята с това, че на нея през 1941 г. България обявява война на САЩ и Великобритания. „По договора за Тристранния пакт, България не е задължена да обяви война, защото не САЩ напада Япония, а обратно. Тогава правителството решава, че войната трябва да бъде обявена и я наричат символична. Това е война обявена поради натиск на съюзниците от Тристранния пакт“, уточни акад. Георги Марков. Той допълни, че се е смятало, че САЩ и Великобритания са далеч от България и няма да има фронтови действия. \"Но след 2 години започват англо-американски бомбардировки над България и по-късно страната е отстъпена на Съветската зона\", заяви акад. Марков.", "date": "2017.12.13", "title": "Историкът акад. Георги Марков: Фатално е решението на България да обяви символична война на САЩ и Великобритания през 1941 година"}
{"url": "http://www.focus-news.net/news/2017/12/13/2467048/euractiv-svobodata-na-pechata-v-balgariya-biva-atakuvana-malko-predi-sofiya-da-poeme-predsedatelstvoto-na-evropeyskiya-sayuz.html", "text": "Пет малки опозиционни дясноцентристки политически партии в България публикуваха общо становище, засягащо процедурата срещу Иво Прокопиев, бизнесмен и собственик на медии. Това съобщава EurActiv. \r\nДържавната Комисия за конфискации на незаконно придобитото имущество започна процедура за отнемане на част от собствеността на Прокопиев, като това засяга семейни имоти и дялове в компании, включително стопроцентовия дял от компанията Икономедия, чиято собственост са две от популярните медии в страната. \r\nПетте партии са Депутати са силна България (ДСБ), „Да, България“, Българския земеделски народен съюз (БЗНС), Зелените и ДЕОС. Според тях „режимът на Борисов, Цацаров и Пеевски е превърнал Държавната комисия за конфискация на незаконно придобитото имущество в инструмент за репресии срещу свободата на пресата“. \r\nСотир Цацаров е главният прокурор а Делян Пеевски е медиен собственик, разкрива белгийската медия.  Цанко Цолов", "date": "2017.12.13", "title": "EurActiv: Свободата на печата в България бива атакувана, малко преди София да поеме председателството на Европейския съюз"}
{"url": "http://www.focus-news.net/news/2017/12/13/2467049/sas-120-mln-leva-se-uvelichavat-sredstvata-za-preventsiya-na-ekologichni-opasnosti.html", "text": "Капиталът на „Еко Антрацит“ ЕАД ще бъде увеличен със 120 млн. лева чрез емитирането на 12 милиона нови акции на тази стойност. Акциите ще бъдат придобити от държавата чрез бюджета на Министерството на икономиката, реши правителството на днешното си заседание. Това съобщиха от правителствената информационна служба.\r\nСредствата за увеличение на капитала ще създадат условия и капацитет за ускорено реализиране на дейностите на държавното дружество.\r\n„Еко Антрацит“ ЕАД работи по много проблемни проекти от гледна точка на екологични опасности, като мониторинг и поддръжка на хвостохранилища, изграждане на хидротехнически съоръжения, управление и мониторинг на водите на рудниците, техническа рекултивация на нарушени терени и др. Всички проекти са с висока обществена значимост и засягат трайно обширни територии. Реализирането им гарантира както екологичните норми, така и изготвянето на оценка на рискове, свързани с управлението на съоръженията.\r\nОсигуреният ресурс е гаранция за цялостно изпълнение на проектите, а не частично, както е било до момента.", "date": "2017.12.13", "title": "Със 120 млн. лева се увеличават средствата за превенция на екологични опасности"}
{"url": "http://www.focus-news.net/news/2017/12/13/2467050/prezidentat-rumen-radev-balgariya-i-portugaliya-spodelyat-obshta-kauza-za-prevrashtaneto-na-es-v-po-siguren-i-po-spravedliv-v-sotsialno-i-ikonomichesko-otnoshenie-obsht-dom.html", "text": "Португалската република е приятел на България и през последните години двустранното сътрудничество отбеляза нов подем, разви и партньорството ни в ЕС и НАТО за превръщането на този съюз в един по-сигурен и по-справедлив в социално и икономическо отношение общ дом. Това заяви президентът Румен Радов на церемонията в „Гербовата зала“ на Дондуков 2, на която удостои посланика на Португалската република Луиш Фераш с орден „Мадарски конник“ първа степен за неговите заслуги за укрепването и развитието на двустранните отношения между Република България и Португалската република, съобщиха от прессекретариата на държавния глава. \r\n„Ценим високо нашето сътрудничество в областта на отбраната, участието на Португалия в съвместни военни учения на НАТО на наша територия, взаимодействането ни в областта на вътрешния ред, сигурност и  правосъдието в Република България“, заяви президентът. Румен Радев отбеляза и развитието на търговско-икономическите отношения между двете страни, учредяването на съвместната Българо-португалска търговска камара и подписаните меморандуми между Агенцията за подкрепа на малките и средни предприятия, Агенцията за инвестиции в България и Агенцията за инвестиции и външна търговия на Португалия. \r\nДържавният глава благодари на посланик Фераш за ангажираността и усилията на португалската страна за пълноценната интеграция на всички наши сънародници, които живеят, работят и учат в Португалия. „Това отношение допринася тези наши сънародници да бъдат жив мост между двата приятелски народа“, допълни Румен Радев. \r\nОт своя страна посланик Фераш благодари на българския президент за оказаната чест за  удостояването му с висшето държавно отличие. „Ще отнеса в сърцето си българите, защото това е най-доброто, което ми се случи тук – да общувам и работя с българи. Вашата страна е една от най-красивите, в които съм бил – с прекрасна природа и култура“, с тези думи се обърна към гостите на церемонията посланика на Португалската република в България Луиш Фераш.", "date": "2017.12.13", "title": "Президентът Румен Радев: България и Португалия споделят обща кауза за превръщането на ЕС в по-сигурен и по-справедлив в социално и икономическо отношение общ дом"}
{"url": "http://www.focus-news.net/news/2017/12/13/2467051/predstavitelstvo-na-ek-v-balgariya-gledayte-na-zhivo-diskusiya-po-temite-na-evropeyskata-sigurnost-i-otbrana.html", "text": "В навечерието на последното за годината заседание на Европейския съвет на 14-15 декември 2017г., на което ще се обсъжда старта на Постоянното структурирано сътрудничество (ПСС) в областта на европейската отбрана, днес в Брюксел ще се проведе дискусия на високо равнище. Това съобщиха от пресцентъра на Представителството на ЕК в България.\r\nФедерика Могерини, върховният представител по въпросите на външните работи и политиката на сигурност и заместник-председател на Европейската комисия, и Хавиер Солана, бивш върховен представител на Съюза за Общата външна политика и политика на сигурност, ще говорят за последните постижения в областта на европейската отбрана и бъдещето в тази сфера. Модератор на дискусията ще бъде Йошка Фишер, бивш вицеканцлер и външен министър на Германия. \r\nСъбитието ще бъде предавано на живо на сайта на аудиовизуалната служба на Европейската комисия от 19:00 до 20:30 часа българско време.", "date": "2017.12.13", "title": "Представителство на ЕК в България: Гледайте на живо дискусия по темите на европейската сигурност и отбрана"}
{"url": "http://www.focus-news.net/news/2017/12/13/2467052/telegraph-gigantski-piton-uspya-da-blokira-za-kratko-pat-avstraliya.html", "text": "Полицията в Австралия откри петметров питон, блокирал път в страната, пише британският Telegraph. Инцидентът е станал в малко населено място в северната част на Австралия, където полицейска кола е изчакала огромната змия да прекоси пътя, успявайки през това време да заснемат влечугото с мобилен телефон. \r\nПолицаите, срещнали питона, публикуваха снимката в социалните мрежи, като отбелязаха шеговито, че „никога не знаеш с какво ще се сблъскаш по време на смяната си“.  Цанко Цолов", "date": "2017.12.13", "title": "Telegraph: Гигантски питон успя да блокира за кратко път Австралия"}
{"url": "http://www.focus-news.net/news/2017/12/13/2467053/pravitelstvoto-predostavi-dopalnitelni-145-mln-lv-na-natsionalniya-kompensatsionen-zhilishten-fond.html", "text": "Министерският съвет предостави 14,5 млн. лв. по бюджета на Националния компенсационен жилищен фонд, като за целта одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на финансите. Така общият размер на средствата по бюджета на НКЖФ за 2017 г. става 35,6 млн. лева. Това съобщиха от правителствената информационна служба.\r\nС предоставянето на средствата ще бъдат изплатени част от задълженията за левови компенсации на граждани, отговарящи на нормативно установените изисквания като притежатели на многогодишни жилищно-спестовни влогове.\r\nОдобрени бяха и вътрешнокомпенсирани промени по бюджета на Министерството на културата. С тях се намаляват утвърдени разходи по политики и бюджетни програми, по които са реализирани икономии, за да се увеличат разходите по бюджетните програми „Национален фонд „Култура“, „Сценични изкуства“, „Подпомагане развитието на българската култура и изкуства, на българския книжен сектор, библиотеки и читалища“ и „Обучение на кадри в областта на изкуствата и културата“.", "date": "2017.12.13", "title": "Правителството предостави допълнителни 14,5 млн. лв. на Националния компенсационен жилищен фонд"}
{"url": "http://www.focus-news.net/news/2017/12/13/2467054/ministerstvoto-na-turizma-i-unss-shte-podpishat-sporazumenie-za-satrudnichestvo.html", "text": "Министерството на туризма и Университетът за национално и световно стопанство (УНСС) ще подпишат споразумение за сътрудничество. За това се споразумяха на работна среща министърът на туризма Николина Ангелкова и ректорът на висшето училище проф. д.ик.н. Стати Статев, съобщиха от пресцентъра на министерството. \r\nСред нашите основни цели е да насърчаваме растежа на младите хора в отрасъла, защото от тях до голяма степен зависят качеството на туристическите услуги и имиджът на страната ни. Искаме да задържим младите хора в България, тук те да получават достатъчно добро образование и перспективи за развитие, подчерта министър Ангелкова.\r\nПартньорството с УНСС предвижда да се ползват доброволци от университета при реализацията на различни събития, организирани от министерството. Ще бъдат привличани и студенти, които да сътрудничат на туристическата администрация за различни специализирани изложения.\r\nПроф. Статев изказа задоволството си от ефективната работа на министерството за рекламата на България като целогодишна дестинация. На срещата бяха обсъдени също възможностите за приложение на дигиталните технологии в туризма, планирането и разработването на проекти, финансирани от ЕС, като се ползва опитът на катедрата по туризъм. Ще бъдат обменяни и добри практики при подготовката на съвместни проекти.\r\nУНСС е готов да подпомага министерството с иновативни идеи и разработки, свързани с мониторинг на различните видове туризъм, както и с икономическата обосновка на потенциални обекти от инвестиционната карта на министерството. Коментирани бяха и възможностите за насърчаване на студентски стажове, както и обменът на студенти и учебни програми със страни, с които България поддържа активни отношения в туризма. \r\nУНСС е най-голямото и най-старо висше икономическо училище в България и Югоизточна Европа. Неговата катедра \"Икономика на туризма\" е създадена през 1990 г. с водеща специалност \"Туризъм\". В момента в нея се обучават над 750 студенти.", "date": "2017.12.13", "title": "Министерството на туризма и УНСС ще подпишат споразумение за сътрудничество"}
{"url": "http://www.focus-news.net/news/2017/12/13/2467055/pravitelstvoto-odobri-dopalnitelni-razhodi-i-transferi-za-2017-g.html", "text": "Правителството одобри допълнителни разходи по бюджетите на министерства и трансфери към общини в размер на 39,518 млн. лева. Това съобщиха от правителствената информационна служба.\r\nПо бюджета на Министерския съвет се предоставят 23,188 млн. лв. за финансовото обезпечаване през настоящата година на договор от 2015 г. за продължаване на софтуерната осигуровка за програмни продукти на „Майкрософт“ с придобит лиценз за безсрочно право на ползване за нуждите на държавната администрация на страната ни.\r\nПо бюджета на Министерството на образованието и науката се предоставят 10 млн. лв. за осигуряване на подходящи транспортни средства за децата в задължителна предучилищна възраст и за учениците от населени места, в които няма детска градина или училище.\r\nПо бюджета на Държавната агенция „Разузнаване“ се предоставят 620 хил. лв. за издръжка на задграничната дейност на агенцията.\r\nНа община Брезово се отпускат 810 хил. лв. за изпълнение на проекти, свързани с консервация, реставрация и експониране на родната къща на полк. Владимир Серафимов и на Аджарската книжовна школа в с. Свежен, община Брезово.\r\nЗа проучване, разкопки и реставрация на археологическия обект „Мисионис“ по бюджета на община Търговище се предоставят 100 хил. лева.\r\nПо бюджета на община Видин за консервация, реставрация и експониране на Общинския драматичен театър „Вида“ и за строително-монтажни работи на сградата на ГПЧЕ „Йордан Радичков“ се отпускат 3 млн. лева.\r\nНа община Сливен за ремонтни дейности по бул. „Хаджи Димитър“ в града се дават 1,8 млн. лева.\r\nСредствата са осигурени от централния бюджет за 2017 г.", "date": "2017.12.13", "title": "Правителството одобри допълнителни разходи и трансфери за 2017 г."}
{"url": "http://www.focus-news.net/news/2017/12/13/2467056/odobreni-sa-razhodite-po-predostavenata-humanitarna-pomosht-za-albaniya.html", "text": "Министерският съвет одобри направените разходи за предоставената в началото на м. декември т. г. хуманитарна помощ за Албания. Те възлизат на близо 62 хил. лв. Това съобщиха от правителствената информационна служба.\r\nСтраната беше застигната от силни бури и наводнения и при създалата се бедствена ситуация България изпрати помощта още на 6 декември, за да подпомогне нормализирането на живота на хората там. Осигурени бяха одеала, надуваеми дюшеци, палатки, облекла за работа във вода, чаршафи и основни хранителни продукти. Доставката беше осъществена със съдействието на Министерството на отбраната.", "date": "2017.12.13", "title": "Одобрени са разходите по предоставената хуманитарна помощ за Албания"}
{"url": "http://www.focus-news.net/news/2017/12/13/2467057/nad-675-mln-lv-sa-prihodite-za-2014-g-i-2015-g-ot-kontsesionna-deynost-v-sistemata-na-mtits.html", "text": "Правителството се запозна с доклад на министъра на транспорта, информационните технологии и съобщенията за контрола по изпълнението на концесионните договори за обекти от транспортната инфраструктура за 2014 г. и 2015 г. Това съобщиха от правителствената информационна служба.\r\nКъм 31.12.2014 г. подписаните концесионни договори са за пристанищните терминали Леспорт, Балчик, Свищов, Оряхово, Сомовит, Росенец, Бургас изток-2, Видин юг, Лом, Бургас-запад, Никопол, Русе-запад, Несебър, Видин-север и Фериботен комплекс Видин, както и за гражданските летища за обществено ползване Бургас и Варна.\r\nПризнатите инвестиции на концесионерите на пристанищни терминали за 2014 г. са общо в размер на 63 971 956 лева, а по договорите за концесия на летищата в Бургас и Варна от “Фрапорт Туин Стар Еърпорт Мениджмънт“ АД са отчетени инвестиции в размер на 9 808 142 лева.\r\nПолучените приходи от концесионни плащания през отчетната 2014 г. са в размер на 32 837 730 лева.\r\nВ края на 2015 г. подписаните концесионни договори са за пристанищните терминали Леспорт, Балчик, Свищов, Оряхово, Сомовит, Росенец, Бургас изток-2, Видин юг, Лом, Бургас-запад, Никопол, Несебър, Видин-север и Фериботен комплекс Видин, за гражданските летища за обществено ползване Бургас и Варна, както и за Централна железопътна гара – Пловдив.\r\nВ изпълнение на договорните задължения на концесионерите на пристанищните терминали за извършване на инвестиции за 2015 г. са признати инвестиции общо в размер на 58 231 235 лева. В тази сума влизат и направените инвестиции по концесионния договор за жп гара Пловдив – първа договорна година, в размер на 1 707 281 лева. По Договора за концесия на гражданско летище за обществено ползване Бургас и гражданско летище за обществено ползване Варна, от “Фрапорт Туин Стар Еърпорт Мениджмънт“ АД са отчетени инвестиции в размер на 10 178 527 лева.\r\nПолучените приходи от концесионни плащания през отчетната 2015 г. са в размер на 34 734 706 лева\r\nСлед извършените проверки през отчетените периоди не са били констатирани нарушения, които да доведат до преустановяване на дейността на предоставените на концесия обекти, с изключение на договора за пристанищен терминал Русе-запад, който с е прекратен с решение на Министерския съвет от февруари 2015.", "date": "2017.12.13", "title": "Над 67,5 млн. лв. са приходите за 2014 г. и 2015 г. от концесионна дейност в системата на МТИТС"}
{"url": "http://www.focus-news.net/news/2017/12/13/2467058/s-15-godini-se-udalzhavat-tri-kontsesionni-dogovora-za-dobiv-na-podzemni-bogatstva.html", "text": "Правителството прие отправените от концесионерите предложения за удължаване с по 15 години на концесионните договори за добив на природни богатства от находищата „Бели извор“, област Враца, „Коритна“, област Ловеч, и „Димов дол“, област Смолян. Това съобщиха от правителствената информационна служба.\r\nОт първите две находища се добиват мергели за производство на цимент. Концесионерите – „Холсим България“ АД и „Златна Панега цимент“ АД, мотивират исканията си с наличието на оставащи запаси, които биха останали неиззети.\r\nС одобрената промяна в концесионните договори Министерският съвет изменя и начина на формиране на концесионните плащания като ги привежда в съответствие с Наредбата за принципите и методиката за определяне на концесионното възнаграждение за добив на подземни богатства, променена през 2007 г. До момента концесионерите са заплащали необходимите суми в съответствие със старите правила, валидни към датата на подписване на договорите – 1997 г.\r\nОт находище „Димов дол“ концесионерът „Рудметал“ АД добива оловно-цинкови руди. С одобреното днес изменение на договора се променят и границите на концесионната площ. Тя се увеличава с допълнителни терени, необходими за осъществяване на спомагателни дейности по концесията, извън добива. Промяната е мотивирана и от изменение на границите на находище „Димов дол“, направено след преоценка и преизчисляване на запасите.", "date": "2017.12.13", "title": "С 15 години се удължават три концесионни договора за добив на подземни богатства"}
{"url": "http://www.focus-news.net/news/2017/12/13/2467059/otpusnati-sa-6173-lv-za-rehabilitatsiya-na-voennoinvalidi-i-voennopostradali.html", "text": "Правителството одобри допълнителни разходи по бюджета на МВР в размер на 8042 лв. Това съобщиха от правителствената информационна служба. С 6173 лв. от отпуснатите средства ще се разплатят извършени разходи от правоимащи лица по Закона за военноинвалидите и военнопострадалите за предоставени дейности и услуги в курортните комплекси и базите за отдих на МВР, както и в болниците за продължително лечение и рехабилитация – филиали на Медицинския институт на МВР. Останалата част от сумата – 1869 лв., се предоставя за спортни дейности на обучаващите се в Академията на МВР, съобразно минималните диференцирани размери на паричните средства за физическо възпитание и спорт, които се осигуряват от държавния бюджет. Одобрени бяха и вътрешнокомпенсирани промени по бюджета на МВР. Те отразяват настъпили промени по области на политики, бюджетни програми и показатели по бюджета на ведомството.", "date": "2017.12.13", "title": "Отпуснати са 6173 лв. за рехабилитация на военноинвалиди и военнопострадали"}
{"url": "http://www.focus-news.net/news/2017/12/13/2467060/predlagani-ot-pravitelstvoto-promeni-v-nk-razshiryavat-kraga-na-litsata-koito-mozhe-da-badat-presledvani-za-koruptsionni-prestapleniya.html", "text": "Правителството одобри проект на промени в Наказателния кодекс, чиято цел е да бъде разширен кръгът на лицата, които може да бъдат преследвани за корупционни престъпления. Това съобщиха от правителствената информационна служба.\r\nС предлаганите за приемане от Народното събрание промени се разширява обхватът на понятието “длъжностно лице“. В него ще попадат също заемащите служба в общинските администрации, хората, изпълняващи ръководна работа или работа при обединение от търговци, или друга публична функция. Идеята е да се уеднакви режимът на корупционните престъпления, така че наказателноправните норми да се прилагат симетрично за длъжностни лица от публичния сектор и за длъжностни лица от частния сектор.\r\nЗа длъжностните лица, които нарушават или не изпълняват задълженията си, или превишат правата си и от това произлизат значителни вредни последици за физически, юридически лица или обединения, се предлага нов състав на престъплението по чл. 221 от НК – наказание до 4 години затвор и лишаване от права.\r\nЗа първи път се инкриминира търговията с влияние при осъществяване на търговска дейност. Това деяние се характеризира с висока степен на обществена опасност, но в момента не попада в обхвата на наказателния закон. Законопроектът предвижда до 5 години лишаване от свобода и глоба за търговци, ръководители и служители в юридически лица и еднолични търговци, които искат или приемат подкуп, за да упражнят влияние при вземане на решение от друго лице.\r\nОт наказателна отговорност се освобождават предложилите, обещалите или дали подкуп или облага, ако са извършили деянието, за да защитят законно право или интерес, и ако незабавно и доброволно са съобщили за това на съответните органи.\r\nЗа искане, даване, получаване и посредничество при т. нар. „стопански подкуп“ по чл. 225б от НК отпада изискването облагата да е само имотна. Размерът на наказанието за стопански подкуп се увеличава на до 5 години и глоба от 500 лв. до 2000 лв. В сега действащия кодекс, то е до 2 години и глоба в размер 100-300 лв.\r\nПредложените изменения са и в отговор на препоръките от Независимия технически анализ на структурния и функционален модел на Прокуратурата на Република България, изготвен през миналата година от Службата за подкрепа на структурни реформи към Европейската комисия. Законодателните промени са залегнали в Плана за действие за изпълнение на препоръките от доклада на Европейската комисия от януари 2017 г. по Механизма за сътрудничество и оценка.", "date": "2017.12.13", "title": "Предлагани от правителството промени в НК разширяват кръга на лицата, които може да бъдат преследвани за корупционни престъпления"}
{"url": "http://www.focus-news.net/news/2017/12/13/2467061/blizo-74-mln-lv-sa-prihodite-ot-kontsesionna-deynost-po-zpb-prez-2015-g.html", "text": "Близо 74 млн. лв. са приходите от концесионна дейност по Закона за подземните богатства през 2015 г. Това е записано в доклад за концесионната дейност през годината, приет от Министерския съвет. Това съобщиха от правителствената информационна служба. По бюджетите на общините, на чиято територия са разположени находищата, са преведени 28,4 млн. лв. при 25,1 млн. лв. през 2014 г., което е с 13% повече.\r\nС най-голям относителен дял от приходите (18,64%) е „Дънди Прешъс Металс Челопеч“ ЕАД, следван от „Елаците мед“ АД (16,27%), „Асарел медет“ АД (7,71%), „Проучване и добив на нефт и газ“ АД (3,15%), „Петрокелтик“ ООД (2,4%) и др.\r\nКъм 31 декември 2015 г. в България действат общо 496 концесии за добив на подземни богатства, които са разпределени по следния начин: 19 – за метални полезни изкопаеми, 72 – за индустриални минерали, 17 – за нефт и природен газ, 18 – за твърди горива, и 370 – за строителни и скалнооблицовъчни материали, се посочва още в доклада.\r\nСпоред изискванията на Правилника за прилагане на Закона за концесиите, концесионната дейност се отчита ежегодно от създадените от министъра на енергетиката комисии за контрол. Докладите на комисиите се приемат за сведение от Министерския съвет.", "date": "2017.12.13", "title": "Близо 74 млн. лв. са приходите от концесионна дейност по ЗПБ през 2015 г."}
{"url": "http://www.focus-news.net/news/2017/12/13/2467062/washington-post-chlenove-na-republikanskata-partiya-se-obvinyavat-edin-drug-sled-kato-tehniya-kandidat-zagubi-senatskoto-myasto-v-alabama.html", "text": "Зашеметени републиканци започнаха да се обвиняват един друг след като кандидатът на партията Рой Муур не успя да спечели сенатското място в щата Алабама, коментира вестник Washington Post. \r\nМуур загуби от представителя на Демократическата партия Дъг Джоунс, като роля за това най-вероятно са изиграли скорошните обвинения в сексуално насилие, отправени срещу републиканския кандидат, отбелязва изданието. \r\nДействията на членове от неговата партия обаче показват дълбоките различия сред републиканците, които се засипаха с обвинения, въпреки че до последния момент Муур изоставаше с около 20 хил. гласа според повечето проучвания. \r\nРепубликанската партия се раздели на два лагера. Едните подкрепят лидера на сенатското мнозинство Мич МакКонъл, който се дистанцира от Муур, докато други застанаха зад Стивън Банън, който се показа като виден поддръжник на загубилия. \r\nУчастие в спора взе и президентът Доналд Тръмп, който подкрепи позицията на бившия си съветник Банън. „Казах че Рой Муур няма да успее да спечели. Бях прав“, бяха думите на държавния глава, публикувани в една от социалните мрежи. \r\nЧуха се и призива за оставка едновременно и на Банън и на МакКонъл, отправени от съответните противоположни лагери. Цанко Цолов", "date": "2017.12.13", "title": "Washington Post: Членове на републиканската партия се обвиняват един друг след като техния кандидат загуби сенатското място в Алабама"}
{"url": "http://www.focus-news.net/news/2017/12/13/2467063/balgariya-podkrepya-spazvaneto-na-protokola-sreshtu-nezakonniya-trafik-na-migranti-po-susha-more-i-vazduh.html", "text": "Министерският съвет прие решение, с което одобрява възражение на България срещу направена от Ислямска република Афганистан резерва по Протокола срещу незаконния трафик на мигранти по суша, море и въздух. Това съобщиха от правителствената информационна служба.\r\nПротоколът допълва Конвенцията на ООН срещу транснационалната организирана престъпност. С него се цели да бъдат определени начините за предотвратяване и борба с незаконния трафик на мигранти и разширяване на международното сътрудничество в тази област при защита на правата на съответните лица.\r\nВъзражението на българската страна е в полза на спазването на чл. 18 на Протокола, който се отнася до установяването и условията за връщане на нелегалните мигранти. Позицията ни е, че изключване на прилагането на чл. 18 от Протокола създава пречка за пълноценното изпълнение на предвидените в него задължения за връщане на нелегалните мигранти.", "date": "2017.12.13", "title": "България подкрепя спазването на Протокола срещу незаконния трафик на мигранти по суша, море и въздух"}
{"url": "http://www.focus-news.net/news/2017/12/13/2467064/blagoevgrad-vasko-krapkata-zabavlyava-detsata-v-grada-s-prikazka-za-blusa-i-rokendrola.html", "text": "Васко Кръпката забавлява децата в Благоевград с „Приказка за блуса и рокендрола“. „Приказка за блуса и рокендрола“ бе третата история, разказана в „Часът на приказния разказвач“ във фоайето на Община Благоевград. Това съобщиха от пресцентъра на Общината. Васко Кръпката се превъплъти в приказен разказвач, който събуди интерес в малчуганите с хармониката и китарата си. \r\nВ навечерието на Коледа десетки деца и техните родители станаха част от вълшебството и магията на „Приказка за блуса и рокендрола“.  \r\nПо време на приказната инициатива децата отново получиха топло мляко, чай и бисквити. За тях имаше подготвени много изненади и игри в приказния кът, около елхата.  \r\nУтре вечер, децата ги очакват, отново, много изненади и емоции във фоайето на Общината. Забавната история, в предпоследния ден от приказната поредица, ще бъде представена от актьорите на Общински куклен театър- Благоевград.  „Часът  на приказния разказвач“ се провежда за поредна година. Инициативата има за цел да стимулира интересът на децата, както към българската, така и към световната литература.", "date": "2017.12.13", "title": "Благоевград: Васко Кръпката забавлява децата в града с „Приказка за блуса и рокендрола“"}
{"url": "http://www.focus-news.net/news/2017/12/13/2467065/afp-sasht-shte-osiguryat-na-livanskata-armiya-parvite-y-udarni-vertoleti.html", "text": "САЩ ще осигурят на ливанската армия първите ѝ ударни вертолети. Това е съобщено от американския генерал Джоузеф Вотел, по време на негово посещение в Бейрут в сряда, предава AFP. \r\nАмериканското министерство на отбраната ще даде на ливанската армия шест леки ударни вертолети тип MD530G, като заедно с тях ще бъдат осигурени и шест дрона „Скан Игъл“, устройства за нощно виждане и екипировка на обща стойност 120 млн. долара.\r\nСпоред американския посланик в Ливан Елизабет Ричард, помощта ще „помогне на армията (на Ливан) да подсили своите възможности за гранична отбрана и извършване на антитерористични операции“. \r\nВотел се срещна с премиера на Саад Харири, ливанският министър на отбраната и други официални лица в сряда, като изрази \"гордостта\" си от партньорството с ливанската армия.  Цанко Цолов", "date": "2017.12.13", "title": "AFP: САЩ ще осигурят на ливанската армия първите й ударни вертолети"}
{"url": "http://www.focus-news.net/news/2017/12/13/2467066/blagoevgrad-dvizhenieto-po-glaven-pat-e-79-e-blokirano-pri-simitli-shte-bade-vazstanoveno-v-1915-chasa.html", "text": "Движението по главен път Е-79 при моста в Симитли е блокирано, ще бъде възстановено в 19.15 часа. Това съобщи за  Агенция \"Фокус\" Димитър Русков, представител на Сдружение „Бъдеще за община Банско“, което организира протеста в подкрепа на изграждане на втори кабинков лифт в Банско. „Протестът тече. Намираме се при моста за разклона за Банско. Събрали сме се много хора. Тук са и кметовете на цяла област Благоевград“, каза Русков и уточни, че протестиращите имат разрешение да блокират движението до 19.15 часа. Подкрепящите изграждане на втори лифт в Банско издигнаха плакати с надписи: \"Искаме бъдеще за децата си\"; \"Българите срещу зелената мафия\" и др., като скандираха \"Всеки ден ще е така до кабинката\".\r\nВ София се организира контрапротест на еколози, които са против изграждането на втори кабинков лифт в Банско. Еколозите се събраха в 18.30 часа в началото на пешеходната част на бул. \"Витоша\" при метростанция НДК, като от там ще продължат до сградите на Министерски съвет и Министерство на екологията.", "date": "2017.12.13", "title": "Благоевград: Движението по главен път Е-79 е блокирано при Симитли, ще бъде възстановено в 19.15 часа"}
{"url": "http://www.focus-news.net/news/2017/12/13/2467067/d-r-emil-mladenov-mbal-vratsa-otnovo-se-bavyat-zaplatite-v-bolnitsata-i-tova-sazdava-naprezhenie.html", "text": "Отново се бавят заплатите в МБАЛ-Враца и това създава напрежение, каза за Радио „Фокус“-Видин д-р Емил Младенов, председател на синдикалната организация на КТ „Подкрепа“ в болницата. Той посочи, че в началото на месец декември са изплатени само половината от заплатите за месец октомври в лечебното заведение. \r\n„След смяната на ръководството на Министерството на здравеопазването бяха стопирани мерките, които трябваше да се предприемат за оздравяването на болницата. Отново имаме запорирани сметки на болницата. Това означава, че до края на декември няма да получим работни възнаграждения“, коментира д-р Младенов. Той допълни, че с решение на Медицинския съвет на МБАЛ „Христо Ботев“-Враца е прието да се изпрати отворено писмо до Министерския съвет, до министрите на здравеопазването и финансите и до постоянната Комисия по здравеопазване в Народното събрание. \r\n„Настояваме да разберем какво е бъдещето на болницата, ще бъде ли Министерството на здравеопазването гарант по кредита, който ще изтегли болницата? Искаме отговори на тези въпроси, както и на въпроса за мерките за стабилизиране на лечебното заведение“, каза още д-р Младенов. Той посочи, че само за няколко часа под отвореното писмо са се подписали над 180 души, работещи в болницата. Д-р Младенов заяви, че ако не се получат отговори на писмото, както и ако не бъдат изплатени дължимите работни възнаграждения до края на месеца има вероятност медицинският персонал да преустанови работа по Коледа. \"Фокус\" припомня:\r\nВ началото на месец октомври медици и жители на Враца протестираха в защита на лечебното заведение, което имаше опасност да затвори врати, заради тежкото си финансово състояние.\r\nАнна ЛОЗАНОВА", "date": "2017.12.13", "title": "Д-р Емил Младенов, МБАЛ-Враца: Отново се бавят заплатите в болницата и това създава напрежение"}
{"url": "http://www.focus-news.net/news/2017/12/13/2467068/blagoevgrad-sastudenti-na-19-godishnoto-momiche-koeto-be-ubito-na-peshehodna-pateka-v-grada-otnovo-organiziraha-bdenie-v-neyna-pamet.html", "text": "Състуденти на 19-годишното момиче, което бе убито на пешеходна пътека в Благоевград, отново организираха бдение в нейна памет, предаде репортер на Радио \"Фокус\" - Пирин. Десетките младежи и жители на града са се събрали на улица \"Славянска\", където се случи трагичният инцидент. Те са със запалени светлини в ръце, а на пешеходната пътека са поставени цветя и снимки на загиналата. \r\nЛивия НИНОВА", "date": "2017.12.13", "title": "Благоевград: Състуденти на 19-годишното момиче, което бе убито на пешеходна пътека в града, отново организираха бдение в нейна памет"}
{"url": "http://www.focus-news.net/news/2017/12/13/2467069/vizualna-kampaniya-za-sofiya-shte-bade-predstavena-na-14-dekemvri.html", "text": "Визуална кампания за София ще бъде представена от 11.00 часа на 14 декември 2017 г. в залата на Направление \"Архитектура и градоустройство\" към Столична община на ул. „Сердика“ 5. Това съобщиха от пресцентъра на Столичния общински съвет (СОС). Малина Едрева – председател на Постоянната комисия по култура и образование в СОС, главният архитект на София Здравко Здравков и членове на работната група ще представят работата по три интегрирани проекта за визуална комуникация и ориентация за посетители и жители на столицата – \"София общува\". \r\nПо-конкретно, ще бъдат представени резултатите от проучване за отразяването на София в социалните мрежи и международни медии, кампанията за визуална комуникация на града по време на председателството и система за ориентация на туристи и граждани в столицата и градския транспорт.", "date": "2017.12.13", "title": "Визуална кампания за София ще бъде представена на 14 декември"}
{"url": "http://www.focus-news.net/news/2017/12/13/2467070/afp-benyamin-netanyahu-zayavi-che-ne-e-vpechatlen-ot-izyavlenieto-na-organizatsiyata-za-islyamsko-satrudnichestvo-otnosno-erusalim.html", "text": "Израелският премиер Бенямин Нетаняху заяви, че не е впечатлен от общото становище на Организацията за ислямско сътрудничество, в което държавите членки призовават света да признае Източен Ерусалим за столица на Палестинската автономия, предава AFP. \r\n“Не сме впечатлени от всички тези заявления“, отбеляза Нетаняху по време на своя реч в сряда, като изрази надеждата си, че много страни ще последват примера на американският президент Доналд Тръмп и признаят Ерусалим за израелска столица. Агенция „Фокус“ припомня: По-рано в сряда, 13 декември, в Истанбул бе проведена извънредна среща на  Организацията за ислямско сътрудничество, която осъди действията на Тръмп и призова всички държави по света да признаят града за столица на Палестинската автономия.  Цанко Цолов", "date": "2017.12.13", "title": "AFP: Бенямин Нетаняху заяви, че не е впечатлен от изявлението на Организацията за ислямско сътрудничество относно Ерусалим"}
{"url": "http://www.focus-news.net/news/2017/12/13/2467071/voleybol-maritsa-plovdiv-zagubi-parviya-geym-sreshtu-dinamo-kazan-s-1925.html", "text": "Марица (Пловдив) загуби първия гейм срещу Динамо (Казан) с 19:25 в мач от груповата фаза на женската Шампионска лига.", "date": "2017.12.13", "title": "Волейбол: Марица (Пловдив) загуби първия гейм срещу Динамо (Казан) с 19:25"}
{"url": "http://www.focus-news.net/news/2017/12/13/2467072/blagoevgrad-osvobodeno-e-dvizhenieto-po-glaven-pat-e-79-pri-simitli.html", "text": "Освободено е движението по главен път Е-79  при Симитли . Това съобщи за Радио \"Фокус\"-Пирин от пресцентъра на Община Симитли. Пътят бе затворен към 19.00 часа заради протест на жители от областта, които искат да бъде изграден втори кабинков лифт в Банско. На протеста присъстваха и кметовете на Симитли - Апостол Апостолов и кметът на Банксо - Георги Икономов.\r\nПротестиращите бяха издигнали плакати с надписи: \"Искаме бъдеще за децата си\"; \"Българите срещу зелената мафия\". \"Последна година без втора кабинка\" и др.\r\nЛивия НИНОВА", "date": "2017.12.13", "title": "Благоевград: Освободено е движението по главен път Е-79  при Симитли"}
{"url": "http://www.focus-news.net/news/2017/12/13/2467073/predstoyashti-sabitiya-v-stranata-za-14-dekemvri-agentsiya-fokus.html", "text": "***\r\nОт 10.00 часа в МВР, вътрешният министър Валентин Радев ще се срещне с европейският комисар, отговарящ за Съюза за сигурност Джулиан Кинг.\r\n*** \r\nОт 19.00 часа Sofia event center, (Парадайз Център) министърът на регионалното развитие и благоустройството Николай Нанков и заместник-министър Деница Николова ще участват в церемонията по връчването на годишните награди за постижения в областта на инвестиционните проекти, строителството и архитектурата в България – „Сграда на годината 2017”.\r\n***\r\nОт 09.00 часа ще се проведе заседание на Народното събрание. \r\n***\r\nПредседателят на Скупщината на Република Черна гора Иван Брайович ще бъде на официално посещение в България. В 10.30 часа председателят на Народното събрание Цвета Караянчева ще посрещне госта на официалния вход на парламента.  В 10.35 часа ще започне срещата на Цвета Караянчева и Иван Брайович. Двамата ще дадат изявление за медиите в 11.20 часа. В 11.40 часа ще бъдат поднесени венци пред Паметника на Незнайния воин. \r\n***\r\nОт 09.30 часа ще се състои заседание на Пленума на Висшия съдебен съвет.\r\n***\r\nОт 09.00 часа в зала „Сердика“ в „София Хотел Балкан“ ще се състои дискусия на тема „Първи ефекти от въвеждането на новия входно-изходен тарифен модел и на балансиращия пазар на природен газ\".\r\n***\r\nОт 09.30 часа 15 състав на СГС ще гледа делото срещу Любомир Д. (чл. 115-118 НК).\r\n***\r\nОт 09.30 часа II състав на Специализирания наказателен съд ще се гледа делото срещу Стоян Б. за организиране и ръководене на организирана престъпна група. \r\n***\r\nОт 10.00 часа в хотел „Витоша“ по проект „Изграждане и внедряване на система за дистанционно електронно гласуване“ ще се проведат симулации на дистанционно електронно гласуване в изпълнение на договор, сключен между Държавна агенция „Електронно управление“ (ДАЕУ) и „Ню Ай“ АД.\r\n***\r\nОт 10.30 часа в Музея на съобщенията главният изпълнителен директор на „Български пощи“ ЕАД Деян Дънешки ще валидира  издание на тема:  „100 години от полета на Ямболския цепелин (L59) – най-дългият полет без прекъсване във военната история” .\r\n***\r\nОт 10.30 часа в зала П034 на УНСС ще гостуват лектори от благотворителна инициатива „Бъдители. На тема „Спедиция, логистика и висока ефективност“ пред студентите ще говорят Биляна Панталеева – бизнес обучител и основател на „Бъдители“, Явор Панталеев – търговски директор на компания за спедиция, транспорт и логистика, и Стоян Стоянов – собственик на компания за спедициия, транспорт и логистика.\r\n***\r\nОт 11.00 часа ХVII състав на Специализирания наказателен съд ще се гледа делото срещу Ангел П., Анатоли А., Цветомир Ц. и др. за организиране и ръководене на организирана престъпна група.\r\n***\r\nОт 11.00 часа Х състав на Специализирания наказателен съд ще гледа делото срещу Владимир Н. за организиране и ръководене на организирана престъпна група. \r\n***\r\nОт 11.00 часа в залата на Направление архитектура и градоустройство на ул. „Сердика“ 5, ще бъде представена работата по три интегрирани проекта  за визуална комуникация и ориентация за посетителите и жителите на столицата – СОФИЯ ОБЩУВА.\r\n***\r\nОт 11.00 часа в Националния пресцентър на БТА Институтът за развитие на публичната среда /ИРПС/ ще даде пресконференция на тема „Проблеми и препоръки за партийното финансиране в България. Представяне на резултати от проучването „Партийното финансиране в България““.\r\n***\r\nОт 11.30 часа в зала „Изток“ на Народното събрание, Комисията по вътрешна сигурност и обществен ред и Комисията по европейските въпроси и контрол на европейските фондове ще се срещнат с европейския комисар за Съюза на сигурност Джулиан Кинг.\r\n***\r\nОт 12.00 часа в Националния пресклуб на БТА ще се състои пресконференция на тема „23 Фестивал на българското документално и анимационно кино „Златен ритон\".\r\n***\r\nОт 13.30 часа в зала „Пресцентър“ на Министерство на труда и социалната политика ще се състои кръгла маса на тема „Децата в дигиталния свят: как да предотвратим и да се справим със сексуалното онлайн насилие над деца“.\r\n***\r\nОт 13.00 часа в Националния пресклуб на БТА ще се състои пресконференция на тема „Нов етап по дългия път на Закона за защита на българския фолклор и Националната кампания „Да запалим и съхраним огъня български!“.\r\n***\r\nОт 14.00 часа в Националния пресклуб на БТА, Център за анализи и маркетинг ще даде пресконференция на тема „Политически нагласи в края на 2017 г. - представяне на резултати от Национално представително изследване“.\r\n***\r\nОт 16.20 часа в НБУ (корпус 2 – зала 304) ще бъде проведе заключителен семинар на тема „SARCHUS-AIR - Локализиране и експериментална реконструкция на древни пътища и хабитати“.\r\n***\r\nОт 16.30 часа в Мраморно фоайе I етаж на Столична библиотека официално ще бъдат обявени победителите в ХIII национален Коледен литературен конкурс за есе, организиран от Столична библиотека и Народно читалище „Св. София, 1997“ – „Глобалното затопляне vs Дядо Коледа“.\r\n***\r\nОт 18.00 часа в зала „Яворов“ възпитаниците от Център за личностно и творческо развитие на децата на Благоевград ще представят празничен концерт.\r\n*** \r\nОт 16.30 до 18.00 часа в централата на ПП ГЕРБ, общинският съветник арх. Димитър Георгиев ще има приемен ден за граждани.\r\n*** \r\nОт 09.00 часа в Swiss Belhotel  „Димят“ ще се състои международна конференция, посветена на борбата със свлачищата и управлението на крайбрежните зони.\r\n*** \r\nОт 10.00 часа в Аулата на МБАЛ – Варна към ВМА ще бъдат открити „Дни на Науката 2017”.\r\n***\r\nОт 18.00 часа с празничен концерт в зала 1 на Фестивалния и конгресен център, Национално училище по изкуствата „Добри Христов“ – Варна ще посрещне своя празник - 73 години от основаването на училището и 142 г. от рождението на Добри Христов - изтъкнат общественик, композитор, диригент, теоретик в областта на музиката.\r\n*** \r\nОт 11.00 часа в кабинета на кмета в Община Велико Търново ще гостуват коледари от детска градина „Слънце“. \r\n*** \r\nОт 12.00 часа в зала 304 на Синдикалния дом ще се проведе заседание на ТКС на Федерация на синдикатите в здравеопазването с участието на зам.-председателя на федерацията д-р Пламен Радославов. Той ще изнесе информация от провелия се Национален съвет за тристранно сътрудничество (НСТС) в Министерския съвет (МС) относно състоянието на системата на здравеопазването в страната /финансово състояние на болници, размер на РЗ, недостиг на човешки ресурси и пр./. \r\n*** \r\nОт  15.00 часа библиотека на НЧ „Надежда 1869“ ще се проведе Коледна работилничка  за децата, участвали в лятната инициатива „В помощ на библиотекаря” . \r\n*** \r\nОт 18.00 часа в театралния салон на НЧ „Надежда 1869“ ще се проведе Коледен концерт „Надежда и приятели” . \r\n*** \r\nОт 10.00 часа в ДГ „Арабела“, кметът на Община Видин Огнян Ценков ще се включи в Националната седмица на четенето и ще прочете приказка на възпитаниците на заведението. \r\n***\r\nОт 10.15 часа в Регионалния пресклуб на БТА пресконференция ще дадат представителите на Инициативния комитет за реализиране на проектно предложение „Перлата на Балканите”. \r\n***\r\nОт 19.00 часа в малка зала на ХГ „Иван Фунев“ ще бъде представена коледна изложба на Малки художници.\r\n***  \r\nОт 18.00 часа в Зала 1 на Общината ще се проведе Коледен концерт на Балетна школа „Грация“.\r\n***\r\nОт 13.00 часа в Регионална библиотека „Дора Габе“ ще се състои приказна коледна разходка – четене на коледни приказки с деца.\r\n***\r\nОт 18.00 часа в Младежки център-Добрич ще се състои концерт „Коледни звездички“ на Клуб „Пиано“.\r\n***\r\nОт 18.00 часа в база на хор „Добруджански звуци“ ще се състои концерт „Трите стълба на музиката“ на деца от Музикална къща „Катлин“ и приятели.\r\n***\r\nВ 14.00 часа в Заседателна зала на Общински съвет ще се състои първата пресконференция на Община Дупница по проект „Интегриран градски транспорт на град Дупница\", който се осъществява с финансовата подкрепа на Оперативна програма „Региони в растеж” 2014-2020 г., съфинансирана от Европейския съюз, чрез Европейския фонд за регионално развитие.\r\n***\r\nОт 11.00 часа в сградата на кметство в село Ливада доброволци и щатни служители от БЧК - Бургас ще се срещнат с 24 от пострадалите семейства, които ще получат пакети с хранителни продукти и по една електрическа печка.\r\n***\r\nОт 16.00 часа в Дом на културата „Борис Христов“ ще се проведе церемония по връчването на удостоверения за успешно завършени програми „Училище в облака“.\r\n***\r\nОт 11.30 часа в паричен салон на Централна поща – Кърджали ще се проведе коледно – новогодишно тържество, на което ще присъстват служители, граждани  и ученици от 3-ти „В“ клас на  СОУ „Отец Паисий“ в града.\r\n***\r\nОт 17.30 часа в Художествена галерия „Владимир Димитров – Майстора” ще бъде открита изложба „Убежни точки” на художници учители, съвместно с Регионално управление на образованието – Кюстендил.\r\n***\r\nОт 10.30 часа в Голямата заседателна зала на Общината ще се състои официална церемония по награждаване на \"Най-активните училища\" в Пловдив.\r\n***\r\nОт 12.00 часа в Дом на Културата „Борис Христов“ кметът инж. Иван Тотев ще връчи отличията на Община Пловдив на 14 компании за техния значим принос в развитието на бизнеса в града и региона.  \r\n***\r\nОт 14.00 часа в конферентната зала на хотел \"Империал\" ще се състои заключителна пресконференция във връзка с приключването на проект  „Независим живот-Район „Източен ” по процедура  на директно предоставяне на безвъзмездна финансова помощ.  \r\n***\r\nОт 13.00 часа в Заседателната зала на Общинския съвет ще се проведе  информационна среща на тема „ Перспективи, възможности и предизвикателства пред работата с осъдени лица, чрез артистични дейности“.\r\n***\r\nОт 16.00 часа в Дом на културата „Борис Христов“ ще се проведе церемония по връчването на удостоверения за успешно завършени програми „Училище в облака“.\r\n***\r\nОбщинските съветници от ГЕРБ ще имат приемен ден за граждани.  Петър Попов и Ясен Михайлов: от 17.30  до 19.00 часа в офиса на  ГЕРБ в район „Западен” на ул.  „Царевец” № 9; \r\nГошо Къчков от 17.30 до 19.00 часа в офиса на  ГЕРБ в район „Северен” на бул. „Марица” №91; \r\nПенчо Малинов от 17.00  до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16 до 18:00 часа в офиса на  ГЕРБ в район „Южен” на ул. „Академик Петър Динеков” № 1А. \r\n***\r\nОт 19.30 часа в зала „Пловдив” на хотел „Марица” ще се проведе благотворителна вечер под мотото “Деца помагат на деца на загинали служители от системата на МВР в Пловдивска област”.\r\n*** \r\nОт 10.30 часа в комплекс „Овеч“ ще се проведе събитие на Лумос за представяне на доклад за резултатите от подкрепата, както и дискусия за бъдещите инициативи в подкрепа на децата и младежите в община Провадия.\r\n*** \r\nОт 10.30 часа на Камерна сцена в Читалището ще се проведе „Дядо Коледа, донеси ми красота и вълшебство“. Празник с учениците от III „а“ и III „б“ класове на СУ „Николай Катранов“. \r\n***\r\nОт 19.00 часа в ресторант „Асеновец“ ще бъдат връчени наградите на „Свети Георги Победоносец“ – Сливен. \r\n*** \r\nОт 14.00 часа в Зала № 2 на Родопски драматичен театър „Николай Хайтов“, театър Кърджали гостува с постановката „Вълшебното бисерче“.\r\n***\r\nОт 18.00 часа в РБ „Захарий Княжески“ ще се състои коледен концерт на хор при Туристическо дружество „Сърнена гора”.\r\n***\r\nОт 19.00 часа в Драматичен театър ще се играе постановката „Сватбената рокля на Бети“ от Анна Петрова. \r\n***\r\nОт 19.00 часа в Оперен театър ще се състои концерт на Общински фолклорен ансамбъл „Загоре“.\t\r\n***\r\nВ галерия „Форум“ ще бъде открита Коледната изложба на Дружеството на Хасковските художници. \r\n***\r\nОт 18.00 часа в зала „Дружба“ ще се проведе благотворителен баскетболен турнир в подкрепа на Дани и Криси и подпомагане изграждането на сензорна стая за децата на Хасково.\r\n*** \r\nОт 13.00 часа в общинската администрация в Чепеларе ще се проведе пресконференция по българо-гръцки проект.", "date": "2017.12.13", "title": "Предстоящи събития в страната за 14 декември (Агенция „Фокус“)"}
{"url": "http://www.focus-news.net/news/2017/12/13/2467074/tass-predstavitelyat-na-siriyskata-opozitsiya-razkri-che-pregovori-s-delegatsiyata-na-rezhima-v-zheneva-kam-momenta-nyama.html", "text": "Яхия ал Ариди, говорителят на делегацията на сирийската опозиция, разкри в сряда, че преговори с представителите на режима към момента не са проведени, предава ТАСС. \r\nВъпреки това Ариди отбеляза, че опозиционерите са постигнали напредък в разговорите със Стефан де Мистура – специалният представител на ООН за Сирия. \r\nПо думите на говорителя, „не сме провеждали преговори с тях (представите на сирийския режим – б.р.), вместо това преговаряме със специалния представител, който има мандата за прилагането на резолюция 2254 на Съвета за сигурност“. Резолюцията, приета през декември 2015 г. призовава всички участници в конфликта в Сирия (с изключение на терористичните организации) незабавно да спрат действията, които водят един срещу друг и изисква от ООН да инициира преговори за мир не по-късно от януари 2016 г.Агенция „Фокус“ припомня: От 11 до 14 декември продължава третата седмица от осмия кръг на преговорите за бъдещето на Сирия, провеждани в Женева под егидата на ООН. Представителите на опозиционните сили заявиха, че най-важното им условие е прекратяване на режима на Башар Асад, докато, както стана ясно, правителствената делегация все още не е изказала своята позиция, след като по-рано проведе осемдневни консултации в Дамаск.   Цанко Цолов", "date": "2017.12.13", "title": "ТАСС: Представителят на сирийската опозиция разкри, че преговори с делегацията на режима в Женева към момента няма"}
{"url": "http://www.focus-news.net/news/2017/12/13/2467075/voleybol-maritsa-plovdiv-gubi-s-02-geyma-sreshtu-dinamo-kazan.html", "text": "Марица (Пловдив) загуби и втория гейм срещу Динамо (Казан) с 23:25 в мач от груповата фаза на женската Шампионска лига. Динамо (Казан)взе първия гейм с 25:19.", "date": "2017.12.13", "title": "Волейбол: Марица (Пловдив) губи с 0:2 гейма срещу Динамо (Казан)"}
{"url": "http://www.focus-news.net/news/2017/12/13/2467076/georgi-ikonomov-kmet-na-bansko-nyama-da-se-razshiryava-ski-zonata-v-ski-za-bansko-balgariya-pecheli-ot-uzakonyavaneto-na-proekta.html", "text": "Няма да се разширява ски зоната в „Ски за Банско“, България печели от узаконяването на проекта. За пореден път сме разочаровани от отлагането вече 8-ма година на решаването на проблема с узаконяването на \"Ски зона Банско\". Това каза пред Радио „Фокус“ кметът на Банско Георги Икономов във връзка с протеста на главен път Е-79 в Симитли в подкрепа на проекта за изграждане на втори кабинков лифт в Банско, на който присъстват хора от общината, от съседни общини и кметове от Благоевградска област. По думи на Икономов много пъти е коментирано и е показвано от Междуведомствената комисия и от проверки на специализираните органи, че икономически и екологични нарушения в концесионния договор няма и чрез спирането на проекта се спъва развитието на цял регион. Георги Икономов подчерта, че Банско, регионът, България и ски туризма ще спечелят от концесионен договор за \"Ски зона Банско\", защото там работят хиляди хора и Банско е символ на ски туризма и ски спорта за цяла България, като там се провеждат състезания от световен ранг, така че страната печели от развитието на зимния ски туризъм в района. Георги Икономов отрече, че ски зоната ще бъде разширявана чрез получаване нови територии от Пирин с новия договор и подчерта, че няма да бъдат променяни зони в плана за управление.", "date": "2017.12.13", "title": "Георги Икономов, кмет на Банско: Няма да се разширява ски зоната в „Ски за Банско“, България печели от узаконяването на проекта"}
{"url": "http://www.focus-news.net/news/2017/12/13/2467077/kmetat-na-simitli-apostol-apostolov-ot-godini-reshavaneto-na-vaprosa-s-vtoriya-lift-v-bansko-se-otlaga-toy-shte-spomogne-za-ikonomicheskoto-razvitie-na-rayona.html", "text": "От години решаването на въпроса с втория лифт се отлага. Политици и управляващи непрекъснато заявяват подкрепата си за направата на втора кабинкова линия в курорта, но всичко остава само на думи. Това каза кметът на Община Симитли Апостол Апостолов по време на протеста в подкрепа изграждането на втори кабинков лифт в Банско, предаде репортер на Радио \"Фокус\" - Пирин. Протестът на жителите на Банско, Симитли, Добринище и околните градове се проведе на главен път Е-79 в района на Симитли. Апостолов заяви, че категорично подкрепя исканията на Банско и заедно с цялото общинско ръководство на Симитли застават твърдо зад Банско, област Благоевград и цяла България срещу зеления рекет. Кметът на Симитли отбеляза, че изграждането на втората кабинка ще спомогне много за икономическото развитие на района. Той добави, че тази вечер в Симитли са се събрали не само местни жители и любители на зимните спортове, но и представители на общината, кметове и кметски наместници на малките населени места, както и хора от околностите, които искат Югозападна България да се развива по най-добрият начин. \r\nЗа кратко протестиращите блокираха движението по главен път Е-79 в района на град Симитли. По време на протеста Димитър Русков, представител на сдружение „Бъдеще за Община Банско“ коментира, че е време политиците да чуят исканията на хората. „Ако и този път те останат глухи за нашите искания, то ще стигнем и до жълтите павета в София“, допълни той. \r\nНа мястото в подкрепа на Банско бяха дошли и много симитличани, а осветлението на стадион „Септември“ бе пуснато, за да освети целия главен път Е-79 за по-голяма сигурност на всички. \r\nЛивия НИНОВА", "date": "2017.12.13", "title": "Кметът на Симитли Апостол Апостолов: От години решаването на въпроса с втория лифт в Банско се отлага, той ще спомогне за икономическото развитие на района"}
{"url": "http://www.focus-news.net/news/2017/12/13/2467079/prof-aleksandar-marinov-politolog-bsp-dopuska-greshki-pri-vnasyaneto-na-vot-na-nedoverie-poradi-nedostatachno-seriozno-obmislyane-i-podgotovka.html", "text": "БСП допуска грешки при внасянето на вот на недоверие поради недостатъчно сериозно обмисляне и подготовка на основните си политически стъпки. Това каза за Радио „Фокус“ политологът проф. Александър Маринов по повод обявеното внасяне на вот на недоверие срещу правителството на ГЕРБ. По думите му има опасност БСП „като рие, да пада на гърба ѝ това, което изрива“, защото залагането на капани предполага обмисляне и е глупаво да заложиш капан и да се хванеш в него. \r\n„Не съм сигурен дали това е умишлено нагласено или просто БСП се движи по инерция по хода на събитията и много често в резултат на моментни недобре калкулирани импулси. Не един и два пъти БСП, по инициатива на своя лидер, започва спорове и полемики, които се оказва, че не работят в нейна полза или не печели така, както би се очаквало ,при инициирането на сериозен политически ход. ДПС не се хваща на тази игра, а играе своя и накрая пак БСП ще опере пешкира, както се е случвало многократно. ДПС няма интерес да напада сериозно ГЕРБ, целта ѝ е много ясна – да натири \"Обединените патриоти\" от властта и да заеме тяхното място. ДПС са съвсем наясно, че в обозримо бъдеще БСП няма да има куража да прави коалиция с тях, т. е. - сега надлъгването тече не само между управляващи и опозиция, но и между двата сегмента на опозицията.“, коментира професор Маринов. Според него от ДПС така ще участват в дебата по вота на недоверие, че ще се стремят да насочат своите атаки към строго определени неща и фигури в управлението, срещу които за тях е изгодно да отправят нападки. Проф. Александър Маринов уточни, че ДПС обвинява ГЕРБ само за вкарването на \"Обединените патриоти\" във властта и първата атакувана фигура ще бъде вицепремиерът Валери Симеонов.", "date": "2017.12.13", "title": "Проф. Александър Маринов, политолог: БСП допуска грешки при внасянето на вот на недоверие поради недостатъчно сериозно обмисляне и подготовка"}
{"url": "http://www.focus-news.net/news/2017/12/13/2467080/independent-po-golyam-broy-britanski-turisti-pochiva-v-balgariya-i-harvatiya.html", "text": "Тласкани от спадналия курс на паунда, все повече от британските туристи търсят нови дестинации, като повечето от тях се насочват към България и Хърватия, отбелязва Independent. \r\nСпоред данни на една от най-големите туроператорски фирми, средностатистическият британец харчи по около хиляда паунда за почивка, но заради спадналия курс, все повече хора се насочват към дестинации с по-евтини цени. Това се случва на фона на рязкото покачване на цените за нощуване в испанските хотели, което бе отчетено през ноември. \r\nРегистрирано е и увеличение на почивките в Северна Африка, пише още британското издание.  Цанко Цолов", "date": "2017.12.13", "title": "Independent: По-голям брой британски туристи почива в България и Хърватия"}
{"url": "http://www.focus-news.net/news/2017/12/13/2467081/elektronna-sistema-shte-sledi-iznosa-na-lekarstva-obzor.html", "text": "Информационна система ще проследява движението на лекарствата в страната от влизането им на територията България, през търговците на едро и дребно, аптеките, включително и тези в болници, както им изнасяне през граница. Целта е да се контролира нерегламентирания износ на лекарства, които са били отпуснати от Националната здравна каса (НЗОК) за лечение на български граждани. Това съобщи на брифинг в Министерски съвет министърът на здравеопазването Кирил Ананиев, след като Кабинетът одобри проект на Закон за изменение и допълнение на Закона за лекарствените продукти в хуманната медицина. С него се предвижда създаването на експертен съвет към Изпълнителната агенция по лекарствата (ИАЛ), който да  разработва два списъка - единият - за тези лекарства, за чиито износ временно може да се наложи ограничение при установяване на недостиг или липса на българския пазар, а другият - за лекарствени продукти, за които в рамките на предходните три месеца търговците на едро са уведомили ИАЛ, че планират изнасяне извън страната. \r\n„ИАЛ ще може да ограничи износ на конкретно лекарство тогава, когато в рамките на един месец един търговец на едро отказва едновременно на пет аптеки снабдяването с медикамента“, обясни здравният министър, като уточни, че конкретният механизъм, ред и условия за въвеждане на това ограничение, ще се разпишат с изготвена от него наредба в следващите три месеца. Министър Ананиев поясни, че търговците на едро ще могат да изнасят лекарства, които са попаднали в списъка, тогава, когато в рамките на 5 дни са направили своето уведомление към Агенцията по лекарствата и не са получили забрана от нея. Предвиждат се по-високи санкции, при извършване на нерегламентирана търговия с лекарства, включени в ограничителния списък, като за търговците на дребно глобата е в размер от 10 000 до 20 000 лв. при първо нарушение и от 25 000 до 35 000 лв. при повторно нарушение , а при търговците на едро имуществената санкция е в размер на от 10 000 до 25 000 лв., и при повторно нарушение – отнемане на разрешението за търговия на едро със заповед на ИАЛ. За всеки, който извърши износ на лекарствени продукти в нарушение на разпоредбите за износ на лекарствени продукти от закона е предвидена глоба, съответно имуществена санкция в размер от 50 000 до 100 000 лв.\r\nСпоред здравния министър чрез новата електронна система паралелният износ на лекарства ще намалее с милиони. Очаква се тя да бъде разработена в следващите 4 месеца.\r\nВесела ПЕТРОВА", "date": "2017.12.13", "title": "Електронна система ще следи износа на лекарства (ОБЗОР)"}
{"url": "http://www.focus-news.net/news/2017/12/13/2467083/korea-herald-prezidentat-na-yuzhna-koreya-prizova-za-po-blizki-ikonomicheski-vrazki-s-kitay.html", "text": "Президентът на Южна Корея Мун Дже-ин призова за по-близки икономически и политически  връзки с Пекин, пише Korea Herald. Държавният глава започна в сряда първия ден от посещението си в Китай, което ще продължи до края на седмицата. \r\nМун Дже-ин отбеляза добрите отношения в сферата на икономиката, които двете държави имат, като призова за понататъшното им развитие.\r\n„През последните 25 години, Китай отчете брилянтен икономически ръст, като Южна Корея и Китай се превърнаха в сигурни икономически партньори“, заяви президентът, като отбеляза още, че за по-добрите финансови връзки, трябва да бъдат изпълнени някои условия, сред които и подписване на споразумение за свободна търговия между Южна Корея и Китай. \r\nДържавният глава подчерта, че въпреки добрите финансови взаимоотношения, политически връзки са останали на заден план, като това трябва бъде коригирано, за може двустранните отношения да \"стоят стабилни пред всякакви външнополитически заплахи\". \r\nПрезидентът е придружаван от над 200 представители на южнокорейския бизнес, което говори, че икономиката ще бъде водещата тема на дневния ред по време на четиридневната визита, отбелязва изданието. Очаква се обаче Мун Дже-ин да повдигне и темата за севернокорейската ядрена заплаха, особено след като страната направи успешен опит на междуконтинентална балистична ракета в началото на декември.\r\nВ четвъртък ще се проведе среща между президента на Южна Корея и неговия китайски колега Си Дзинпин, в петък Мун Дже-ин ще проведе разговори с председателя на китайското политбюро и премиера на страната, докато в събота президентът е на посещение в град Чонкин, където се е намирало временното корейско правителство по време на Втората световна война, когато Корейският полуостров е под властта на Япония.  Цанко Цолов", "date": "2017.12.13", "title": "Korea Herald: Президентът на Южна Корея призова за по-близки икономически връзки с Китай"}
{"url": "http://www.focus-news.net/news/2017/12/13/2467084/hilyadi-rabotnitsi-shte-poluchat-neizplatenite-si-zaplati-obzor.html", "text": "Хиляди служители, останали без заплати поради фалит на фирмата, за която са работили, вече ще могат да си ги получат. Това стана възможно след като депутатите гласуваха промени в Кодекса на труда, целящи допълнителна защита на правата на служителите, когато не им се изплащат заплатите. Текстът беше подкрепен с 95 гласа „за“, 1 „против“ и 0 „въздържали се“. Според приетия текст гарантираните вземания на работниците и служителите са в размер на последните шест начислени, но неизплатени месечни трудови възнаграждения и парични обезщетения през последните 36 календарни месеца, предхождащи месеца, в който е вписано решението. С промените се прекратява практиката прехвърляне на фирма на „клошар“, а работодателите, които дължат възнаграждения на работниците си, няма да могат да участват в обществени поръчки. След приемането на текста на пресконференция в парламента омбудсманът Мая Манолова обяви, че всички работници, които през последните три години не са си получили заплатите, вече ще могат да ги получат от Фонда за гарантиране на вземания на работници от фалиращи предприятия. По думите ѝ до тези промени се е стигнало заради усилената работа на народните представители. „Това е законопроектът, по който и аз като омбудсман съм положила най-много усилия. Не беше лесно. Минахме през всичко – през дълги заседания, разговори, обещания през сълзи, заплахи, молби, но в крайна сметка се обединихме около тези текстове, които депутатите приеха и които ще направят коледните и следващите празници за хората с неплатени заплати малко по-добри“, добави тя. Според омбудсмана те няма да могат веднага да си получат парите, но този процес ще се развие в рамките на следващата година и нито един лев, който е дължим на работник, няма да бъде загубен. \r\nМеждувременно стана ясно, че около 10 000 работници и служители са получили забавени възнаграждения и обезщетения в размер на 18.1 млн. лв. след намесата на Изпълнителната агенция „Главна инспекция по труда“ само от началото на 2017 г. до момента. Установените през годината забавени възнаграждения са за обща сума 27 млн. лв. От ИА „Главна инспекция по труда“ уточниха още, че от началото на кризата, когато беше установен проблемът със забавянето на изплащането на възнагражденията, до момента десетки хиляди работници и служители са получили забавени плащания от работодателите си за над 300 млн. лв., благодарение на предприетите мерки за повишаване ефективността на контролната дейност.", "date": "2017.12.13", "title": "Хиляди работници ще получат неизплатените си заплати (ОБЗОР)"}
{"url": "http://www.focus-news.net/news/2017/12/13/2467085/haskovo-28-kilometrova-kolona-ot-tezhkotovarni-avtomobili-se-e-obrazuvala-ot-lyubimets-do-gkpp-kapitan-andreevo.html", "text": "28-километрова колона от тежкотоварни автомобили се е образувала от Любимец до ГКПП „Капитан Андреево“, предаде репортер на Агенция „Фокус“. Превозвачите заплашват да блокират движението по пътя до Коледа.", "date": "2017.12.13", "title": "Хасково: 28-километрова колона от тежкотоварни автомобили се е образувала от Любимец до ГКПП „Капитан Андреево“"}
{"url": "http://www.focus-news.net/news/2017/12/13/2467086/sport-maritsa-plovdiv-zagubi-ot-dinamo-kazan-pri-debyuta-si-v-shampionska-liga.html", "text": "Марица Пловдив загуби с 0:3 от Динамо Казан при дебюта си в Шампионската лига, в отделните части 19:25, 23:25 и 23:25. Гостенките показаха изключително силна игра в нападение, но Марица игра като равен с руския гранд.\r\nВицешампионките на Русия са настоящият носител на Купата на ЦЕВ и  лауреати на Купата на Русия. Тимът от Татарстан се завръща в Шампионска лига след едногодишно прекъсване. Той е единственият руски отбор, печелил най-престижния клубен турнир през 21 век, триумфирайки с европейската клубна титла през 2014 година. Същата година спечели и световната клубна титла. Подобно на своите домакини от Пловдив, Динамо Казан в момента е и есенен първенец в своето национално първенство с осем победи и 24 точки от девет изиграни мача в Суперлигата на Русия.\r\nНадпреварата в Група С се подновява догодина. В следващия втори кръг полският Хемик (Полице) посреща Динамо Казань на 10 януари, а Марица посреща сръбския Визура (Рума) на 11 януари от 18:30 б.в. в зала Колодрума.", "date": "2017.12.13", "title": "Спорт: Марица Пловдив загуби от Динамо Казан при дебюта си в Шампионска лига"}
{"url": "http://www.focus-news.net/news/2017/12/13/2467087/reuters-beliya-dom-ne-smyata-da-zapochva-pregovori-sas-severna-koreya-dokato-phenyan-ne-promeni-povedenieto-si-spored-iztochnik-na-agentsiyata.html", "text": "Вашингтон не са готови да започнат преговори със Северна Корея, не и докато пхенянският режим не промени поведението си, предава Reuters, като се позовава на информация, дадена от пожелало да запази анонимност официално лице. \r\nСпоред данните, „Администрацията е обединена зад позицията, че всички преговори със Северна Корея трябва да изчакат, докато режимът не подобри поведението си“. \r\nАгенцията припомня, че по-рано тази седмица, американският държавен секретар Рекс Тилърсън заяви, че САЩ са готови да започнат преговори със Северна Корея.  Цанко Цолов", "date": "2017.12.13", "title": "Reuters: Белия дом не смята да започва преговори със Северна Корея, докато Пхенян не промени поведението си, според източник на агенцията"}
{"url": "http://www.focus-news.net/news/2017/12/13/2467088/evrodeputatat-emil-radev-sled-kato-izpalnihme-vsichki-tehnicheski-kriterii-po-chisto-politicheski-prichini-balgariya-i-rumaniya-ne-byaha-prieti-v-shengenskoto-prostranstvo.html", "text": "Евродепутати от различни държави и политически сили отново поискаха по време на дебат в Страсбург България и Румъния да бъдат приети в Шенген. Решение за това на Европейския парламент има още от юни 2011, а Европейската комисия многократно е обявявала, че двете страни трябва да се присъединят към зоната без граници.  За това обаче трябва да бъде взето с пълно мнозинство от всички страни от Европейския съюз, а някои държави - например Холандия, не са съгласни. Евродепутатът от ЕНП/ГЕРБ Емил Радев каза в интервю пред пресслужбата на Групата на ЕНП в Европейския парламент, че незачитането на решението на двете институции е двоен стандарт. Това съобщиха от пресцентъра на ПП ГЕРБ. „На практика, след като изпълнихме всички технически критерии, по чисто политически причини България и Румъния не бяха приети в Шенгенското пространство. Този дебат днес е важен, важна е и декларацията, която успяхме да приемем съвместно с румънската делегация и да разпратим до всички заинтересовани държави членки, които имат отношение към приемането ни в Шенгенското пространство“, посочи още Емил Радев. \r\nТой коментира, че е важно да алармираме във всеки един момент, че това е една несправедливост, че това са двойни стандарти и не може по чисто политически причини, след като сме изпълнили всички критерии, да бъдем държани вън от Шенгенското пространство, след като всички европейски институции и държави-членки оценяват огромната роля на България по охрана на външната европейска граница. „Оценяват това, че на практика сме спрели трафика на хора през Балканския маршрут и че Шенген може да съществува само с много добра охрана на външните граници. Така че се надяваме още веднъж тук, от зала на Европейския парламент да призовем всички ония, които по чисто популистки причини все още стопират приемането на България в Шенгенското пространство, да преосмислят своите ходове и наистина през следващата година ние да станем пълноправни членове на Шенген“, заяви евродепутатът.\r\nСпоред него по чисто политически и вътрешнополитически  някои държави-членки на ЕС на практика са спрели приемането на България и Румъния в Шенгенското пространство, а когато се говори за Европейска солидарност,  критериите трябва да са еднакви за всички и да няма двойни стандарти. Емил Радев подчерта, че След като сме изпълнили тези критерии, е крайно време да се покаже на българите, че те са пълноправни граждани на Европа, на Европейския съюз и с преки действия чрез приемането на страната ни в Шенген ние да получим доказателство, че не сме втора ръка европейски граждани.\r\n„Имаме подкрепа на евродепутати от всички държави-членки, от всички политически семейства, включително холандски евродепутати, така че, надявам се, този път гласът на Европейския парламент в подкрепа на членството ни в Шенген да бъде чут и да бъде още една камбана, която да извести, че ние повече няма да търпим двойните стандарти. Надяваме се по време на българското председателство ясно да  се предприемат мерки за пълноправното ни членство в Шенген“, каза още Емил Радев.", "date": "2017.12.13", "title": "Евродепутатът Емил Радев: след като изпълнихме всички технически критерии, по чисто политически причини България и Румъния не бяха приети в Шенгенското пространство"}
{"url": "http://www.focus-news.net/news/2017/12/13/2467089/daily-sabah-turskiyat-prezident-se-sreshtna-s-iranskiya-si-kolega-v-sryadya.html", "text": "Турският президент Реджеп Тайип Ердоган се срещна при затворени врати със своя иранския колега Хасан Роухани, след края на срещата на Организацията за ислямско сътрудничество, която се проведе в сряда в Истанбул, пише Daily Sabah. \r\nПо време на двустранните разговори, продължили около 45 минути, двамата най-вероятно са обсъдили решението на американският президент да признае Ерусалим за столица на Израел.  Цанко Цолов", "date": "2017.12.13", "title": "Daily Sabah: Турският президент се срещна с иранския си колега в срядя"}
{"url": "http://www.focus-news.net/news/2017/12/13/2467090/blagoevgrad-dve-koledni-tarzhestva-se-provedoha-v-detskiya-otdel-na-regionalna-biblioteka-dimitar-talev.html", "text": "Две коледни тържества се проведоха в детския отдел на Регионална библиотека „Димитър Талев“ – Благоевград. Това съобщи за Радио „Фокус“ – Пирин Соня Иванова от библиотеката. Тя обясни, че първото от тях е било под надслов  „Коледна песен”. „Участници в тържеството бяха Регионална библиотека „Димитър Талев” – Детски отдел, и ученици от ІІ клас на ІІ ОУ „Димитър Благоев” с ръководител г-жа Дафинка Монева“, каза още Иванова. Тя добави, че децата са рецитирали коледни стихотворения и са изпели три коледни песни – българската детска песен „Над смълчаните полета”, народната песен „Стани, нине, господине” и английска песен. Освен това са отговаряли на гатанки за зимата и са рисували коледни картини, които са представени в изложба в библиотеката. \r\nДругото тържество се е провело под надслов „Коледна звезда”. Участници в тържеството са били ученици от ІІІ клас на ІІ  ОУ „Д. Благоев” с ръководител Десислава Стоилова. „Третокласниците нарисуваха коледни картини, с които направихме изложба в библиотеката. На учениците им бе прожектиран и детският коледен филм „Вълшебната Коледа на Франклин“, добави Иванова.\r\nЛивия НИНОВА", "date": "2017.12.13", "title": "Благоевград: Две коледни тържества се проведоха в детския отдел на Регионална библиотека „Димитър Талев“"}
{"url": "http://www.focus-news.net/news/2017/12/13/2467091/norvegiya-podkrepi-balgarskite-prioriteti-za-predsedatelstvoto-na-saveta-na-es-obzor.html", "text": "България е много важен партньор на Норвегия. Това заяви норвежкия премиер Ерна Солберг след двустранна среща с българския министър-председател Бойко Борисов. „Радваме се, че България ще поеме председателството на Съвета на ЕС в толкова важен момент. С нетърпение очаквам да работим заедно. „България е много важен партньор на Норвегия\", допълни Солберг. Тя изрази задоволство, че България и Норвегия подписаха споразумението за новия програмен период по така наречения „Норвежки механизъм“, по който в страната ни получава 210 милиона лева в различни области. Норвежкият премиер отбеляза и, че инспекциите по труда на двете държави са засили своето сътрудничество с цел българите, които отиват да работят в Норвегия да не бъдат експлоатирани. По думите ѝ България има подкрепата на Норвегия и двете страни ще работят заедно в редица сфери, като сигурността, миграцията, климата, правосъдието и интеграцията на Западните Балкани. Премиерът Борисов отбеляза от своя страна, че европейските лидери трябва да водят твърда външна политика, тъй като не може Европа да поема само пасивите от решения и войни, които са извън нея. По думите му това, че България се опитва да помага на Балканите, се оценява добре от европейските лидери. „Лека полека най-уважаваните колеги в Брюксел, а и тези, които ползват общия пазар, като Норвегия, която е една от силите и най-развитите демократични държави в Европа, също се заинтересуваха, за да дойде днес премиерът на Норвегия и да се запознае с това, което правим и да ни подкрепи по всички и теми – и за Турция, и за отношенията по линия на НАТО, и за това, което се случва на Балканите, както и миграционния процес“, посочи премиерът. По думите му има три възможности, по които да се действа по отношение на мигрантския натиск от страна на ЕС и те трябва да се отстояват от европейските лидери. „На първо място ние сме длъжни да водим твърда външна политика и за процесите в света, които с бясна сила в момента се развиват, европейските ни лидери, не само да са много твърди, но и да участват във взиманията на решения. Не може тези решения и войни да се водят извън Европа, а всички пасиви да дойдат накрая в Европа“, посочи Борисов. „На тези, които бягат от войните, ние като най-хуманната част на света, като истински демократи, сме длъжни да им окажем помощ. И трето – тези, които са икономически емигранти - да бъдат приети там, където ще са желани, където има нужда от тях“, допълни той. „По тази тема с колегата премиерът на Норвегия имаме пълно разбиране. Не може да се вкарват работници или мигранти, от които при кучешки условия и минимално заплащане да се облагодетелстват трети страни. Това нито е хуманно, нито е прието за нас“, коментира още премиерът. „Работим по темата, имаме подписани споразумения, но още по-твърдо и по-съвместно ще се действа по нея“, увери той. \r\nПо-късно норвежкият премиер се срещна и с държавния глава Румен Радев. След срещата президентът заяви, че между България и Норвегия има голям нереализиран потенциал за повишаване на двустранното търговско-икономическо сътрудничество. „Нашата страна черпи от опита и добрите практики на Осло в областта на защитата на труда и социалната политика“, каза той. Румен Радев и Ерна Солберг обсъдиха българските приоритети по време на Председателството на Съвета на Европейския съюз и постигнаха съгласие в рамките на преговорите на Съвета през първата година на 2018 г., да се отчитат вижданията на всички държави членки на Европейското икономическо пространство в процеса на подготвяне на решенията на Съвета.  Премиерът на Норвегия подкрепи позицията на България за извеждането на европейската интеграция на Западните Балкани като ключов приоритет на Председателството. „Кралство Норвегия има дългогодишна традиция на взаимоотношения с европейските държави, които не са членки на ЕС. Въпреки че сме отдалечени от региона, подкрепяме приоритета на България за интеграция на Западните Балкани, защото това ще има позитивен ефект за сигурността за всички нас“, заяви Ерна Солберг. Българският президент и премиерът на Норвегия обсъдиха актуални въпроси от европейския дневен ред, начините за увеличаване на енергийната ефективност и енергийната диверсификация в Европа, както и необходимостта от единна политика по отношение на миграцията. \r\nРумен Радев благодари за подкрепата на Кралство Норвегия за българската кандидатура за членство в Организацията за икономическо сътрудничество и развитие и потвърди готовността на страната ни да бъде пълноценен и надежден член на ОИСР.", "date": "2017.12.13", "title": "Норвегия подкрепи българските приоритети за председателството на Съвета на ЕС  (ОБЗОР)"}
{"url": "http://www.focus-news.net/news/2017/12/13/2467092/yordan-arabadzhiev-kilometrichnata-kolona-ot-tezhkotovarni-avtomobili-na-gkpp-kapitan-andreevo-se-e-obrazuvala-zaradi-problem-v-sistemata-ot-turska-strana.html", "text": "Километричната колона от тежкотоварни автомобили на ГКПП „Капитан Андреево“ се е образувала заради проблем в системата от турска страна. Това съобщи за Агенция „Фокус“ председателят на Съюза на международните превозвачи Йордан Арабаджиев във връзка с образувалата се километрична колона от тежкотоварни автомобили от българска страна до ГКПП „Капитан Андреево“. „Получих информация от сигурни два източника, че проблемът е от турска страна – с тяхната система. Разговарях и с превозвач, който обясни, че междинната част между двете граници е пълна“, уточни Арабаджиев.", "date": "2017.12.13", "title": "Йордан Арабаджиев: Километричната колона от тежкотоварни автомобили на ГКПП „Капитан Андреево“ се е образувала заради проблем в системата от турска страна"}
{"url": "http://www.focus-news.net/news/2017/12/13/2467093/nimh-utre-sled-obyad-nad-povecheto-rayoni-shte-e-predimno-slanchevo-maksimalnite-temperaturi-shte-sa-mezhdu-10-i-15.html", "text": "През следващото денонощие през страната ще премине слабо изразен студен атмосферен фронт. Това съобщи за Агенция „Фокус“ Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН). През нощта и в сутрешните часове облачността над страната ще е значителна и на места от запад на изток ще превали слаб дъжд. Утре още преди обяд от запад ще започне процес на бързо разкъсване и намаление на облачността и около и след обяд над повечето райони ще е предимно слънчево. Вечерта от запад-северозапад ще започне ново заоблачаване. Вятърът ще се ориентира от северозапад, ще е слаб до умерен и с него ще проникне хладен въздух и температурите слабо ще се понижат. Минималните температури ще бъдат между 2° и  7°, а максималните – между 10° и 15°.\r\nНад Черноморието преди обяд облачността ще е значителна и на отделни места ще превали слаб дъжд. След обяд облачността ще се разкъса и намалее. Ще духа до умерен вятър от запад-северозапад. Максимални температури на въздуха: 12°-15°. Температурата на морската вода е 11°. Вълнението на морето ще бъде около 2 бала.\r\nНад планините ще има променлива облачност, без съществени валежи. Ще духа силен запад-северозападен вятър. Максимална температура на височина 1200 метра около 6°, на 2000 метра – около 1°.\r\nАтмосферното налягане е малко по-ниско от средното за декември и няма да се променя съществено.\r\nВ петък отново ще преобладава слънчево време, вятърът ще се ориентира от юг. Температурите ще се повишат, по-съществено в планините и планинските райони. В западната част на Дунавската равнина и на места в Горнотракийската низина ще има условия за мъгли и ниска облачност, които ще задържат дневните температури там под 10°. В събота облачността ще се увеличи и ще завали дъжд. Вятърът от юг-югозапад ще се усили, особено в източната половина от страната и северно от планините; дневните температури там ще са около и над 15°. През нощта срещу неделя и в неделя от северозапад, с усилване на вятъра, ще нахлува студен въздух. Ще има и валежи, предимно от дъжд, които с понижението на температурите по високите полета на Западна България и в Предбалкана ще преминат в сняг, но до вечерта ще спрат.", "date": "2017.12.13", "title": "НИМХ: Утре след обяд над повечето райони ще е предимно слънчево, максималните температури ще са между 10° и 15°"}
{"url": "http://www.focus-news.net/news/2017/12/13/2467094/anadolu-agency-siriyskata-opozitsiya-e-povdignala-vaprosa-za-badeshtiya-izboren-protses-v-stranata-po-vreme-na-pregovorite-v-zheneva.html", "text": "Обединената делегация на сирийската опозиция, присъстваща на преговорите в Женева, е обсъдила в сряда въпроса за бъдещия изборен процес в страната, предава Anadolu Agency. Това е заявил говорителят на опозиционната делегация Яхия ал Ариди след среща със специалния представител на ООН за Сирия Стефан де Мистура. \r\n„Обсъдихме всички видове детайли относно бъдещия изборен процес“ отбеляза Ариди, като подчерта, че това ще бъде и фокуса на утрешните преговори. Агенция „Фокус“ припомня: На 11 декември започна третата седмица от осмия кръг на преговорите за бъдещето на Сирия, провеждани в Женева под егидата на ООН. Представителите на опозиционните сили заявиха, че най-важното им условие е прекратяване на режима на Башар Асад, докато, както стана ясно, правителствената делегация все още не е изказала своята позиция, след като по-рано проведе осемдневни консултации в Дамаск.  Цанко Цолов", "date": "2017.12.13", "title": "Anadolu Agency: Сирийската опозиция е повдигнала въпроса за бъдещия изборен процес в страната по време на преговорите в Женева"}
{"url": "http://www.focus-news.net/news/2017/12/13/2467095/varna-gradat-predava-klyucha-na-evropeyska-mladezhka-stolitsa-na-kashkaysh.html", "text": "На тържествена церемония на 15 декември Варна ще връчи на португалския град Кашкайш ключа за Европейска младежка столица за 2018 г. Специално за събитието врати отваря емблематичното Морско казино. Водещ ще бъде актрисата Яна Маринова, един от посланиците на инициативата „Варна-Европейска младежка столица“. Това съобщиха от “Сдружение “Варна – Европейска младежка столица“.\r\nГостите от над 30 европейски организации, бивши и кандидати за бъдещи младежки столици, ще могат да се запознаят с постигнатото от Варна 2017 на интерактивно изложение. По време на тридневната програма ще се подпише меморандум за учредяване на мрежа на Европейските младежки столици със седалище във Варна.\r\nПрез годината по програма „Варна – Европейска младежка столица 2017“ бяха финансирани над 140 проекта. Обликът на морската столица бе променен с обособения квартал „Таляна“, библиотеката на открито „Рапана“, стената „Преди да остарея, бих искал…“, сцена „Кофража“, споделеното креативно пространство Innovator Creative Spaces и още много други. С подкрепата на „Варна –  Европейска младежка столица“ в града са заснети 3 филма: „Бензин“, „18% сиво“ и „Привличане“.\r\nВсички събития са реализирани под надслов Varna Innowave – заради социалните иновации, поставени във фокуса на инициативата. \r\nСлед края на годината Сдружение „Варна-Европейска младежка столица” ще продължи да съществува и да подкрепя младежки инициативи и проекти. Създадена е система за финансиране като се разчита на подкрепа от бизнеса и се кандидатства по програми. Сдружението има амбиция и да осигурява микро кредити на млади хора с идеи.", "date": "2017.12.13", "title": "Варна: Градът предава ключа на Европейска младежка столица на Кашкайш"}
{"url": "http://www.focus-news.net/news/2017/12/13/2467111/faz-v-berlin-sa-v-hod-razgovorite-mezhdu-hds-hss-i-gsdp.html", "text": "Три седмици и половина след колапса на преговорите за „ямайска“ коалиция, лидерите на Християндемократическия съюз (ХДС), Християнсоциалния съюз (ХСС) и Германската социалдемократическа партия (ГСДП) започнаха предварителни разговори в Берлин в опит да изведат страната от политическата криза, в която навлезе в нощта на 20 ноември, пише националният ежедневник Die Frankfurter Allgemeine Zeitung.\r\nСрещата между канцлера Ангела Меркел, председателите на ХСС и ГСДП – Хорст Зеехофер и Мартин Шулц започна във вечерните часове на сряда, 13 декември. На нея присъстват също и фракционните лидери на Съюза (ХДС/ХСС) и ГСДП – съответно Фолкер Каудер и Андреа Налес, а също и Александер Добринд, председател на регионалната фракция на ХСС. След разговорите ще бъде обявено дали между трите партии има обща основа за започване на преговори за съставяне на нова голяма коалиция в Германия.Тереза Герова", "date": "2017.12.13", "title": "FAZ: В Берлин са в ход разговорите между ХДС, ХСС и ГСДП"}
{"url": "http://www.focus-news.net/news/2017/12/13/2467112/anadolu-agency-turskata-politsiya-prizova-agent-na-fbr.html", "text": "Намиращ се в Турция агент на Федералното бюро по разузнаване (ФБР) на САЩ е призован в сряда в Генералната дирекция за сигурност в Анкара, предава Anadolu Agency, като се позовава на източник от правоохранителните органи.\r\nАгентът на ФБР е призован във връзка с показанията на бившия началник на турската полиция Хюсеин Коркмаз, който свидетелства срещу изпълнителния директор на „Халкбанк“ Мехмет Хакан Атила. \r\nКоркмаз е арестуван по-рано за предполагаеми връзки с гюленистката организация (ФЕТО), но е освободен през февруари 2016 г. През месец август същата година той бяга в САЩ, а според властите в Анкара отнася със себе си документи, свързани с неуспешния опит за преврат. \r\nПо-късно Коркмаз свидетелства по делото, водено в САЩ, като разкрива, че е получил финансова помощ от ФБР. Преди няколко седмици той е получил разрешително за работа в страната, отбелязва агенцията. \r\nНа въпрос дали е получил помощ от страна на САЩ правителство, Коркмаз е отговорил, че не е поискал никаква помощ, но е приел да вземе пари от ФБР и Прокуратурата. „Финансовата помощ беше 50 хил. щатски долара от ФБР плюс помощ за наем от Прокуратурата“, разкрил е Коркмаз.Тереза Герова", "date": "2017.12.13", "title": "Anadolu Agency: Турската полиция призова агент на ФБР"}
{"url": "http://www.focus-news.net/news/2017/12/13/2467113/plyus-info-makedoniya-ep-podkrepi-prisaedinyavaneto-na-balgariya-i-rumaniya-v-shengenskoto-prostranstvo.html", "text": "По-голямата част от парламентарните групи в Европейския парламент подкрепиха резолюция, призоваваща България и Румъния да бъдат приети в Шенгенското пространство, отбелязва македонската електронна медия „Плюс Инфо“.\r\nЕдинствено групите на Европейските реформатори и консерватори (ЕКР) и „Европа на свободата и пряката демокрация\" не подкрепиха настояването на ЕП България и Румъния да се присъединят към Шенген. Всички останали групи споделят позицията, че България и Румъния са изпълнили условията за присъединяване към Шенгенското пространство, и че Съветът на ЕС трябва да разреши те да се присъединят към пространството без гранични проверки. Хърватия също трябва да стане член на Шенгенската зона, когато бъде готова за това.\r\nРазискването в ЕП по въпроса бе инициирано от групата на социалистите и демократите.\r\nСъгласно думите на председателя на парламентарната група на СД Джовани Питела приемането на България и Румъния в Шенгенското пространство „е в интерес на Европа и нейната сигурност\".Тереза Герова", "date": "2017.12.13", "title": "„Плюс Инфо“ (Македония): ЕП подкрепи присъединяването на България и Румъния в Шенгенското пространство"}
{"url": "http://www.focus-news.net/news/2017/12/13/2467114/afp-nay-malko-23-ma-tsivilni-sa-zaginali-pri-vazdushni-udari-na-mezhdunarodnata-koalitsiya-v-siriya.html", "text": "В резултат на въздушни удари, нанесени от самолети на водената от САЩ международна коалиция срещу „Ислямска държава“, в източната сирийска провинция Дейр ез-Зор са загинали най-малко 23-ма цивилни лица, предава AFP, като се позовава на данни от базираната във Великобритания Сирийска обсерватория за човешките права.\r\n„Най-малко 23-ма цивилни, сред които осем деца и шест жени, са убити в сряда преди зазоряване при въздушни удари, извършвани от ръководената от САЩ коалиция, насочени към селище, контролирано от „Ислямска държава“ на източния бряг на река Ефрат\", съобщава правозащитната организация..Тереза Герова", "date": "2017.12.13", "title": "AFP: Най-малко 23-ма цивилни са загинали при въздушни удари на международната коалиция в Сирия"}
{"url": "http://www.focus-news.net/news/2017/12/13/2467115/faz-priklyuchi-sreshtata-mezhdu-liderite-na-hds-hss-i-gsdp-rezultatite-ne-se-saobshtavat.html", "text": "В Берлин приключи срещата между лидерите на Християндемократическия съюз (ХДС), Християнсоциалния съюз (ХСС) и Германската социалдемократическа партия (ГСДП), на която трябваше да бъде изяснено дали трите партии имат обща основа за започване на преговори за съставяне на нова голяма коалиция в Германия, съобщава националният ежедневник Die Frankfurter Allgemeine Zeitung. Резултатите от предварителните разговори обаче не бяха обявени след приключване на срещата между канцлера Ангела Меркел, председателите на ХСС и ГСДП – Хорст Зеехофер и Мартин Шулц, фракционните лидери на Съюза (ХДС/ХСС) и ГСДП – съответно Фолкер Каудер и Андреа Налес, а също и Александер Добринд, председател на регионалната фракция на ХСС. Тереза Герова", "date": "2017.12.13", "title": "FAZ: Приключи срещата между лидерите на ХДС, ХСС и ГСДП – резултатите не се съобщават"}
{"url": "http://www.focus-news.net/news/2017/12/13/2467116/reuters-sasht-ostavat-otvoreni-za-dialog-sas-severna-koreya-no-phenyan-ne-pokazva-priznatsi-za-zhelanie-da-se-otkazhe-ot-yadrenata-programa.html", "text": "В сряда от Държавния департамент на САЩ заявиха, че Вашингтон остава отворен за диалог със Северна Корея – „когато настъпи точното време“, тъй като към момента Пхенян не показва признаци за желание да се откаже от ядрената си програма, предава Reuters.\r\nНезависимо от предложението на държавния секретар на САЩ Рекс Тилерсън за започване на преговори между Вашингтон и Пхенян без предварително поставени условия, говорителят на Държавния департамент Хедър Науърт заяви, че първо ще трябва да има „период на спокойствие\", в който Пхенян ще прекрати изпитанията, преди да започнат разговорите. В речта си, изнесена във вторник, Тилерсън не постави изрично изискване за подобно „замразяване“ на ядрените изпитания, подчертава агенцията. Тереза Герова", "date": "2017.12.13", "title": "Reuters: САЩ остават отворени за диалог със Северна Корея, но Пхенян не показва признаци за желание да се откаже от ядрената програма"}
{"url": "http://www.focus-news.net/news/2017/12/13/2467117/ekathimerini-gartsiya-shte-bade-paralizirana-ot-24-chasova-obshta-stachka-v-chetvartak.html", "text": "В четвъртък, 14 декември, Гърция ще бъде парализирана от нова обща стачка, която ще засегне публичния транспорт и повечето държавни служби, съобщава електронното издание Ekathimerini.\r\nМеждувременно шофьорите са посъветвани да избягват преминаване през централната част на столицата Атина заради митинг, организиран от просъюзите. Той ще започне в 11 часа на площад „Клафтмонос“ и ще продължи пред парламента, където депутатите ще водят оживен дебат за бюджета за следващата година.\r\nОграничения ще има в движението на метрото, трамваите, автобусите, тролейбусите и железопътния транспорт. В резултат достъпът до международното летище в Атина няма да бъде възможен с обществен транспорт. \r\nСтачкуват обаче и диспечерите, което означава, че редица вътрешни полети между 8 часа сутринта и 12 часа на обяд ще бъдат отменени или отложени.Фериботите ще останат на котва в пристанищни в цялата страна, тъй като гръцките моряци се присъединяват към 24-часовата стачка.Тереза Герова", "date": "2017.12.13", "title": "Ekathimerini: Гърция ще бъде парализирана от 24-часова обща стачка в четвъртък"}
