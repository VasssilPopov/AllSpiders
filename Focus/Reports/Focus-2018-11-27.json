{"url": "http://www.focus-news.net/news/2018/11/27/2595361/kyustendil-dva-proekta-na-gimnazisti-ot-grada-sa-poluchili-otlichni-otsenki-ot-natsionalno-sastezanie-po-prirodni-nauki-i-ekologiya.html", "text": "Два проекта на гимназисти от Кюстендил са получили отлични оценки от Национално състезание по природни науки и екология. Това съобщиха за  Радио „Фокус” – Кюстендил  от Природо-математическа гимназия „Професор Емануил Иванов” – Кюстендил. Седемнадесетото издание на състезанието се е състояло във Видин. Ученици от гимназията са представили и защитили два проекта, които са били наградени. Проектът на Николай Христов „Инкубиране и отглеждане на птици в училище“ е получил оценка отличен 5.75 и специалната награда на журито за проект с практическа насоченост. Научен ръководител на проекта е Силвия Петрова – учител по биология и здравно образование. Проектът „От рецептата на баба до олеиновия сапун“ на гимназистите Анна Славева и Симона Георгиева с научен ръководител Силвия Георгиева – учител по химия и опазване на природната среда, е получил наградата на публиката и оценка отличен 5.75. Двата проекта са наградени с плакети. Учениците могат да ползват получените оценки за кандидатстване в три университета. \r\nВенцеслав ИЛЧЕВ", "date": "2018.11.27", "title": "Кюстендил: Два проекта на гимназисти от града са получили отлични оценки от Национално състезание по природни науки и екология"}
{"url": "http://www.focus-news.net/news/2018/11/27/2595356/sport-rezultati-ot-poluvremenata-na-parvite-machove-ot-shampionskata-liga.html", "text": "Започнаха първите мачове от петия, предпоследен кръг в Групи от Е до Н на Шампионската лига, в които ще се определят някои от сигурните участници в осминафиналите.  \r\nПървото полувреме на двубоя между ЦСКА Москва и Виктория Пилзен завърши с 1:0 в полза на руския тим, който има минимални шансове за класиране за осминафиналите на турнира. Победа или равенство ще гарантира на отбора обаче продължаване в Лига Европа.  \r\nПървото полувреме на мача АЕК Атина-Аякс завърши при нулево равенство.", "date": "2018.11.27", "title": "Спорт: Резултати от полувремената на първите мачове от Шампионската лига"}
{"url": "http://www.focus-news.net/news/2018/11/27/2595388/sport-rezultati-ot-machovete-ot-shampionskata-liga.html", "text": "Завършиха шестте мача от Групи G и Е от петия, предпоследен кръг на Шампионската лига, след който станаха ясни някои от сигурните участници в осминафиналите на най-престижния турнир по футбол на Стария континент.  Ето резултатите:    \r\nРома-Реал Мадрид 0:2 \r\nЛион-Манчестър Сити 2:2 \r\nЮвентус-Валенсия 1:0 \r\nМанчестър Юнайтед-Йънг Бойс 0:0 \r\nБайерн (Мюнхен)-Бенфика 5:1 \r\nХофенхайм-Шахтьор 2:3", "date": "2018.11.27", "title": "Спорт: Резултати от мачовете от Шампионската лига"}
{"url": "http://www.focus-news.net/news/2018/11/27/2595358/balgariya-i-polsha-obediniha-pozitsii-po-vodeshti-mezhdunarodni-temi-obzor.html", "text": "България и Полша са единни в позициите си по водещи международни теми като кризата между Русия и Украйна, Брекзит и отбраната на Европейския съюз. Това стана ясно oт официалното посещение в София на президента на Полша Анджей Дуда. По време на визитата си той проведе срещи с държавния глава Румен Радев, министър-председателя Бойко Борисов и председателя на Народното събрание Цвета Караянчева. \r\nВ разговора си двамата държавни глави се обединиха около тезата, че Русия трябва незабавно да върне задържаните украински кораби и да освободи пленените моряци. „Призоваваме за сдържаност, за разум, за деескалация на напрежението чрез диалог и без употреба на сила и за гарантиране на свободата на гражданското корабоплаване. За нас като страни от този регион е много важно да не допуснем по-нататъшна ескалация“, заяви Радев. От своя страна, Дуда заяви, че Русия е агресор и за пореден път се случва нарушаване на споразуменията, сключени между Русия и Украйна. По-късно през деня тази тема беше сред основните и на разговорите на полския президент с премиера Бойко Борисов. Двамата изразиха тревогата си от ситуацията в Азовско море. „Ако има международни инициативи за по-нататъшни санкции на Русия, Полша ще участва в тях. Защото там, където загиват хора и където има опасност за живота, трябва да се взимат важни решения“, заяви Дуда. Борисов също защити тезата, че е в интерес на всички напрежението да бъде преодоляно с диалог.  \r\nТемата за излизането на Великобритания от ЕС също беше във фокуса на разговорите на двамата държавни глави. Според тях Брекзит е лоша новина за Съюза, но трябва да се уважава суверенният избор на гражданите. \"Във Великобритания работят и учат много българи и още повече поляци. И за нас е от особена важност правата на гражданите на ЕС да се запазят. А също и много британски граждани живеят в страни от ЕС\", заяви Радев. \r\nСигурността и отбраната на ЕС също присъстваше в дневния ред на срещите на полския президент с българските му колеги. „Полша се превръща все повече във фактор за сигурността на Европа с всички модернизационни програми за повишаване на отбранителните способности на своите военни сили. А всяка държава трябва да допринася за укрепването на алианса и с политическа мъдрост, и с бойни способности“, заяви Радев. От своя страна, Дуда обясни, че Полша е готова да съдейства на България във връзка с превъоръжаването на армията. \r\nДруги теми на дискусия по време на посещението на полския президент в София бяха двустранните отношения и взаимодействието на двете държави в селскостопанска политика, туризма, образованието, културата, енергетиката и др. \r\nЦветилена СИМЕОНОВА", "date": "2018.11.27", "title": "България и Полша обединиха позиции по водещи международни теми (ОБЗОР)"}
{"url": "http://www.focus-news.net/news/2018/11/27/2595357/pazardzhik-valentina-radinska-predstavya-novata-si-poetichna-kniga.html", "text": "Поетесата Валентина Радинска ще гостува в Младежки дом – Пазарджик на 3 декември от 17:30 ч. Тя ще представи последната си поетична книга „Защото е студено“ на издателство  „Захарий Стоянов“, съобщиха  организаторите на събитието . Валентина Радинска има издадени 11 поетични книги, три документални сценария на социална тема, както и на сценария на телевизионния филм на БНТ „Птицата“ (2003). Тя е автор и на литературно-критическото изследване „Димчо Дебелянов и Повелителят на вълците“ (1997, 2012). на антологията „Българската поезия след Втората световна война“ (изд. „Слово“, 2000 г.) Член е на Сдружението на българските писатели и на българския ПЕН-клуб. Нейни стихове са превеждани на всички европейски езици и са включени в пет англоезични антологии, издадени в САЩ, Канада и Англия.", "date": "2018.11.27", "title": "Пазарджик: Валентина Радинска представя новата си поетична книга"}
{"url": "http://www.focus-news.net/news/2018/11/27/2595359/the-washington-post-vladimir-putin-se-interesuva-slabo-ot-otvetnata-reaktsiya-na-zapada-na-intsidenta-v-azovsko-more.html", "text": "Водещото американско издание  The Washington Post  определя инцидента в Азовско море като „нова руска агресия“ срещу Украйна, която показва колко малко Владимир Путин се интересува от ответната реакция на Запада в лицето на „разделена Европа“ и САЩ начело с Доналд Тръмп.  \r\nВерсията на редакцията е следната: в неделя руските военни са нападнали три украински бойни кораба, които са се опитали да преминат през Керченския пролив близо до „окупирания от Русия Кримски полуостров“. Уточнява се, че единият плавателен съд е бил изтеглен, а по другите два е открит огън. След това трите кораба са били превзети с общо 23-членния им екипаж. Някои от моряците са били ранени при инцидента, подчертава изданието. \r\n„Този крещящ акт на агресия, която е ясно нарушение на международното право и споразумението между Украйна и Русия, е кулминацията на пълзяща руската кампания, която има за цел да блокира украинските пристанища в Азовско море, в района на Крим. Корабите от украинските пристанища в Азовско море трябва да преминат през Керченския проток, за да влязат в Черно море и след това - в Средиземно море. След нападението на украински кораби президентът Петро Порошенко предупреди за опасността от руска офанзива. Путин обаче постигна някои ключови резултати, включително и увеличаване на неговата популярност, която напоследък падна; дестабилизацията на Украйна в навечерието на президентските избори, както и тестване на реакцията на западните лидери, с които той се очаква да се срещне на форума на Г-20 по-късно тази седмица“, е заключението на редакционната колегия на изданието.  \r\n„Разбира се, повечето западни правителства взеха страната на Украйна, а някои отговориха доста остро. Например, министърът на външните работи на Великобритания Джеръми Хънт осъди „руското пренебрежение към международните норми и суверенитета на Украйна\". Очевидно обаче Путин не би могъл да хареса реакцията на Тръмп, който от неделя критикува европейските съюзници, без обаче да изрази директен укор към Русия. Вместо това, в отговор на въпрос за инцидента, лидерът на Белия дом заяви: „Не ни харесва какво се случва там – и от едната, и от другата страна\". Това означава, че Украйна и Русия също са виновни. Най-драматичното изказване бе направено от Ники Хейли, постоянен представител на САЩ в ООН.  Тя нарече руските действия „скандални\" и „незаконни\", но по същество изключи всякаква осезаема реакция от страна на Вашингтон“.  \r\nТова е много далеч от адекватен отговор. САЩ трябва да действат решително и да ограничат по-нататъшната агресия на Русия, уверени са в редакцията. Освен това Вашингтон трябва да възстанови правото на Украйна да праща корабите си през Азовско море и през Керченския проток. На руските пристанища в този регион могат да бъдат наложени санкции. И Украйна може да разположи противокорабни ракети, които ще й позволят да се защитава по-добре. \r\n„Най-малкото агресията на Путин трябва да повлияе на приема, което ще получи от Тръмп по време на срещата на върха на Г-20 в Буенос Айрес. Говорител на Кремъл заяви в понеделник, че среща между двамата лидери се „подготвя\" независимо от морска атака, въпреки че Белият дом не потвърди информацията. Американският президент може да изпрати послание, ако откаже да се срещне с Путин, но ако участва в тази двустранна среща, първо трябва да каже на руския лидер, че атаката срещу Украйна е неприемлива и ще има последствия. В противен случай той просто ще потвърди очевидното доверие, което гласува на Путин, и че новите актове на агресия срещу Украйна няма да доведат до никакъв отговор от САЩ“, предупреждава изданието.  Тереза Герова", "date": "2018.11.27", "title": "The Washington Post: Владимир Путин се интересува слабо от ответната реакция на Запада на инцидента в Азовско море"}
{"url": "http://www.focus-news.net/news/2018/11/27/2595364/blagoevgrad-pokalnaha-parvite-konteynerni-fidanki-proizvedeni-s-dostavenata-ot-yuzdp-avtomatizirana-liniya-po-evropeyski-proekt.html", "text": "Първите контейнерни фиданки от черен бор, произведени с доставената от Югозападното държавно предприятие автоматизирана поточна линия по европейски проект, вече са факт. Топлото време през есента ускори покълването на заложените семена в пробната серия контейнери, напълнени при тестовото пускане на поточната линия, и фиданките започнаха растежа си в края на м. октомври. Това съобщиха от пресцентъра на  Югозападно държавно предприятие . \r\nВ момента екипи на ЮЗДП и Горска семеконтролна станция София събират и обработват семена от множество горско-дървесни видове, които ще бъдат използвани за производството на фиданки за залесяване напролет. До края на октомври са събрани и доставени в разсадника в с. Локорско над 2200 кг жълъди от космат дъб, благун и други видове, които са в процес на обработка срещу насекомни вредители и гъбни заболявания. Тази седмица започват планираните залесявания по проекта върху опожарени горски територии в районите на Кресна и Дупница на обща площ от 93 декара. \r\nПървата в страната модерна система за производство на фиданки в контейнери с капацитет над 1 милион годишно, заедно със специализираното оборудване за обработка на семена от горскодървесни видове, са закупени по проект „Възстановяване и подобряване на природозащитния статус на приоритетни горски хабитати от мрежата Натура 2000 в България“. Проектът е съвместна инициатива на ЮЗДП и Горска семеконтролна станция София и се реализира с финансовата подкрепа на програма LIFE 2016 на ЕК. \r\nАктивното контейнерно производство на фиданки в ЮЗДП започва напролет.  Използването на контейнерни фиданки за възобновяване на горите има редица предимства, включително ускорен растеж на фиданките, по-кратък цикъл на производство, по-добра адаптация и по-висок процент на прихващане (до 97%) спрямо залесяването с фиданки с гол корен. Високият процент на прихващане от своя страна води както до намаляване на разходите за отглеждане и попълване на младите насаждения, така и до намаляване на броя и интензивността на намесите в горските екосистеми от мрежата Натура 2000, свързани с възобновяването на гората.", "date": "2018.11.27", "title": "Благоевград: Покълнаха първите контейнерни фиданки, произведени с доставената от ЮЗДП автоматизирана линия по европейски проект"}
{"url": "http://www.focus-news.net/news/2018/11/27/2595366/pazardzhik-ponizhenie-na-tsenite-na-masovite-goriva-s-nad-030lvl-se-otchita-na-benzinostantsiite-v-grada-i-oblastta.html", "text": "Понижение на цените на масовите горива с над 0.30лв/л се отчита на бензиностанциите в Пазарджик и областта, показа репортерска проверка на  Радио „Фокус” – Пазарджик . Цената на масовия бензин А-95 към момента е  2.06 лв/л, като най-високата цена за този вид гориво е 2.31 лв/л на някои от бензиностанциите в Пазарджик и областта, Дизелът също е на минимална цена от 2.29 лв./л, а максималната е 2.38 лв/л.  Средната цена за бензин А-98 е  2.30 лв./л. Газта е на цена от около 1.04лв/л. На няколко места, предимно в малките селища, бензин А 95 струва 1.90лв/л. Общо 16 са бензиностанциите на територията на областния град, където ежедневно зареждат гориво по около 4 500 клиенти на обект. Повечето бензиностанции в града дават и подарък на клиентите си при зареждане на 20 литра гориво. \r\nАлбена ЖИЛЕКОВА", "date": "2018.11.27", "title": "Пазарджик: Понижение на цените на масовите горива с над 0.30лв/л се отчита на бензиностанциите в града и областта"}
{"url": "http://www.focus-news.net/news/2018/11/27/2595362/petro-poroshenko-rusiya-uvelichi-drastichno-voennoto-si-prisastvie-po-granitsata-s-ukrayna.html", "text": "Русия е увеличила рязко военното си присъствие по границата с Украйна. Това заяви държавният глава на страната Петро Порошенко в телевизионно интервю, в което предупреди за опасността от „пълномащабна война“, предава  AFP . \r\n„Броят на (руските) танкове в базите, разположени по нашата граница, е увеличен трикратно“, алармира Порошенко в интервю, допълвайки, че „броят на единиците, разположени по нашата границите, нарасна драстично“.  Тереза Герова", "date": "2018.11.27", "title": "Петро Порошенко: Русия увеличи драстично военното си присъствие по границата с Украйна"}
{"url": "http://www.focus-news.net/news/2018/11/27/2595369/sport-rezultati-ot-parvite-dva-izigrani-macha-ot-shampionskata-liga.html", "text": "Изиграха се първите два мача от Групи G и Е от петия, предпоследен кръг на Шампионската лига, след който ще станат ясни някои от сигурните участници в осминафиналите на най-престижния турнир по футбол на Стария континент.  \r\nЦСКА Москва допусна загуба от Виктория Пилзен с 1:2, с което пропусна шанса да си гарантира продължаване в Лига Европа. \r\nВ другия ранен двубой АЕК Атина загуби с 0:2 от Аякс.  \r\nОстаналите шест мача от Групи Е до Н започнаха в 22:00 часа.", "date": "2018.11.27", "title": "Спорт: Резултати от първите два изиграни мача от Шампионската лига"}
{"url": "http://www.focus-news.net/news/2018/11/27/2595370/kyustendil-razlichni-pedagogicheski-situatsii-se-izpalnyavat-v-detskite-gradini-na-tema-bezopasnost-na-dvizhenieto.html", "text": "Различни педагогически ситуации се изпълняват в детските градини на тема „Безопасност на движението”. Това каза пред  Радио „Фокус” – Кюстендил  Даниела Виткова, директор на Детска градина „Първи юни” в Кюстендил. По думите й самите ситуации са съобразени с възрастовата група на децата. „От Министерство на образованието и науката спуснаха и едни задължителни часове, които ние изпълняваме за всяка възрастова група. Изпълняваме педагогически ситуации по безопасност на движението, които са с различен норматив. Ние в пъти повече правим в различни моменти, така даваме и повече знания на децата”, каза Даниела Виткова. По думите й интерактивна площадка за обучение по безопасност на движението има на централния адрес на детската градина, квартал „Запад”, както и на адреса на филиал „Зорница”, а наскоро е изградена и в село Соволяно, където също има детска група. „Наличието на такава площадка дава възможност децата на практика да прилагат своите знания, да се възпитават в уменията за прилагане на правилата за безопасност на движението”, каза Даниела Виткова. \r\nВенцеслав ИЛЧЕВ", "date": "2018.11.27", "title": "Кюстендил: Различни педагогически ситуации се изпълняват в детските градини на тема „Безопасност на движението”"}
{"url": "http://www.focus-news.net/news/2018/11/27/2594951/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Група дипломати от НАТО ще се съберат в понеделник на „извънредна среща“ с украински представители, за да обсъдят морския сблъсък между Украйна и Русия край бреговете на Крим през почивните дни, обявиха от Алианса, пише електронното издание на  вестник Washington Examiner . \r\nКакто отбелязва изданието, генералният секретар на Северноатлантическия алианс Йенс Столтенберг е насрочил заседание на Комисията НАТО-Украйна по искане на украинския президент Петро Порошенко. \r\nСтолтенберг свика срещата, след като, както посочва вестникът, руски сили стреляха по украински кораби, опитващи се да влязат в Керченския пролив, който свързва украинското пристанище Мариупол с Черно и Средиземно море. Изданието отбелязва, че Русия е затегнала контрола върху този район, след присъединяването на Крим през 2014 година, което „й даде контрол върху двете страни на пролива“, както пише AFP. \r\n„Генералният секретар изрази пълната подкрепа на НАТО за териториалния интегритет на Украйна, включително пълните й права на навигация в териториалните й води, според международното право“, се казва в бюлетина на Алианса. \r\nWashington Examiner пише, че кораби на руската брегова охрана са стреляли по три малки украински военни катера, които са се опитали да влязат в Керченския пролив, след като ги е обвинила, че нарушават границите на Русия, като в резултат от инцидента са ранени няколко украински моряка. \r\n„Смятаме, че това е акт на агресия срещу нашата държава и е много сериозна заплаха“, е заявил Порошенко, според цитата на изданието. „За съжаление, няма „червени линии“ за Руската Федерация“. \r\n***  Украйна е на път да обяви военно положение, а лидерите на НАТО се събират за спешни разговори в понеделник, един ден след морския сблъсък, който руски военни кораби предизвикаха в една от най-сериозните военни заплахи в региона през последните години, коментира американското военно издание Stars and Stripes. \r\nИзданието отбелязва, че руската брегова охрана първо е стреляла, а след това е задържала три украински военни кораба, опитващи се да преминат през „тесния Керченски пролив“ в Азовско море“, което според вестникът е най-голямата силова ескалация, след като „Русия нахлу и завладя украинския Кримски полуостров Крим през 2014 година и започна прокси война в Източна Украйна“. Авторът посочва, че оттогава САЩ продава на Киев оръжейни системи и участва в съвместни военни учения, докато увеличава операциите си „в рамките на оглавявания от САЩ съюз НАТО“ по източния фланг, за да успокои източните съседи на Русия. \r\nСпоред военните анализатори, с които са се свързали от Stars and Stripes, инцидентът от неделя може да е прелюдия към по-мащабна конфронтация. \r\n„Изглежда Русия се опитва да спусне нова Желязна Завеса през Черно море“, заяви генерал лейтенантът в остаква Бен Ходжис, който командваше американската армия в Европа, докато не се пенсионира миналата година. „Всички трябва да си отворят широко очите“. \r\nИзданието цитира думите на украинския президент Петро Порошенко, който в понеделник предложи военно положение в страната за 30 дни. \r\n„Нападението срещу украинските катери е планиран от Русия елемент на ескалация от продължаващата няколко месеца ситуация в Азовско море“, е отбелязал украинският държавен глава. „А също съм сигурен, че това далеч не е кулминацията. Докладите на разузнаването говорят за сериозна заплаха от сухоземна операция срещу Украйна“. \r\nКакто пише вестникът, „за САЩ и съюзниците им, инцидентът е сигнал за увеличаващото се напрежение около Черно море, което е ключово за икономиките на южните членки на Алианса, но също място, където те не могат да се противопоставят военно на Русия“. \r\n„Това не само увеличава страховете от нова широкомащабна руска военна атака срещу Украйна, но създава опасения, че Русия готви нов опит да откъсне още територия и да превземе украинския град Мариупол“, смята Хорхе Бенитес, експерт по сигурността в Атлантическия съвет.  \r\nСпоред Бенитес, заради липсата на възможности в региона, черноморските членове на НАТО България, Румъния и Турция, заедно с партньори като Грузия, трябва да обединят своите активи. По неговите думи Турция може да се противопостави на това, защото е съсредоточена в Сирия. \r\nЗа да се компенсират слабостите, повече средства за противоракетна отбрана и дронове с ударни възможности, базирани в страна като Румъния, биха могли да бъдат начин за съюзници да укрепят позицията си, съветва Ходжис, като добавя, че „трябва да има съвместни усилия“. \r\nБенитес препоръчва НАТО да направи това, което вече е направило в балтийските страни - да създаде малка многонационална сила за засилване на възпирането. \r\n„Досега реакцията на НАТО в Югоизточна Европа е небалансирана и не толкова силна, колкото в Североизточна Европа“, посочва Бенитес. „Днешната агресия на Русия е добра възможност за НАТО да балансира по-добре възпирането на всичките си граници, а не само на север“. \r\nВ цяла Европа лидерите призоваха Русия да освободи украински моряци от задържането, да върне заловените кораби и да намали напрежението, отбелязва Stars and Stripes. \r\n***  Президентът на Украйна Петро Порошенко е напуснал Върховната рада без да се изкаже на извънредното заседание, на което депутатите взимат решение за въвеждането на военно положение в страната, съобщава  онлайн изданието на вестник „Украинская правда“ , като се позовава на източник от „Блока на Петро Порошенко“ (БПП). \r\nИзданието отбелязва, че държавният глава е бил в сградата на парламента и е очаквал да се изкаже около един час, заради блокирането на работата на Радата от лидерите на фракциите „Радикална партия Олег Ляшко“ и „Баткивщина“ (Юлия Тимошенко) и е взел решение да се откаже. \r\n„Тъй като Ляшко и Тимошенко блокираха работата, той си тръгна и написа обръщение във „Фейсбук““, съобщава източникът. \r\nНа свой ред, заместник-председателят на парламента Оксана Сироид заяви, че Порошенко, очевидно, не е поискал да говори с лидерите на гракциите, въпреки че е бил в кабинета на председателя на парламента Андрей Парубий. \r\n„Искахме да поговорим с президента. Президентът избяга“, е заявила тя, според цитата на „Украинская правда“. \r\nПреди това държавният глава се съгласи да намали срока на военното положение до 30 дни. \r\n*** Президентът на Украйна Петро Порошенко е провел разговор с генералния секретар на НАТО Йенс Столтенберг, по време на който събеседниците са се договорили за спешно свикване на извънредно заседание на Комисията Украйна – НАТО, пише  киевският ежедневник „День“ . \r\nСпоред съобщението във „Фейсбука“ на прессекретаря на Порошенко Святослав Циголко, двамата са се договорили за спешното свикване на заседанието заради „агресията на Русия“. \r\nПо неговите думи, украинският държавен глава е информирал Столтенберг за „грубия акт на агресия на Русия срещу Украйна в Азовско-Черноморската акватория и ответните действия на Украйна, включително въвеждането на режим на военно положение“. \r\n Президентът също е призовал за усилване на международния натиск над Москва за незабавно освобождаване на украинските моряци и кораби. \r\n„Генералният секретар на НАТО изрази подкрепа за териториалната цялост и суверенитета на Украйна и призова Русия да спазва нормите на международното право и свободата на корабоплаването в акваторията на Азовско и Черно море“, отбелязва още прессекретарят. \r\nДвамата са обсъдили и заплахите за регионалната сигурност вследствие на непредсказуемите действия на Русия, добавя Циголко, като посочва, че по време на разговора е постигната договорка да бъдат продължени контактите на най-високо ниво.", "date": "2018.11.27", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/11/27/2594952/predstoyashti-sabitiya-v-stranata-za-27-noemvri-agentsiya-fokus.html", "text": "От 11.00 часа на площад „Св. Александър Невски“ ще се състои церемонията по официалното посрещане на президента на Република Полша Анджей Дуда и неговата съпруга Агата Корнхаузер-Дуда в България. Президентът Дуда ще положи венец пред Паметника на Незнайния воин. \r\n***   \r\nВ 11.30 часа президентите на България и Полша ще проведат среща на „Дондуков“ 2. \r\n***   \r\nВ 12.45 часа в присъствието на президентите Румен Радев и Анджей Дуда в Гербовата зала на президентската институция ще бъде валидирана илюстрована пощенска карта по повод 100 години от установяването на дипломатически отношения между Република България и Република Полша. \r\nДвамата държавни глави ще дадат съвместна пресконференция от 12.50 часа.  \r\n***   \r\nПрезидентът Румен Радев и съпругата му Десислава Радева ще посетят заедно с президента Анджей Дуда и Агата Корнхаузер-Дуда Полския институт в София, където от 17.00 часа ще бъде открита изложбата „100 години от възстановяването на независимостта на Полша, 100 години от установяването на дипломатически отношения между Полша и България“. \r\n***   \r\nОт 13.00 часа ще се проведе извънредно заседание на Народното събрание.  \r\n***   \r\nОт 15.00  часа в сградата на Министерството на вътрешните работи ще се проведе заседание на Националния съвет за превенция на престъпността под председателството на министър Младен Маринов. Очаква се към 15.00 часа министър Маринов и министърът на отбраната Красимир Каракачанов ще дадат кратки изявления във фоайето на министерството. \r\n***   \r\nОт 09.00 часа в хотел „Рамада“, Обединени бизнес клубове (ОБК) ще бъде домакин на Национален бизнес форум „Бизнес – Наука – Образование - Работна ръка – Малкият и средният бизнес в туризма, земеделието и индустрията“. \r\n***   \r\nОт 09.30 часа ще се проведе заседание на Съдийската колегия на Висшия съдебен съвет. \r\n***   \r\nОт 09.30 часа в зала „Европа“ на Конгресен център „Глобус“ ще се проведе конференция на тема „Ден на равното заплащане между жените и мъжете – българският отговор“.  \r\n***   \r\nОт 09.30 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.  \r\n***   \r\nОт 10.00 часа в Националния пресклуб на БТА ще се състои пресконференция на Българската асоциация на софтуерните компании (БАСКОМ), на която ще бъдат представени резултатите от две проучвания. Едното е сред българите в чужбина – над половината обмислят завръщане в родината, а другото - Барометър за състоянието на софтуерната индустрия. \r\n***   \r\nОт 10.00 часа 16 състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група.  \r\n***   \r\nВ 10.30 часа в Интер Експо Център, Юридическият факултет на Великотърновски университет „Св. св. Кирил и Методий“ организира II-ра Международна конференция „Предизвикателства пред развитието на публично-частните партньорства в Югоизточна Европа“. \r\n***   \r\nОт 11.00 часа в централата на КТ „Подкрепа“ ще се проведе пресконференция, на която Конфедерацията ще представи позицията си относно проблемите в енергетиката, индустрията и климатичната политика. \r\nПо време на събитието ще бъде предоставена и информация относно предстоящия на 29 ноември 2018 г. митинг-шествие, организиран от КТ „Подкрепа“. \r\n***   \r\nВ 11.00 часа в сградата на посолството, на ул. „Шипка“ 33 ще бъде връчено специално обръщение към Н.Пр. Мюриел Берсе Коен, посланик на конфедерация Швейцария у нас, във връзка с наболели проблеми в следствие дейността на компанията „Холсим” България. \r\n***   \r\nОт 11.00 часа в Национален пресклуб на БТА ще се състои пресконференция на тема „Миграцията „бич Божий“ ли е за съвременния свят“.  \r\n***   \r\nОт 12.30 часа на ул. „Врабча“ 23 ПП АБВ ще даде пресконференция.  \r\n***   \r\nОт 13.00 часа 3 състав на Специализирания наказателен съд ще гледа делото срещу Иван К. и Димитър Г. за изнудване.  \r\n***   \r\nОт 13.30 часа 18 състав на Специализирания наказателен съд ще гледа делото срещу Огнян А., Янко Я., Ивайло С., Петър М. и др. за организиране и ръководене на организирана престъпна група.  \r\n***   \r\nОт 13.30 часа 11 състав на Специализирания наказателен съд ще гледа делото срещу Станислав М. и Крум Р. за образуване и ръководене на организирана престъпна група.  \r\n***   \r\nОт 14.00 часа 9 състав на Специализирания наказателен съд ще гледа делото срещу Ради М.,  Павлин С. и Илияна П. за длъжностно присвояване.  \r\n***   \r\nОт 15.00 часа в постоянната приемна на БСП - София на ул. „Леге\" №10, етаж 1, лидерът на БСП – София Калоян Паргов, който е и заместник-председател на Комисията по транспорт и туризъм на СОС, ще се срещне с представители на таксиметровия бранш в столицата.  \r\n***   \r\nОт 16.00 часа в ресторант CORSO на бул. Цар Освободител №10 ще се проведе годишното гала-събитие за устойчив бизнес и климатични иновации на „Green Business Network Bulgaria”. \r\n***   \r\nОт 18.30 часа в Националния етнографски музей ще бъдат представени два календара с народни носии за предстоящата година „Девойко мари хубава“ и „Три сестри“. \r\n***   \r\nОт 19.00 часа в Софийски арсенал – Музей на съвременно изкуство ще се проведе церемония по тържествено награждаване в националния конкурс „Най-добра българка фирма на годината“, който се организира за седма поредна година. \r\n***   \r\nВ 19.00 часа от къщата музей на Иван Вазов, през ул. „Раковска“ до градинката пред НДК и статуята на Лъва от войнишкия мемориал ще се проведе Факелно шествие „Български марш - Долу Ньой!“ по повод 99-годишнина от подписването на Ньойския договор. Шествието се организира от ВМРО.  \r\n*** \r\nОт 9.00 часа в залата на Културен дом на Нефтохимика НХК ще се проведе Общински съвет.  \r\n*** \r\nОт 12.30 часа в спортна зала „Младост“ ще се проведе финалът във второто издание на училищния турнир по волейбол за купата на кмета на община Бургас.  \r\n*** \r\nОт 17.00 часа в Драматичен театур „Адриана Будевска“ ще бъде представена  постановката \"Червени рози\" от Алдо де Бенедети, по инициатива на Регионалната съюзна организация в Бургас към \"Съюз на слепите в България\" и  с подкрепата на Община Бургас.  \r\n***   \r\nОт 17.00 часа Драматичен театър „Адриана Будевска“ театрална трупа за незрящи „Виж“ ще представи спектакъла „Червени рози“.  \r\n***   \r\nОт 12.00 часа в „Стара Варна“ ще бъде представен току-що излезлия от печат за 20-та поредна година нов календар „СТАРА ВАРНА 2019\". \r\n***   \r\nОт 13.30 часа на пристанище „Варна –Запад“ президентът на КНСБ Пламен Димитров ще се срещне с работещите в дружеството, синдикалните комитети и ръководството на компанията. Медиите ще могат да зададат своите въпроси към Пламен Димитров в 16.00 часа, в сградата на РС на КНСБ-Варна. \r\n*** \r\nОт 14.00 до 16.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще приема граждани.  \r\n*** \r\nВ 16.00 часа в сградата на РС на КНСБ Варна президентът на КНСБ Пламен Димитров ще даде пресконференция за медиите, след посещението си в пристанище „Варна-Запад“ за среща с работещите в дружеството, синдикалните комитети и ръководството на компанията. \r\n***   \r\nОт 18.00 часа пред арката на 8-ми Приморски полк, с факелна стража и изгаряне на Ньойския договор ВМРО-Варна  ще отбележи 99-та годишнина от подписването на унизителният за България договор. \r\n***  \r\nОт  10.00 часа в криптата на храм „Свети Седмочисленици”ще бъде извършен ритуал по полагане на пръст от връх Каймак - Чалан и височина Калатепе. От 10.30 часа в Дома на културата на НВУ „Васил Левски” ще бъде открита Юбилейната научна конференция „140 години военно образование, традиции и перспективи”.  \r\n***  \r\nОт 10.15 часа в стая 13 на Старопрестолна професионална гимназия по икономика ще се проведе втори етап на младежката информационна кампания „Мисия платено“ на Асоциация на колекторските агенции в България (АКАБГ).  \r\n***   \r\nОт 11.00 часа в Регионалния пресклуб на БТА ще се проведе пресконференция на „Зонта клуб“ и програмата за отбелязване на 100 години от създаването на организацията. \r\n***   \r\nОт 19.00 часа в Камерна зала на ДКТ ще се играе „Симулатор за чифтосване“.  \r\n***   \r\nОт 14.00 часа в СУ „Николай Войводов“ – салон ФВС, ще се проведе общински етап на ученически игри 2018-2019 г. по бадминтон.  \r\n***   \r\nВ 14.30 часа във 2-ро СУ „Вичо Грънчаров\" ще се състои дебат на тема #УчилищеБезАгресия.  \r\n***   \r\nОт 19.00 часа в Голяма зала на Драматичен театър – Монтана ще бъде представено представлението „Смях с Елин Пелин“.  \r\n***   \r\nОт 14.00 часа в партерната зала на Общински комплекс „Дворец на културата“ ще се проведе събитие, посветено на 75-годишнината от спасяването на българските евреи от Холокоста по време на Втората световна война. \r\n*** \r\nОт 09.30 часа в Зала 1 на Окръжен съд ще се гледа делото на подсъдимите Нели К. и Фанка Д. Срещу двете са повдигнати обвинения за подкупи. \r\n*** \r\nОт 10 ч. в голямата зала на Драматичен театър-Пловдив ще се проведе пресконференция по повод началото на репетициите за спектакъла „Одисей“ с режисьор Диана Добрева. \r\n*** \r\nВ 10.30 часа кметът на Община Пловдив инж.Иван Тотев и заместник-кметът Стефан Стоянов ще посетят заедно с ученици от 6 клас от ОУ „Яне Сандански“ фирма „Анди“като част от програмата за мотивация за ученици в VI и VII клас. \r\n*** \r\nОт 10.30 часа в междублоковото пространство на бул.”България”№41-43 ще се даде началото на изграждането на нов паркинг. \r\n*** \r\nВ НБ „Иван Вазов“ ще се проведе кръгла маса на тема „Обществената библиотеката – център за дигитално включване на възрастни“.  \r\n***  \r\nОт 14.00 часа в Зала 1 на Община Свищов ще бъде представен проектът \"Израстваме заедно\", който се изпълнява от СУ \"Николай Катранов\".  \r\n***   \r\nОт 15.30 часа в Етнографски комплекс „Хаджиданчови къщи” ще се състои откриването на „Златен Сливен 2018”. \r\n***   \r\nОт 15.00 часа в общинската зала „П. Р. Славейков“, Национална компания железопътна инфраструктура ще представи публично проект „Реконструкция на гаров комплекс Стара Загора“, финансиран по Оперативна програма „Транспорт и транспортна инфраструктура“ 2014-2020 г. \r\n***   \r\nОт 18.00 часа във фоайето на Оперния театър ще бъде представена фотографска изложба „РИМ. Борис Христов“.  \r\nОт 19.00 часа ще се състои премиера на балета „Дон Кихот“ от Лудвиг Минкус. \r\n***   \r\nОт 19.30 часа в Младежкия дом ще се проведе открита дискусия на тема „Толерантността - същност и измерения”. \r\n***   \r\nВ 17.00 часа в Младежки център – Хасково ще се проведе лекция в рамките на инициативата „Акушерките близо до майките“. \r\n***   \r\nОт 10.00  часа в зала 203 на общината ще има брифинг. На него кметът и партньорите в инициативата „С предпазен колан на задната седалка“ ще дадат заключителна пресконференция.  \r\n***   \r\nОт 10.00  часа в зала 2 на Областна администрация Шумен областна администрация Шумен ще бъде домакин на регионална работна среща по проект „Подобряване на координационния механизъм за интеграция чрез добри практики и модели“.", "date": "2018.11.27", "title": "Предстоящи събития в страната за 27 ноември (Агенция „Фокус“)"}
{"url": "http://www.focus-news.net/news/2018/11/27/2595368/alsat-m-makedoniya-mile-yanakieski-i-kiril-bozhinovski-ostavat-v-zatvora-v-shutka.html", "text": "Апелативният съд в Скопи отхвърли жалбата на защитата на Миле Янакиески и Кирил Божиновски – двамата остават в затвора в Шутка, макар адвокатите да се надяваха магистратите да отменят заповедта им за задържане, съобщава излъчващият на албански език скопски телевизионен канал  „Алсат-М“ . \r\n„Съдът отхвърли като неоснователни жалбите на обвиняемите Миле Янакиески и Кирил Божиновски, внесени от техния защитник, и потвърди решенията на Основния съд Скопие I, с които на обвиняемите е определена мярка за задържане“, съобщават от Апелативния съд в Скопие. \r\nАдвокатката Саня Алексич, защитник на двамата политици, подчерта, че мярката за задържане нарушава правото на защита не само съгласно Наказателно-процесуалния кодекс на Македония, но и според Европейската конвенция за правата на човека. От ВМРО-ДПМНЕ на свой ред определиха решението на съда като политическо, а не правно. \r\nЯнакиески и Божиновски бяха арестувани ден, след като стана ясно, че бившият министър-председател на Македония е избягал в Унгария. Тереза Герова", "date": "2018.11.27", "title": "„Алсат-М“ (Македония): Миле Янакиески и Кирил Божиновски остават в затвора в Шутка"}
{"url": "http://www.focus-news.net/news/2018/11/27/2595363/afp-donald-tramp-obyavi-reditsa-sreshti-na-sreshtata-na-g-20-v-buenos-ayres-vklyuchitelno-s-vladimir-putin.html", "text": "Държавният глава на САЩ Доналд Тръмп ще проведе редица срещи в кулоарите на форума на Г-20 в аржентинската столица Буенос Айрес, който ще се проведе по-късно тази седмица. Сред лидерите, с които Тръмп ще разговаря очи в очи, са китайският президент Си Дзинпин и държавният глава на Русия Владимир Путин – въпреки инцидента в Азовско море, предава  AFP . \r\n„По време на Г-20 президентът (Доналд Тръмп) и делегацията ще проведа срещи с множество лидери, включително с президента на Аржентина, президента на Русия, министър-председателя на Япония и канцлера на Германия, ще има и работна вечеря с президента на Китай\", обяви прессекретарят Сара Сандърс в рамките на брифинг в Белия дом. Тереза Герова", "date": "2018.11.27", "title": "AFP: Доналд Тръмп обяви редица срещи на срещата на Г-20 в Буенос Айрес, включително с Владимир Путин"}
{"url": "http://www.focus-news.net/news/2018/11/27/2595365/dragomir-stoynev-bsp-gerb-sa-strahlivtsi-na-izborite-ne-kazaha-che-shte-uvelichat-maksimalniya-osiguritelen-dohod.html", "text": "ГЕРБ са страхливци, като отидоха на избори не казаха на българските граждани, че ще им увеличат максималния осигурителен доход. Това каза зам.-председателят на ПГ на БСП Драгомир Стойнев в дебатите по окончателното гласуване на бюджета на ДОО,предаде репортер на  Агенция „Фокус“ . „Някой да излезе и да обясни защо го вдигате до 3000 лева“, призова той и уточни, че БСП предлага максималният осигурителен доход да бъде 3900 лева. „ГЕРБ не желаят да разговарят за политики, страх ги е“, коментира Драгомир Стойнев. „Вие смятате ли да бъдете коректни и да преизчислите всички пенсии. Това не е правено от времето на Тройната коалиция“, попита той депутатите от ГЕРБ. „Не сме страхливци като вас, отиваме на избори подготвени и казваме на хората истината. Вие не им казвате истината, затова седим в парламента до тъмно“, каза още той. \r\nБиляна ИВАНОВА", "date": "2018.11.27", "title": "Драгомир Стойнев, БСП: ГЕРБ са страхливци - на изборите не казаха, че ще увеличат максималния осигурителен доход"}
{"url": "http://www.focus-news.net/news/2018/11/27/2595360/ministar-kiril-ananiev-vremeto-na-bezvremieto-v-zdraveopazvaneto-priklyuchi.html", "text": "Убеден съм, че времето на безвремието в здравеопазването приключи. Това каза здравният министър Кирил Ананиев след приемането на бюджета на НЗОК за 2019 година, предаде репортер на  Агенция „Фокус“ . „От днес българските граждани вече имат своя здравен бюджет за следващата година, който е много по-добър от настоящия“, обяви той. „С този бюджет осигуряваме достъпно и качествено здравно обслужване. Това се постига не само с допълнителните 400 млн. лева, а и чрез въвеждане на новите медицински стандарти“, посочи министърът и допълни, че с бюджета се създават предпоставки за по-добър и ефективен контрол в системата на здравеопазването. „Ясно се регламентират контролните правомощия на институциите за последващ контрол“, заяви Кирил Ананиев. „Поставяме ясни правила и принципи на функциониране на системата, така че да подготвим плавен преход към преструктуриране на здравноосигурителния модел с цел елиминиране и преодоляване на настоящите му недостатъци“, обясни здравният министър. „Следва да постигнем прозрачност на плащанията в здравната система и по-качествено лечение на българските граждани“, каза още той. \r\nБиляна ИВАНОВА", "date": "2018.11.27", "title": "Министър Кирил Ананиев: Времето на безвремието в здравеопазването приключи"}
{"url": "http://www.focus-news.net/news/2018/11/27/2594957/proektat-za-gazova-vrazka-s-gartsiya-navliza-vav-finalna-faza-obzor.html", "text": "Проектът за газова връзка с Гърция навлиза във финална фаза. Това съобщи министърът на енергетиката Теменужка Петкова по време на кръгла маса на тема „Рискове и перспективи за енергийната сигурност на Югоизточна Европа“, която се проведе в София. Дискусията беше организирана от Центъра за изследване на демокрацията и фондация „Конрад Аденауер“, като основна тема на разговор беше развитието на пазара на природен газ в Югоизточна Европа и по-специално ролята на проекта за изграждане на интерконектора Гърция - България. \r\nМинистър Петкова посочи, че изграждането на газовата връзка с южната на съседка е от ключово значение за Балканския регион в областта на енергетиката и неговата реализация вече е необратим процес. „Неслучайно този приоритет е определен от Европейската комисия като един от седемте топ приоритета в областта на енергетиката за нашето европейско семейство. Към настоящия момент проектът е в своята решаваща фаза – финализират се обществените поръчки. Беше преодолян един много важен етап, свързан с това проектът да получи изключение от правилата за достъп. В момента работим по подписване на договора за финансиране с Европейската инвестиционна банка и се надявам в началото на декември той да бъде факт“, заяви енергийният министър и посочи, че държавната гаранция за този проект е 110 млн. евро. Предстои да бъде подписано и междуправителствено споразумение между България и Гърция, което да гарантира устойчивостта на проекта за в бъдеще.  \r\nПредседателят на парламентарната енергийна комисия и народен представител от ГЕРБ Делян Добрев припомни, че проектът за интерконектора България – Гърция е започнал още през 2009 г. „И вече сме 2018 г., а ние нямаме още първа копка“, каза още той и посочи, че този интерконектор става от все по-голяма важност за развитието на България и региона. \r\nПредседателят на Комисията за енергийно и водно регулиране (КЕВР) доц. Иван Иванов коментира, че изграждането на проекта е от изключително значение за страната ни. „Той ще даде възможност България да получава природен газ от Южния газов коридор. И наше задължение е да спазим срока за изграждането на българо-гръцката връзка. Считам, че изискванията, които Европейската комисия имаше, бяха изпълнени от двата регулатора – българския и гръцкия“, заяви той и посочи, че ще се осъществят и всички необходими последващи действия. „Трябва добре да научим уроците си от миналото и при пълна прозрачност и спазване на европейските правила за обществени поръчки да осъществим тези последсващи действия, за да не стане както с неосъществения „Южен поток“. Това не трябва да се допуска, защото иначе няма да имаме растящо доверие от ЕК“, заяви доц. Иванов. \r\nДруга теми, която станаха обект на дискусия, бяха участието на „Булгартрансгаз“ с миноритарен процент в изграждането на LNG терминала в Александруполис, изграждането на газоразпределителен център в България, изграждането на електропровод от Варна до Бургас, проучвателният сондаж в Черно море, доставките на природен газ от Румъния и др. \r\nЦветилена СИМЕОНОВА", "date": "2018.11.27", "title": "Проектът за газова връзка с Гърция навлиза във финална фаза (ОБЗОР)"}
{"url": "http://www.focus-news.net/news/2018/11/27/2594955/tass-varhovnata-rada-se-obarna-kam-mezhdunarodnite-organizatsii-po-povod-intsidenta-v-kerchenskiya-protok.html", "text": "Върховната Рада на Украйна прие постановление да се обърне към ООН, Европейския парламент, Парламентарната Асамблея на Съвета на Европа, ОССЕ, НАТО, регионалната Организация за демокрация и икономическо развитие на Грузия, Украйна, Азърбайджан и Молдова, съкратено ГУАМ,   и към националните парламенти на държавите в света по повод ситуацията, създала се на 25 ноември, неделя, в района на Керченския проток, съобщава  ТАСС  от Киев. \r\nТо е гласувано от 272 депутати при необходими 226.  \r\nСпоред председателя на Комисията към Радата за международна политика Анна Гопко, \"с това постановление Парламентът на Украйна се обръща към международните организации с молба да се помогне на задържаните от РФ украински моряци, да се засилят санкциите срещу Русия, да се изпратят наблюдатели в района на Керченския проток, за да се предотврати ескалация на конфликта, а също и да се предостави военна помощ на Украйна“.  Ивелина Ватова", "date": "2018.11.27", "title": "ТАСС: Върховната Рада се обърна към международните организации по повод инцидента в Керченския проток"}
{"url": "http://www.focus-news.net/news/2018/11/27/2595367/danail-kirilov-gerb-koe-ni-e-strahlivoto-che-9-chasa-slushame-samo-oratori-na-bsp-koito-povtaryat-edno-i-sashto-li.html", "text": "Кое ни е страхливото - че 9 часа слушаме само оратори на БСП, които повтарят едно и също ли. Това попита депутатът от ПГ на ГЕРБ и председател на правна комисия Данаил Кирилов по повод думите на Драгомир Стойнев от БСП, че управляващите са страхливци и на изборите не са казали, че ще увеличат максималния осигурителен доход, предаде репортер на  Агенция „Фокус“ . „Нищо страхливо и нищо на тъмно не виждам“, заяви той. „Смятам, че следва да се наложи дължимото наказание на Драгомир Стойнев от БСП за думите му, че сме страхливци“, обяви Данаил Кирилов. \r\nБиляна ИВАНОВА", "date": "2018.11.27", "title": "Данаил Кирилов, ГЕРБ: Кое ни е страхливото-  че 9 часа слушаме само оратори на БСП, които повтарят едно и също ли"}
{"url": "http://www.focus-news.net/news/2018/11/27/2594953/unian-ukrayna-napadenieto-ot-strana-na-rf-pri-kerchenskiya-protok-na-tramp-ne-mu-se-ponravi-situatsiyata-sas-zadarzhaneto-na-trite-ukrainski-koraba.html", "text": "Нападението, което РФ предприе при Керченския проток срещу трите украински кораба „ не се понрави“ на Тръмп, съобщава в първите минути на 27 ноември, вторник, украинската телеграфна агенция  УНИАН . \r\nПрезидентът на САЩ е съобщил, че работи с европейските лидери за разрешаване на проблема. Доналд Тръмп е обяснил на журналистите мнението си на излизане от Белия дом, информира Reuters. \r\n \"Не ни харесва това, което се случва. Надяваме се да намерим решение \", е казал той. Президентът на САЩ е отбелязал, че за това работи с европейските лидери. \" Те не са във възторг. Заедно всички работим по случая \". \r\nУНИАН припомня, че на 26 ноември, понеделник, Върховната Рада е настоявала за въвеждане на военно положение в пограничните с РФ райони за 30 денонощия. Вечерта на 26 ноември Съветът за национална сигурност и отбрана (СНСО) на Украйна предложил на Порошенко да въведе военно положение във връзка с агресията на РФ в Азовско море. След решението на СНСО председателят на Върховната Рада Андрей Парубий е свикал спешно извънредно пленарно заседание в понеделник в 16 часа местно време.  На свой ред Петро Порошенко е внесъл в парламента законопроект за приемане на Указ на президента на Украйна \"За въвеждане на военно положение в Украйна“.  \r\nУНИАН припомня също, че в утрото на 25 ноември, неделя, Русия блокирала придвижването към Керченския проток на украинския влекач „Яна Капу“ и два катера „Бердянск“ и „Никопол“. Руснаците са преградили движението под Кримския мост на танкера и дори са прихванали на таран влекача с пограничния кораб „Дон“. Същата вечер, в неделя, руските кораби са ги нападнали и задържали, като при акцията са ранени не по-малко от шест украински моряка.   Ивелина Ватова", "date": "2018.11.27", "title": "УНИАН (Украйна): Нападението от страна на РФ при Керченския проток: На Тръмп \"не му се понрави\" ситуацията със задържането на трите украински кораба"}
{"url": "http://www.focus-news.net/news/2018/11/27/2594954/tass-mvnr-na-avstriya-voennoto-polozhenie-mozhe-da-povliyae-otritsatelno-na-svobodnite-izbori-v-ukrayna.html", "text": "„Въвеждането на военно положение може да има негативно отражение на предстоящите избори в тази страна“. Това е заявил в понеделник министърът на външните работи на Австрия Карин Кнайсл, информира  ТАСС  от Виена и добавя, че по-рано през деня президентът Петро Порошенко подписа Указ за въвеждане в страната на военно положени във връзка с инцидента в Керченския проток.  \r\n\"Като се има предвид, че в Украйна предстоят избори не трябва да се предприемат мерки, които могат да окажат отрицателно въздействие при провеждането на свободен и честен демократичен избирателен процес \",  прес-службата на австрийското външно министерство цитира думите на министър Кнайсл.   \r\nТАСС напомня и събитията от 25 и 26 ноември, неделя и понеделник, довели до тази ситуация и напомня, че в Украйна предстоят президентски избори в края на март 2019 година, и за парламент – в края на октомври 2019-та. Руската държавна агенция припомня също, че нарушението на държавната граница на РФ на практика е  углавно престъпление.  Ивелина Ватова", "date": "2018.11.27", "title": "ТАСС: МВнР на Австрия: военното положение може да повлияе отрицателно на свободните избори в Украйна"}
{"url": "http://www.focus-news.net/news/2018/11/27/2594956/the-guardian-sdelkata-na-mey-za-brekzit-mozhe-bi-e-golyamata-sdelka-na-es-kazva-tramp.html", "text": "Доналд Тръмп нанесе тежък удар на надеждите на Тереза Мей да успее да прокара сделката си за Брекзит в британския парламент, като обяви, че тя му изглежда като „голямата сделка на ЕС“, с която ще се накара Обединеното кралство да не търгува със САЩ, пише в днешния  The Guardian .  \r\nТръмп е разговарял с репортерите извън Белия дом, когато го попитали за договореностите, които Мей постигна в неделя в Брюксел с ръководителите на държавите и правителствата на останалите 27 членки на Евросъюза.  \r\n“Изглежда ми като една голяма сделка, но за ЕС,” е оценил събитието американският президент. “Мисля, че трябва сериозно да се огледаме, дали на Обединеното кралство е позволено да търгува или не е. Защото, разбирате, че ако внимателно погледнете на тази сделка, може да се окаже, че точно в този момент те вероятно не са в състояние да водят търговия с нас … Аз не мисля, че именно това има предвид министър-председателят. А и вярвам, че тя ще може да направи нещо и да се справи със ситуацията.” \r\nНамесата на Тръмп завари Даунинг стрийт неподготвен и твърде вероятно е да отслаби позициите на Тереза Мей в момент, когато тя търси пътища да получи одобрение и от британския парламент. Тя вече се е изправила пред твърдата съпротива на 89 редови членове на Консервативната партия, според които нейната сделка не дава достатъчни гаранции за свобода в поведението на Обединеното кралство.  \r\nБританският парламент трябва да гласува на 11 декември, след като проведе петдневен дебат по договореностите, които правителството постигна в неделя в Брюксел. \r\nСпоред говорителя на Даунинг стрийт 10 Тръмп е на погрешно мнение за Брекзит:“ Политическата декларация, която договорихме с ЕС, е ясна – ние ще имаме независима търговска политика, тъй че Обединеното кралство ще може да търгува с всички държави в света, в това число и със САЩ.“   Ивелина Ватова", "date": "2018.11.27", "title": "The Guardian: Сделката на Мей за Брекзит може би е 'голямата сделка на ЕС', казва Тръмп"}
{"url": "http://www.focus-news.net/news/2018/11/27/2594958/izvestiya-putin-opredeli-kato-provokatsiya-deystviyata-na-ukrainskite-korabi-v-kerchenskiya-protok.html", "text": "Президентът Владимир Путин е провел телефонен разговор с канцлера на Федерална република Германия Ангела Меркел, в който са обсъдили инцидента в Керченския проток, пише в днешния  „Известия“ . Той съобщава, че руският държавен глава е определил събитията в Керченския проток като провокация от украинска страна. За това е съобщила пресслужбата в Кремъл.   \r\n„Двамата са обсъждали опасния инцидент, случил се на 25 ноември (неделя – бел. ред.) в Азовско-черноморската акватория. Владимир Путин го е оценил като провокационно действие от украинска страна и грубо нарушение на нормите на международното право от военните кораби на Украйна, преднамерено пренебрегване на правилата за мирно преминаване през териториални води на РФ“,  се казва в изявлението на президентската пресслужба.   \r\nОтбелязано е също, че руският лидер е изразил надежда, че Берлин ще окаже въздействие на украинските власти да се въздържат в бъдеще да предприемат необмислени стъпки.    \r\n«Изразена е сериозна загриженост от решението на Киев да приведе в пълна бойна готовност въоръжените си сили и да обяви военно положение. Акцентира се на обстоятелството, че украинското правителство носи цялата отговорност за създаването на още една конфликтна ситуация и свързаните с нея рискове“, се казва в прес-съобщението.   \r\nРазговорите са по инициатива на Германия, поясняват от Кремъл.   \r\nВ официалното съобщение на президентската служба се пояснява, че на 25  ноември украинските кораби „Бердянск“, „Яна Капу“ и „Никопол“ са навлезли в исторически принадлежащите към акваторията на Русия води в Черно море, като са пренебрегнали предупрежденията на пограничните служби за сигурност и охрана да не го правят, извършили са и няколко опасни маневри.   \r\nЗа да ги спрат, руските военни са били принудени да приложат сила.   \r\nВ момента корабите са задържани и се намират в Керч, повдигнато е углавно съдебно дело за „незаконно прекосяване на държавната граница“.   \r\nМВнР на РФ определя случилото се като провокация с цел да се отвлече вниманието на украинското население от вътрешнополитическите проблеми на страната.   \r\nВестникът припомня, че на 26 ноември, понеделник, Върховната Рада одобри президентски указ за 30-дневно военно положение в отделни райони на Украйна.  Ивелина Ватова", "date": "2018.11.27", "title": "„Известия“: Путин определи като провокация действията на украинските кораби в Керченския проток"}
{"url": "http://www.focus-news.net/news/2018/11/27/2594965/blagoevgrad-v-regionalniya-istoricheski-muzey-shte-badat-predstaveni-knigite-yaz-si-mileya-za-egeya-i-stoyan-krastoilov-glavniyat-voyvoda-na-kresnenskoto-vastanie-1878-g.html", "text": "Благоевград. В Регионален исторически музей – Благоевград ще бъдат представени двете най-нови книги на писателката и поетеса Янка Иванова. Това съобщи за  Радио „Фокус“ – Пирин  д-р Елена Чългънова, историк и уредник в културната институция. По думите ѝ представянето ще бъде на 27 ноември от 16.00 часа в конферентната зала на музея. Книгите са озаглавени: „Яз си милея за Егея“ и „Стоян Крастоилов – главният войвода на Кресненското въстание 1878 г.“. Д-р Чългънова добави, че те са издадени през 2018 година. „На представянето ще присъстват наследници от различни части на България“, допълни д-р Чългънова. \r\nЛивия НИНОВА", "date": "2018.11.27", "title": "Благоевград: В Регионалния исторически музей ще бъдат представени книгите „Яз си милея за Егея“ и „Стоян Крастоилов – главният войвода на Кресненското въстание 1878 г.“"}
{"url": "http://www.focus-news.net/news/2018/11/27/2594966/pregled-na-nyakoi-osnovni-temi-v-britanskiya-pechat-agentsiya-fokus.html", "text": "b> Лондон.   Премиерът на Великобритания,Тереза Мей е била посъветвана да обсъжда парламентарния вот с привърженик на оставането в Евросъюза като Тони Блеър, а не с Джеръми Корбин, пише  The Telegraph . \r\nЧленове на кабинета са казали на Мей да разговаря „с Тони Блеър, не с Джеръми Корбин“, ако иска да убеди британските консервативни парламентаристи да я подкрепят в сделката по Брекзит по време на очакваните разгорещени дебати в Камарата на общините. Това вестникът е научил от свои източници.   \r\nВ понеделник премиерът Мей е била посъветвана от Джеръми Хънт, външният министър, че трябва да се съобрази с аргументите на убедени привърженици за оставането на Великобритания в ЕС като г-н Блеър и лорд Адонис, лейбъристът-благородник, ако иска да спечели подкрепата на своята Консервативна партия.   \r\nТой се намесил с това предложение по време на обсъжданията в Кабинета на идеите за телевизионен дебат с г-н Корбин, лидерът на лейбъристите. Торите са дискутирали тази възможност като част от плана да спечелят на своя страна 90-те депутати от торите, които са в опозиция на плановете на премиера им. \r\n*** Доналд Тръмп нанесе тежък удар на надеждите на Тереза Мей да успее да прокара сделката си за Брекзит в британския парламент, като обяви, че тя му изглежда като „голямата сделка на ЕС“, с която ще се накара Обединеното кралство да не търгува със САЩ, пише в днешния  The Guardian .  \r\nТръмп е разговарял с репортерите извън Белия дом, когато го попитали за договореностите, които Мей постигна в неделя в Брюксел с ръководителите на държавите и правителствата на останалите 27 членки на Евросъюза.  \r\n“Изглежда ми като една голяма сделка, но за ЕС,” е оценил събитието американският президент. “Мисля, че трябва сериозно да се огледаме, дали на Обединеното кралство е позволено да търгува или не е. Защото, разбирате, че ако внимателно погледнете на тази сделка, може да се окаже, че точно в този момент те вероятно не са в състояние да водят търговия с нас … Аз не мисля, че именно това има предвид министър-председателят. А и вярвам, че тя ще може да направи нещо и да се справи със ситуацията.” \r\nНамесата на Тръмп завари Даунинг стрийт неподготвен и твърде вероятно е да отслаби позициите на Тереза Мей в момент, когато тя търси пътища да получи одобрение и от британския парламент. Тя вече се е изправила пред твърдата съпротива на 89 редови членове на Консервативната партия, според които нейната сделка не дава достатъчни гаранции за свобода в поведението на Обединеното кралство.  \r\nБританският парламент трябва да гласува на 11 декември, след като проведе петдневен дебат по договореностите, които правителството постигна в неделя в Брюксел. \r\nСпоред говорителя на Даунинг стрийт 10 Тръмп е на погрешно мнение за Брекзит:“ Политическата декларация, която договорихме с ЕС, е ясна – ние ще имаме независима търговска политика, тъй че Обединеното кралство ще може да търгува с всички държави в света, в това число и със САЩ.“ \r\n*** \r\nСпоред днешното издание на  The Times  две са най-важните теми: сделката по Брекзит и последиците й за политиката и събитията в Керченския проток. The Times: Изтърканите сделки на Мей правят политиката още по-груба и безсилна \r\nПризивът на премиера за помирение „удари на кухо“, докато нейните „подканвания“ приласкават  подкупващо депутатите да гласуват за плана за напускане, четем в коментара на Рачел Силвестър в британския The Times. \r\nКакто пише анализаторката „понякога в политиката реалността е по-странно нещо от сатирата“. Тя пояснява как преди няколко години се е запознала ненадейно с Джон Хайек, „извинете сър Джон Хайек вече, бившият министър-евоскептик, когото Мей неотдавна възнагради с рицарско звание, се съгласи да го интервюираме с Алиса Томпсън, заради новата му роля на съветник на Дейвид Камерън. Навреме пристигнахме за уговорената среща в офиса му и дадохме имената си на рецепционистката. Минаха десет минути, после двайсет. След половин час ни беше казано, че депутатът не се чувства добре и срещата малко ще се поотложи. Точно в този момент той мина покрай нас, блуждаейки. Приличаше на „игла“... The Times: Украйна се противопоставя на руската заплаха с военно положение    \r\nОт Москва кореспондентът на вестника Марк Бенет съобщава за събитията от последните дни в отношенията между Русия и Украйна, като започва с: „Президентът Порошенко спечели одобрението на парламента миналата вечер за въвеждане на военно положение като реакция срещу руското нападение срещу украински военни съдове в Черно море.   \r\nВ украинските райони, които са „обект на руската агресия“, ще се въведе военно положение за 30 дни, като се намалят гражданските свободи, например свободата да се протестира. Първоначално президентът поиска 60 дни, но се съгласи и на половината, след като беше критикуван, че търси как да използва инцидента, за да повиши своя нисък рейтинг преди президентските избори през следващия март.   \r\nДесет от общо 27 области в Украйна ще бъдат във военно положение, това са райони по границата с Русия, Транснистрия (рум. име за Приднестровието, което се използва в ориг. текст. – бел. ред.) и Азовско море.    \r\nУкрайна твърди, че трима от нейните моряци са били ранени, когато Русия е открила огън по корабите….", "date": "2018.11.27", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/11/27/2594967/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Украйна раздуха политическа истерия около военноморския инцидент край бреговете на Крим и поиска същото и от своите западни покровители, пише вестник  „Взгляд“  в днешния си коментар-обобщение на събитията от последните два дни. \r\n В същото време европейските политици реагираха много, много сдържано и хладно. А европейската преса едва ли не направо разказа на читателите си какво се крие зад провокацията на украинските власти.   \r\nНа събитията в Керченския пролив бързо откликнаха във Вашингтон и в столиците на държавите-съюзници на САЩ, но явно не както очакваше Петро Порошенко, който веднага се обърна за помощ към западните си партньори. В британския кабинет понажулиха Русия за „дестабилизиращото й поведение“,  във френското външно министерство я призоваха „да уважава свободата на придвижване“. \r\nБившият евродепутат, италианският публицист Джулетто Киеза в коментар за „Взгляд“ казва:: „Повечето страни от Запада ще поддържат Порошенко, те знаят, че той се готви за избори. Да, Порошенко ще използва ситуацията, за да го преизберат. Той си има своята игра.“. \r\nИ все пак до този момент видима подкрепа няма. Най-реалната помощ, която предлага Западът до момента е спешното свикване на заседание на комисията Укарйна-НАТО. За това той се беше договорил с генералния секретар на алианса Йенсън Столтенберг.  \r\nЗападът, като че ли, действително разбра каква е играта на Порошенко, ако се съди по публикациите на европейската преса. „Хитрият план“ на киевския лидер се оказа, че не е чак толкова хитър.   \r\n***  Въоръжените сили на Украйна подготвят провокация с химическо оръжие в Донбас, пише в днешния си брой  „Независимая газета“ .  \r\nЗа това е заявил на специално заседание на Постоянния съвет на Организацията за сигурност и сътрудничество в Европа  (ОССЕ) в понеделник Александър Лукашевич, който е постоянен представител на РФ в ОССЕ \r\n\"Появи се информация, че Военните сили на Украйна подготвят провокация, като ще използват химическо оръжие и ще привлекат чуждите специални служби“, е съобщил Лукашевич. \r\nТой отново е отбелязал, че украински военни части се струпват около линията  на контакт на зенитно-ракетните комплекси (ЗРК) \"БУК\", \"С-300\", реактивните системи за залпов огън (РСЗО) \"Град\" и \"Ураган\". Те блокират разузнаването в района на селището от градски тип Станица Луганская, въвели са военни в участъците за разузнаване около градовете Золотое и Петровское, интензифицирали са обстрелването на населени обекти. \r\n*** Президентът Владимир Путин е провел телефонен разговор с канцлера на Федерална република Германия Ангела Меркел, в който са обсъдили инцидента в Керченския проток, пише в днешния  „Известия“ . Той съобщава, че руският държавен глава е определил събитията в Керченския проток като провокация от украинска страна. За това е съобщила пресслужбата в Кремъл.   \r\n„Двамата са обсъждали опасния инцидент, случил се на 25 ноември (неделя – бел. ред.) в Азовско-черноморската акватория. Владимир Путин го е оценил като провокационно действие от украинска страна и грубо нарушение на нормите на международното право от военните кораби на Украйна, преднамерено пренебрегване на правилата за мирно преминаване през териториални води на РФ“,  се казва в изявлението на президентската пресслужба.   \r\nОтбелязано е също, че руският лидер е изразил надежда, че Берлин ще окаже въздействие на украинските власти да се въздържат в бъдеще да предприемат необмислени стъпки.    \r\n«Изразена е сериозна загриженост от решението на Киев да приведе в пълна бойна готовност въоръжените си сили и да обяви военно положение. Акцентира се на обстоятелството, че украинското правителство носи цялата отговорност за създаването на още една конфликтна ситуация и свързаните с нея рискове“, се казва в прес-съобщението.   \r\nРазговорите са по инициатива на Германия, поясняват от Кремъл.   \r\nВ официалното съобщение на президентската служба се пояснява, че на 25  ноември украинските кораби „Бердянск“, „Яна Капу“ и „Никопол“ са навлезли в исторически принадлежащите към акваторията на Русия води в Черно море, като са пренебрегнали предупрежденията на пограничните служби за сигурност и охрана да не го правят, извършили са и няколко опасни маневри.   \r\nЗа да ги спрат, руските военни са били принудени да приложат сила.   \r\nВ момента корабите са задържани и се намират в Керч, повдигнато е углавно съдебно дело за „незаконно прекосяване на държавната граница“.   \r\nМВнР на РФ определя случилото се като провокация с цел да се отвлече вниманието на украинското население от вътрешнополитическите проблеми на страната.   \r\nВестникът припомня, че на 26 ноември, понеделник, Върховната Рада одобри президентски указ за 30-дневно военно положение в отделни райони на Украйна.", "date": "2018.11.27", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/11/27/2594969/gd-granichna-politsiya-intenziven-e-trafikat-na-gkpp-kulata-gkpp-kapitan-andreevo-gkpp-lesovo-i-gkpp-dunav-most-ruse.html", "text": "Интензивен е трафикът на ГКПП „Кулата“, ГКПП „Капитан Андреево“, ГКПП „Лесово“ и ГКПП „Дунав мост Русе“. Това съобщиха от пресцентъра на Главна дирекция  „Гранична полиция“ . Информацията за трафика на контролно-пропускателните пунктове е към 6. 00 часа. На българо-сръбската и българо-македонската граница трафикът е нормален на всички гранични контролно-пропускателни пунктове. На българо-гръцката граница на ГКПП Кулата трафикът е интензивен на вход за товарни автомобили.  На българо-турската граница на ГКПП Капитан Андреево и ГКПП Лесово трафикът е интензивен на изход за товарни автомобили. На българо-румънската граница трафикът на ГКПП Дунав мост Русе трафикът е интензивен на изход за товарни автомобили.", "date": "2018.11.27", "title": "ГД „Гранична полиция“: Интензивен е трафикът на ГКПП „Кулата“, ГКПП „Капитан Андреево“, ГКПП „Лесово“ и ГКПП „Дунав мост Русе“"}
{"url": "http://www.focus-news.net/news/2018/11/27/2594962/nezavisimaya-gazeta-lukashevich-vaorazhenite-sili-na-ukrayna-gotvyat-provokatsiya-s-himichesko-orazhie-v-donbas.html", "text": "Въоръжените сили на Украйна подготвят провокация с химическо оръжие в Донбас, пише в днешния си брой  „Независимая газета“ .  \r\nЗа това е заявил на специално заседание на Постоянния съвет на Организацията за сигурност и сътрудничество в Европа  (ОССЕ) в понеделник Александър Лукашевич, който е постоянен представител на РФ в ОССЕ \r\n\"Появи се информация, че Военните сили на Украйна подготвят провокация, като ще използват химическо оръжие и ще привлекат чуждите специални служби“, е съобщил Лукашевич. \r\nТой отново е отбелязал, че украински военни части се струпват около линията  на контакт на зенитно-ракетните комплекси (ЗРК) \"БУК\", \"С-300\", реактивните системи за залпов огън (РСЗО) \"Град\" и \"Ураган\". Те блокират разузнаването в района на селището от градски тип Станица Луганская, въвели са военни в участъците за разузнаване около градовете Золотое и Петровское, интензифицирали са обстрелването на населени обекти.   Ивелина Ватова", "date": "2018.11.27", "title": "„Независимая газета“ : Лукашевич: Въоръжените сили на Украйна готвят провокация с химическо оръжие в Донбас"}
{"url": "http://www.focus-news.net/news/2018/11/27/2594970/aktualna-patna-obstanovka.html", "text": "Информация за състоянието на републиканските пътища, предоставена от Агенция „Пътна инфраструктура“. Температурите са в интервала от -1° до + 14°. Времето над страната е предимно облачно. Вятър духа в областите Варна, Добрич, Кърджали, Пазарджик, Смолян и Шумен. Дъжд вали в областите Благоевград, Бургас, Велико Търново, Габрово, Кюстендил, Ловеч, Монтана, Пазарджик, Пловдив, Русе, Силистра, Сливен, Смолян, Търговище, Шумен, Ямбол както и в района на Българене, Плевен и Телиш /обл. Плевен/; Своге /обл. София/; Ивайловград /обл. Хасково/. Пътните настилки са предимно сухи, по усойните и планински райони частично заледени, обработени и проходими при зимни условия. \r\nНамалена видимост поради мъгла: \r\n- до 50 м. в района на проход „Шипка“; Кула и Суходол /обл. Видин/; Оряхово и Крушовица /обл. Враца/ \r\n- до 100 м. в района на Летница /обл. Ловеч/; Горно Белотинци /обл. Монтана/; Телиш /обл. Плевен/; гр. Шипка, Раднево, Гълъбово, Мъдрец и Средец /обл. Стара Загора/ \r\n- до 150 м. в област Русе, както и в района на Димово и Ружинци /обл. Видин/ Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Стара Загора: \r\nДвижението по АМ Тракия от км 174 до км 208 в посока Бургас се ограничава по активната лента и се пренасочва в изпреварващата лента поради извършване на частични ремонтни дейности на асфалтовата настилка. Срок до 27.11.18 г.; \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности в изпреварващата лента. Движението се извършва в активната лента. Срок: от 09:30 до 16:00 часа на 27.11.2018 г. и 28.11.2018 г. \r\nДвижението по АМ \"Хемус\" при Ябланица от км 74+040 до км 79+300 е ограничено поради ремонтни дейности. Движението се отклонява по път I-3 /Ботевград - Ябланица/. Срок: от 12:00 до 15:00 часа на 27.11.2018 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nОбласт Търговище: \r\nДвижението по АМ „Хемус“ в участъка Търговище – пътен възел „Белокопитово“ от км 228+600 до км 258+827 е ограничено поради извършване на краткотрайни взривни работи. Срок: от 14,00 до 15,00 часа на 27.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Троянски“ - отворен за всички МПС; \r\n- „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” на км 19+783 се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт София: \r\nДвижението в участъка  София – Перник при Владая - поради ремонт на тротоарна конзола на моста на река „Владайска“, при разклона за с. Владая до КПП Владая от км. 279+170 до км. 279+200, затворена за движение е дясната лента в посока Перник. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\nОграничено е движението в участъка от кръстовище с път II-49 до п.в. „Белокопитово“ от км 228+600 до км 258+827, във връзка с извършване на краткотрайни взривни работи на: ОБЕКТ: АМ „ХЕМУС” участък от пътен възел „Буховци” – п.в. „Белокопитово“. Срок от 14:00 до 15:00 ч на 27.11.2018 г. \r\nОбходен маршрут: от път I-4 км 228+600 /кръстовище с път II-49/- път II-49/ - с. Бистра – път II-51 – гр. Лозница – кръстовище път II-51 и път I-2 – п.в. „Белокопитово“ при км 258+827. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; \r\n\tОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 27.11.2018 г. \r\nДвижението в участъка Обзор – Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 в участъка Дъскотна – Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности. \r\nОбходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 30.11.2018г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г.; \r\nПът II-101: Движението по път ІII-101 Д. Церовене – Монтана от км 74+000 до км 75+000 се осъществява в едната лента поради извършване на строително монтажни работи. Движението се регулира с пътни знаци. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът III-604: Движението по път III-604 Върба – Бобораци при км 4+050 е ограничено поради ремонт на ж.п. прелез.  \r\nОбходен маршрут: Движението е пренасочено по път I-6 през общински път за с. Беланица  до път III-604, сигнализирано съгласно с пътни знаци. Срок до 30.11.2018 г.;  \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът II-81: Движението по път II-81 София – Бучин проход при Петърч от км 13+000 до км 14+000 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 27.11.2018 г. \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nПът III-6602: Движението по път III-6602 Старозагорски минерални бани – Сладък кладенец от км 16+780 до км 28+000 се извършва с повишено внимание поради рязане на и косене на тревни площи. Една от лентите е стеснена. Движението се регулира от сигналисти. Срок до 29.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.27", "title": "Актуална пътна обстановка"}
{"url": "http://www.focus-news.net/news/2018/11/27/2594963/the-telegraph-tereza-mey-obyavi-che-e-po-dobre-da-govori-s-toni-blear-a-ne-s-dzherami-korbin.html", "text": "Премиерът на Великобритания,Тереза Мей е била посъветвана да обсъжда парламентарния вот с привърженик на оставането в Евросъюза като Тони Блеър, а не с Джеръми Корбин, пише  The Telegraph . \r\nЧленове на кабинета са казали на Мей да разговаря „с Тони Блеър, не с Джеръми Корбин“, ако иска да убеди британските консервативни парламентаристи да я подкрепят в сделката по Брекзит по време на очакваните разгорещени дебати в Камарата на общините. Това вестникът е научил от свои източници.   \r\nВ понеделник премиерът Мей е била посъветвана от Джеръми Хънт, външният министър, че трябва да се съобрази с аргументите на убедени привърженици за оставането на Великобритания в ЕС като г-н Блеър и лорд Адонис, лейбъристът-благородник, ако иска да спечели подкрепата на своята Консервативна партия.   \r\nТой се намесил с това предложение по време на обсъжданията в Кабинета на идеите за телевизионен дебат с г-н Корбин, лидерът на лейбъристите. Торите са дискутирали тази възможност като част от плана да спечелят на своя страна 90-те депутати от торите, които са в опозиция на плановете на премиера им.  Ивелина Ватова", "date": "2018.11.27", "title": "The Telegraph: Тереза Мей обяви, че е по-добре да говори с Тони Блеър, а не с Джеръми Корбин"}
{"url": "http://www.focus-news.net/news/2018/11/27/2594971/predstoyashti-sabitiya-v-stranata-za-27-noemvri-agentsiya-fokus.html", "text": "***   \r\nОт 11.00 часа на площад „Св. Александър Невски“ ще се състои церемонията по официалното посрещане на президента на Република Полша Анджей Дуда и неговата съпруга Агата Корнхаузер-Дуда в България. Президентът Дуда ще положи венец пред Паметника на Незнайния воин. \r\n***   \r\nВ 11.30 часа президентите на България и Полша ще проведат среща на „Дондуков“ 2. \r\n***   \r\nВ 12.45 часа в присъствието на президентите Румен Радев и Анджей Дуда в Гербовата зала на президентската институция ще бъде валидирана илюстрована пощенска карта по повод 100 години от установяването на дипломатически отношения между Република България и Република Полша. \r\nДвамата държавни глави ще дадат съвместна пресконференция от 12.50 часа.  \r\n***   \r\nПрезидентът Румен Радев и съпругата му Десислава Радева ще посетят заедно с президента Анджей Дуда и Агата Корнхаузер-Дуда Полския институт в София, където от 17.00 часа ще бъде открита изложбата „100 години от възстановяването на независимостта на Полша, 100 години от установяването на дипломатически отношения между Полша и България“. \r\n***   \r\nОт 13.00 часа ще се проведе извънредно заседание на Народното събрание.  \r\n***   \r\nОт 15.00  часа в сградата на Министерството на вътрешните работи ще се проведе заседание на Националния съвет за превенция на престъпността под председателството на министър Младен Маринов. Очаква се към 15.00 часа министър Маринов и министърът на отбраната Красимир Каракачанов ще дадат кратки изявления във фоайето на министерството. \r\n***   \r\nОт 09.00 часа в хотел „Рамада“, Обединени бизнес клубове (ОБК) ще бъде домакин на Национален бизнес форум „Бизнес – Наука – Образование - Работна ръка – Малкият и средният бизнес в туризма, земеделието и индустрията“. \r\n***   \r\nОт 09.30 часа ще се проведе заседание на Съдийската колегия на Висшия съдебен съвет. \r\n***   \r\nОт 09.30 часа в зала „Европа“ на Конгресен център „Глобус“ ще се проведе конференция на тема „Ден на равното заплащане между жените и мъжете – българският отговор“.  \r\n***   \r\nОт 09.30 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.  \r\n***   \r\nОт 10.00 часа в Националния пресклуб на БТА ще се състои пресконференция на Българската асоциация на софтуерните компании (БАСКОМ), на която ще бъдат представени резултатите от две проучвания. Едното е сред българите в чужбина – над половината обмислят завръщане в родината, а другото - Барометър за състоянието на софтуерната индустрия. \r\n***   \r\nОт 10.00 часа 16 състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група.  \r\n***   \r\nВ 10.30 часа в Интер Експо Център, Юридическият факултет на Великотърновски университет „Св. св. Кирил и Методий“ организира II-ра Международна конференция „Предизвикателства пред развитието на публично-частните партньорства в Югоизточна Европа“. \r\n***   \r\nОт 11.00 часа в централата на КТ „Подкрепа“ ще се проведе пресконференция, на която Конфедерацията ще представи позицията си относно проблемите в енергетиката, индустрията и климатичната политика. \r\nПо време на събитието ще бъде предоставена и информация относно предстоящия на 29 ноември 2018 г. митинг-шествие, организиран от КТ „Подкрепа“. \r\n***   \r\nВ 11.00 часа в сградата на посолството, на ул. „Шипка“ 33 ще бъде връчено специално обръщение към Н.Пр. Мюриел Берсе Коен, посланик на конфедерация Швейцария у нас, във връзка с наболели проблеми в следствие дейността на компанията „Холсим” България. \r\n***   \r\nОт 11.00 часа в Национален пресклуб на БТА ще се състои пресконференция на тема „Миграцията „бич Божий“ ли е за съвременния свят“.  \r\n***   \r\nОт 12.30 часа на ул. „Врабча“ 23 ПП АБВ ще даде пресконференция.  \r\n***   \r\nОт 13.00 часа 3 състав на Специализирания наказателен съд ще гледа делото срещу Иван К. и Димитър Г. за изнудване.  \r\n***   \r\nОт 13.30 часа 18 състав на Специализирания наказателен съд ще гледа делото срещу Огнян А., Янко Я., Ивайло С., Петър М. и др. за организиране и ръководене на организирана престъпна група.  \r\n***   \r\nОт 13.30 часа 11 състав на Специализирания наказателен съд ще гледа делото срещу Станислав М. и Крум Р. за образуване и ръководене на организирана престъпна група.  \r\n***   \r\nОт 14.00 часа 9 състав на Специализирания наказателен съд ще гледа делото срещу Ради М.,  Павлин С. и Илияна П. за длъжностно присвояване.  \r\n***   \r\nОт 15.00 часа в постоянната приемна на БСП - София на ул. „Леге\" №10, етаж 1, лидерът на БСП – София Калоян Паргов, който е и заместник-председател на Комисията по транспорт и туризъм на СОС, ще се срещне с представители на таксиметровия бранш в столицата.  \r\n***   \r\nОт 16.00 часа в ресторант CORSO на бул. Цар Освободител №10 ще се проведе годишното гала-събитие за устойчив бизнес и климатични иновации на „Green Business Network Bulgaria”. \r\n***   \r\nОт 18.30 часа в Националния етнографски музей ще бъдат представени два календара с народни носии за предстоящата година „Девойко мари хубава“ и „Три сестри“. \r\n***   \r\nОт 19.00 часа в Софийски арсенал – Музей на съвременно изкуство ще се проведе церемония по тържествено награждаване в националния конкурс „Най-добра българка фирма на годината“, който се организира за седма поредна година. \r\n***   \r\nВ 19.00 часа от къщата музей на Иван Вазов, през ул. „Раковска“ до градинката пред НДК и статуята на Лъва от войнишкия мемориал ще се проведе Факелно шествие „Български марш - Долу Ньой!“ по повод 99-годишнина от подписването на Ньойския договор. Шествието се организира от ВМРО.  \r\n*** \r\nОт 9.00 часа в залата на Културен дом на Нефтохимика НХК ще се проведе Общински съвет.  \r\n*** \r\nОт 12.30 часа в спортна зала „Младост“ ще се проведе финалът във второто издание на училищния турнир по волейбол за купата на кмета на община Бургас.  \r\n*** \r\nОт 17.00 часа в Драматичен театур „Адриана Будевска“ ще бъде представена  постановката \"Червени рози\" от Алдо де Бенедети, по инициатива на Регионалната съюзна организация в Бургас към \"Съюз на слепите в България\" и  с подкрепата на Община Бургас.  \r\n***   \r\nОт 17.00 часа Драматичен театър „Адриана Будевска“ театрална трупа за незрящи „Виж“ ще представи спектакъла „Червени рози“.  \r\n***   \r\nОт 12.00 часа в „Стара Варна“ ще бъде представен току-що излезлия от печат за 20-та поредна година нов календар „СТАРА ВАРНА 2019\". \r\n***   \r\nОт 13.30 часа на пристанище „Варна –Запад“ президентът на КНСБ Пламен Димитров ще се срещне с работещите в дружеството, синдикалните комитети и ръководството на компанията. Медиите ще могат да зададат своите въпроси към Пламен Димитров в 16.00 часа, в сградата на РС на КНСБ-Варна. \r\n*** \r\nОт 14.00 до 16.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще приема граждани.  \r\n*** \r\nВ 16.00 часа в сградата на РС на КНСБ Варна президентът на КНСБ Пламен Димитров ще даде пресконференция за медиите, след посещението си в пристанище „Варна-Запад“ за среща с работещите в дружеството, синдикалните комитети и ръководството на компанията. \r\n***   \r\nОт 18.00 часа пред арката на 8-ми Приморски полк, с факелна стража и изгаряне на Ньойския договор ВМРО-Варна  ще отбележи 99-та годишнина от подписването на унизителният за България договор. \r\n***  \r\nОт  10.00 часа в криптата на храм „Свети Седмочисленици”ще бъде извършен ритуал по полагане на пръст от връх Каймак - Чалан и височина Калатепе. От 10.30 часа в Дома на културата на НВУ „Васил Левски” ще бъде открита Юбилейната научна конференция „140 години военно образование, традиции и перспективи”.  \r\n***  \r\nОт 10.15 часа в стая 13 на Старопрестолна професионална гимназия по икономика ще се проведе втори етап на младежката информационна кампания „Мисия платено“ на Асоциация на колекторските агенции в България (АКАБГ).  \r\n***   \r\nОт 11.00 часа в Регионалния пресклуб на БТА ще се проведе пресконференция на „Зонта клуб“ и програмата за отбелязване на 100 години от създаването на организацията. \r\n***   \r\nОт 19.00 часа в Камерна зала на ДКТ ще се играе „Симулатор за чифтосване“.  \r\n***   \r\nОт 14.00 часа в СУ „Николай Войводов“ – салон ФВС, ще се проведе общински етап на ученически игри 2018-2019 г. по бадминтон.  \r\n***   \r\nВ 14.30 часа във 2-ро СУ „Вичо Грънчаров\" ще се състои дебат на тема #УчилищеБезАгресия.  \r\n***   \r\nОт 19.00 часа в Голяма зала на Драматичен театър – Монтана ще бъде представено представлението „Смях с Елин Пелин“.  \r\n***   \r\nОт 14.00 часа в партерната зала на Общински комплекс „Дворец на културата“ ще се проведе събитие, посветено на 75-годишнината от спасяването на българските евреи от Холокоста по време на Втората световна война. \r\n*** \r\nОт 09.30 часа в Зала 1 на Окръжен съд ще се гледа делото на подсъдимите Нели К. и Фанка Д. Срещу двете са повдигнати обвинения за подкупи. \r\n*** \r\nОт 10 ч. в голямата зала на Драматичен театър-Пловдив ще се проведе пресконференция по повод началото на репетициите за спектакъла „Одисей“ с режисьор Диана Добрева. \r\n*** \r\nВ 10.30 часа кметът на Община Пловдив инж.Иван Тотев и заместник-кметът Стефан Стоянов ще посетят заедно с ученици от 6 клас от ОУ „Яне Сандански“ фирма „Анди“като част от програмата за мотивация за ученици в VI и VII клас. \r\n*** \r\nОт 10.30 часа в междублоковото пространство на бул.”България”№41-43 ще се даде началото на изграждането на нов паркинг. \r\n*** \r\nВ НБ „Иван Вазов“ ще се проведе кръгла маса на тема „Обществената библиотеката – център за дигитално включване на възрастни“.  \r\n***  \r\nОт 14.00 часа в Зала 1 на Община Свищов ще бъде представен проектът \"Израстваме заедно\", който се изпълнява от СУ \"Николай Катранов\".  \r\n***   \r\nОт 15.30 часа в Етнографски комплекс „Хаджиданчови къщи” ще се състои откриването на „Златен Сливен 2018”. \r\n***   \r\nОт 15.00 часа в общинската зала „П. Р. Славейков“, Национална компания железопътна инфраструктура ще представи публично проект „Реконструкция на гаров комплекс Стара Загора“, финансиран по Оперативна програма „Транспорт и транспортна инфраструктура“ 2014-2020 г. \r\n***   \r\nОт 18.00 часа във фоайето на Оперния театър ще бъде представена фотографска изложба „РИМ. Борис Христов“.  \r\nОт 19.00 часа ще се състои премиера на балета „Дон Кихот“ от Лудвиг Минкус. \r\n***   \r\nОт 19.30 часа в Младежкия дом ще се проведе открита дискусия на тема „Толерантността - същност и измерения”. \r\n***   \r\nВ 17.00 часа в Младежки център – Хасково ще се проведе лекция в рамките на инициативата „Акушерките близо до майките“. \r\n***   \r\nОт 10.00  часа в зала 203 на общината ще има брифинг. На него кметът и партньорите в инициативата „С предпазен колан на задната седалка“ ще дадат заключителна пресконференция.  \r\n***   \r\nОт 10.00  часа в зала 2 на Областна администрация Шумен областна администрация Шумен ще бъде домакин на регионална работна среща по проект „Подобряване на координационния механизъм за интеграция чрез добри практики и модели“.", "date": "2018.11.27", "title": "Предстоящи събития в страната за 27 ноември (Агенция „Фокус“)"}
{"url": "http://www.focus-news.net/news/2018/11/27/2594972/nimh-valezhite-vremenno-shte-spirat-i-na-mesta-shte-ima-razkasvaniya-na-oblachnostta-maksimalnite-temperaturi-shte-sa-mezhdu-3-i-14.html", "text": "Днес валежите временно ще спират и на места ще има разкъсвания на облачността. Преди обяд в низините и котловините все още видимостта ще е намалена. Атмосферното налягане бавно ще се повишава, но ще се задържи значително по-ниско от средното за месеца. Около обяд от запад отново ще завали, вечерта и през нощта срещу сряда в югоизточната половина от страната валежите ще са значителни. Югозападният вятър постепенно ще се ориентира от североизток и ще се усилва. С него ще започне да прониква студен въздух. В северните райони още до сутринта в сряда дъждът ще премине в сняг. Максималните температури в Северна България ще са между 3° и 8°, а в Южна между 9° и 14°, за София 10°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Боряна Маркова.   \r\nПо Черноморието ще бъде предимно облачно. По-късно след обяд ще започнат валежи от дъжд, по-значителни по южното крайбрежие. Вятърът постепенно ще се ориентира от североизток и ще е слаб до умерен, но по-късно след обяд ще се усилва. Максимални температури от 7-8° в крайните северни, до 15-16° в крайните южни райони. Температурата на морската вода е 10-12°. Вълнението на морето ще е 2-3 бала. \r\nВ планините ще е облачно и главно в следобедните часове ще има валежи от дъжд, над 2000-2200 метра – от сняг. В сутрешните часове ще има временни разкъсвания на облачността. Вятърът ще е предимно умерен от юг-югозапад и до вечерта ще започне да се ориентира от изток. Максималната температура на височина 1200 метра ще е около 8°, на 2000 метра - около 2°.", "date": "2018.11.27", "title": "НИМХ: Валежите временно ще спират и на места ще има разкъсвания на облачността, максималните температури ще са между 3° и  14°"}
{"url": "http://www.focus-news.net/news/2018/11/27/2594973/vzglyad-zapadat-razbra-provokatsiyata-na-poroshenko-2.html", "text": "Наблюдателят на британския  The Guardian  Патрик Грийнфийлд отбелязва, че гласуването във Върховната Рада на „ решението за въвеждане на военно положение се случва всичко на всичко четири месеца преди президентските избори в Украйна. Избори, които вероятно Порошенко ще изгуби“.  \r\n«Но ако депутатите гласуват да се прекрати работата на правителството и въведат някакви други ограничения, които се предвиждат при подобен режим, то изборите ще бъдат отложени », уверява Грийнфийлд. \r\nЕдва ли не дума по дума го повтаря германският му колега, наблюдателят на  Süddeutsche Zeitung  Франк Найхозен: „Президентът Порошенко иска да остане начело на държавата и да го преизберат през март следващата година за още един мандат“, пише той. –„Но както сочат многобройните социологически допитвания шансовете му са съвсем малко. Но виж играта на ескалация на конфликта с Русия може да му отвори нелоши перспективи. Като заеме позата на защитник на интересите на Украйна и демонстрира загриженост за сигурността на украинците, той вероятно ще привлече на своя страна значителна част от електората на другите кандидати за президентския пост. Въвеждането на военно положение, според всички сметки, дава възможност изборите да се отложат от март за по-късно време и така да се позволи на Порошенко да запази за себе си мястото на държавен глава. Той ще спечели известно време и ще извлече дивиденти от това за самия себе си ». \r\nНаблюдателят на Süddeutsche Zeitung смята за неправдоподобен и сценарият с „горещата война“, като се привлече НАТО в този конфликт.   \r\nТвърде любопитен възглед има в анализа на така създалата се ситуация, който прави кореспондентът на британския  The Independent Оливър Керъл. Журналистът започва с обвинение срещу Русия за случилото се. Но в хода на разсъжденията си стига до заключението, че всъщност създалата се ситуация е много по-изгодна за Порошенко.   \r\n«Някои украински публицисти вече успяха да предложат на Запада своята версия за събитията, според която «със своето поведение руснаците се опитват да подкопаят положението на администрацията, оглавявана от Порошенко и малко преди мартенските избори да разклатят ситуацията », констатира английският журналист и добавя. «Подобна версия е не само съмнителна, тя е неправдоподобна.“ \r\nВъзможно ли е да водиш военни действия и едновременно с тях да въвеждаш и военно положение с последици, които да не са в полза на Порошенко, който в момента изостава много след бившия премиер на Украйна Юлия Тимошенко. Всяко намесване на идеята за заплаха от страна на Русия се превръща в главен коз в ръцете на сегашния президент в неговата предизборна кампания. Киев буквално шари плакатите, на които са изобразени три стълба за бъдещите успехи на Порошенко: армията, езикът и вярата. При това точно в този порядък ». \r\nСпоред автора, военното положение днес е предварително обмислена мярка.. «Не го обявиха в Украйна по време на горещите събития от 2014 и 2015 година. Днес твърдят, че нещата са други, а в същото време признават, че руската военна намеса е достатъчна, за да убедят всички в нуждата от извънредни мерки. Този аргумент някакси не звучи добре за слуха.“, смята Оливър Керъл в британския The Independent . \r\nСпоред наблюдателя на вестника с обявяването на военно положение Порошенко „сам себе си е прострелял в крака“. «Той нанесе най-голяма вреда на собствената си страна: Москва просто ще е щастлива да се върне към своята реторика за дясната „хунта“, която управлява в Киев“. А украинците ще изпитат на гърба си „прелестите да се използва военният инструмент за краткосрочни електорални цели », заключава журналистът. \r\nИталианският портал  Sakeritalia.it  припомня, че още преди две години председателят на Съвета за национална сигурност и отбрана Александър Турчинов е заплашвал с въвеждане на военно положение, тъй като „има място за опасни тенденции“. Порталът поставя въпроса какво се е променило сега и защо трябва да се въвежда то днес, ако „е имало и по-лоши времена“. И пита: «За да се попречи на народа да изрази политическата си воля? Да се избегне нов Майдан? Да се запуши устата на пресата?“ И сам се опитва да отговори: „Всичко това може да се направи при едно военно положение. Кой знае колко още ще продължи тази лудост. », пише в редакционна статия медията.   \r\nДори френският  Le Monde , който и при най-добро желание е трудно да бъде заподозрян в «про-руско настроение», отбелязва „Взгляд“ в прегледа си на европейската преса, и той отбелязва, че «въпросът, повдигнат от Петро Порошенко в края на заседанието на Съвета за национална сигурност, да се въведе военно положение, може да доведе не само до разрив на отношенията с Москва, но и да отсрочи наближаващите президентски избори в Украйна, които се очертават твърде проблематични за сегашния държавен глава ».  Ивелина Ватова", "date": "2018.11.27", "title": "Взгляд: Западът разбра провокацията на Порошенко (2)"}
{"url": "http://www.focus-news.net/news/2018/11/27/2594961/kyustendil-vasilena-masleva-e-golemiyat-pobeditel-ot-tazgodishnoto-izdanie-na-konkursa-koledna-izpoved.html", "text": "Кюстендил. Василена Маслева е големият победител от тазгодишното издание на конкурса „Коледна изповед” в Кюстендил. Това съобщи за  Радио „Фокус” – Кюстендил  Иван Стойнев, директор на фестивала за българска коледна песен. Василена Маслева от град Панагюрище е спечелила голямата награда „Коледна изповед“ в категория индивидуални изпълнители, а децата от вокална група Смехуранчета от град София са получили голямата награда в категорията вокални групи. „Коледна изповед е единственият фестивал за коледни песни в България с конкурсен характер за деца индивидуални изпълнители и вокални групи. Тази година участниците бяха разпределени в 6 възрастови групи”, каза Иван Стойнев. \r\nВенцеслав ИЛЧЕВ", "date": "2018.11.27", "title": "Кюстендил: Василена Маслева е големият победител от тазгодишното издание на конкурса „Коледна изповед”"}
{"url": "http://www.focus-news.net/news/2018/11/27/2594976/zasedanie-na-natsionalniya-savet-za-preventsiya-na-prestapnostta-shte-se-provede-v-ministerstvoto-na-vatreshnite-raboti.html", "text": "Заседание на Националния съвет за превенция на престъпността ще се проведе под председателството на министър Младен Маринов в сградата на Министерството на вътрешните работи (МВР). Това съобщиха от пресцентъра на  МВР . На заседанието  ще присъства и заместник министър-председателят по обществения ред и сигурността и министър на отбраната Красимир Каракачанов.  \r\nОчаква се към 15.00 часа двамата да дадат кратки изявления във фоайето на министерството.", "date": "2018.11.27", "title": "Заседание на Националния съвет за превенция на престъпността ще се проведе в Министерството на вътрешните работи"}
{"url": "http://www.focus-news.net/news/2018/11/27/2594975/prezidentat-na-republika-polsha-andzhey-duda-shte-bade-na-poseshtenie-v-balgariya-po-pokana-na-darzhavniya-glava-rumen-radev.html", "text": "По покана на държавния глава Румен Радев президентът на Република Полша Анджей Дуда ще бъде на официално посещение в България. Това съобщиха от  Прессекретариата на държавния глава . \r\nЗадълбочаването на двустранното икономическо и инвестиционно сътрудничество, партньорството на България и Полша в ЕС и НАТО, регионалното сътрудничество и взаимодействието в сферата на сигурността, се очаква да бъдат сред акцентите на срещата на двамата президенти на „Дондуков“ 2.  \r\nОт 11.00 часа на площад „Св. Александър Невски“ ще се състои церемонията по официалното посрещане на президента Анджей Дуда и неговата съпруга Агата Корнхаузер-Дуда в България. Президентът Дуда ще положи венец пред Паметника на Незнайния воин. \r\nВ 11.30 часа президентите на България и Полша ще проведат среща на „Дондуков“ 2, след което ще се състоят пленарните разговори между делегациите на двете държави.  \r\nВ 12.45 часа в присъствието на президентите Румен Радев и Анджей Дуда в Гербовата зала на президентската институция ще бъде валидирана илюстрована пощенска карта по повод 100 години от установяването на дипломатически отношения между Република България и Република Полша. \r\nДвамата държавни глави ще дадат съвместна пресконференция от 12.50 часа. \r\nПрезидентът Румен Радев и съпругата му Десислава Радева ще посетят заедно с президента Анджей Дуда и Агата Корнхаузер-Дуда Полския институт в София, където от 17.00 часа ще бъде открита изложбата „100 години от възстановяването на независимостта на Полша, 100 години от установяването на дипломатически отношения между Полша и България“. \r\nВ рамките на официалното посещение в България президентът Анджей Дуда ще проведе срещи с министър-председателя Бойко Борисов и с председателя на Народното събрание Цвета Караянчева.", "date": "2018.11.27", "title": "Президентът на Република Полша Анджей Дуда ще бъде на посещение в България по покана на държавния глава Румен Радев"}
{"url": "http://www.focus-news.net/news/2018/11/27/2594968/pregled-na-mezhdunarodnite-novini-do-6-chasa-agentsiya-fokus.html", "text": "В понеделник американският посланик в ООН Ники Хейли (на 9.10.2018 тя обяви, че напуска поста в края на 2018 г. – бел. ред.) предупреди Русия, че задържането на трите украински плавателни съда е“скандална заплаха за суверенна украинска територия ” и настоя Москва да намали напреженията, причинени от нейния „арогантен“ акт, съобщава  Reuters .  \r\nХейли информира, че е говорила с президента Доналд Тръмп и с държавния секретар Майк Помпей по-рано същия ден и че нейното безпокойство “отразява загрижеността на най-високо равнище.” \r\n“Както много пъти е казвал президентът Тръмп, САЩ ще приветства нормалните отношение с Русия. Но действия извън закона, като това, продължават да не ни позволяват подобно поведение,“ е казала Хейли, която е член на кабинета на Тръмп.   \r\n“САЩ ще поддържат санкциите за Крим срещу Русия. По-нататъшна руска ескалация от този вид само ще влоши нещата. Това само ще подкопае по-нататъшната позиция на Русия в света. Така ще се вгорчат и по-нататъшните отношения на Русия със САЩ и с много други държави“, твърди Хейли.  \r\nУкраинският посланик в ООН Владимир Елченко призова международната общност “ да наложи нови санкции по повод ситуацията в района, включително и срещу руските пристанища в Азовско море.” \r\nПрез Съвета той обяви, че засилване на политическия натиск срещу Москва ще помогне за де-ескалация на ситуацията, но същевременно предупреди, че Украйна е „готова  да използва всички възможни средства, за да упражним правото си за самоотбрана.” \r\nРуският заместник посланик в ООН Дмитрий Полянский е обвинил Украйна за планиране на инцидента и допусна, че причината е в спадналата популярност на президента Петро Порошенко в навечерието на предстоящите през следващата година избори.   \r\n“Как при тези обстоятелства може да задържи властта? Ясно е – като организира провокация и за пореден път обвини Русия за всичко изкуствено да повиши собствения си рейтинг, обявявайки се за спасител на нацията,” това е казал Полянский пред Съвета.   \r\n“Това се прави, за да се отменят изборите въпреки твърденията на Порошенко за обратното,” е заявил дипломатът, като е предупредил, че Русия “никога не е предприемала първи удар, но знае как да се защитава.” \r\nЕлченко отхвърли бележките на Полянски за мотивите, като каза пред Съвета, че инцидентът е „явна заплаха за международния мир и сигурност”, а Русия смесва реалността с фикцията в опитите си да обясни случилото се.   \r\nПомощник-генералният секретар на ООН Розмари Ди Карло заяви, че Съветът за сигурност на ООН не може самостоятелно да провери какво наистина се е случило. „ Силно призоваваме и Руската федерация, и Украйна да се въздържат от нови действия или от подобна реторика, като им напомняме, че е нужно да поставят под контрол този инцидент, за да предотвратят неговата,” е помолила Ди Карло. \r\n15-членният Съвет за сигурност се е събирал десетки пъти по повод кризата в Украйна след като Русия анексира Крим в 2014 година, но не е в състояние да  предприеме никакви мерки, тъй като Русия е една от петте държави в Съвета, която има право на вето.    \r\nУкраинските морски съдове, задържани от Русия, са се опитали в неделя да навлязат в Азовско море откъм Черно море през тесния Керченски проток, който отделя Крим от руската територия, припомня в информацията си  Reuters . \r\n  *** “Инцидентът в Черно море идва като категорично напомняне, че напреженията между Русия и Украйна не са част от замразен конфликт”, пише в коментара си на сайта на  BBC  Джонатън Маркъс, военен и дипломатически кореспондент на световната медия, и добавя, че „те могат да се разгорят и при най-слабия сигнал“.    \r\nНАТО и съюзниците на Украйна от Запад силно подкрепят президента Порошенко. Но какво могат да направят, за да повлияят върху поведението на Русия?“, пита анализаторът.  \r\nЩе има разговори за нови икономически санкции. Но Русия вече е натоварена с тежки санкции, които не са я принудили да преосмисли анексията на Крим. Ще има призиви за допълнителна подкрепа за украинците. Държавите, членки на НАТО ще обучават военните от Киев – вероятно могат да направят и повече.   \r\nИ администрацията на Тръмп, още преди този епизод, вече обмисляше как да изпрати ново въоръжение на Украйна в допълнение на противотанковите ракети Javelin, които вече са доставени.   \r\nТрудно е обаче да се постигне баланс между подкрепата за териториалния интегритет на Украйна, от една страна, и да се избегне нещо, което би могло да подпали фитила и да превърне конфликта в истинска война“, се казва в коментара на специалния кореспондент на BBC Джонатън Маркъс. \r\n*** От ведомството на РФ потвърждават, че координатори са били двама сътрудника на Службата за сигурност на Украйна (СБУ), които са се намирали на украинските кораби, съобщава  ТАСС .  \r\nСътрудници на Федералната служба за сигурност на РФ  (ФСС на РФ) са разпитали украински военнослужещи, задържани при инцидента в Керченския проток, за това са съобщили от Центъра за връзки с обществеността на ФСС на РФ, като са разпространили и видео на разпита.   \r\nРазпитани са старши лейтенант Андрей Драч, упълномощен да провежда оперативно-разследващи операции от 7-мо управление на Главното Управление на военното разузнаване на СБУ, който се е намирал на катера „Никопол“, Сергей Цибизов, матрос на катера „Никопол“ младши офицер-сигнализатор,  капитан 3-ти ранг Владимир Лесовой, командир на дивизията съдове за охрана на военно-морска база „Юг“ на Военно-морските сили (ВМС) на Украйна (войскова част А-1728). \r\nПлаващите към Кримския мост кораби на украинските ВМС първоначално са заявили, че не планират да преминават през Керченския проток, се пояснява в съобщението.  От ФСС на РФ подчертават, че украинските военни кораби са навлезли в руски териториални води, които са такива още преди присъединяване на Крим към Русия.   \r\nУкраинският военнослужещ капитан трети ранг Владимир Лесовой, задържан в Керченския проток за нарушаване на държавната граница на РФ, е признал по време на разпита, че става дума за провокация. В същото време другите военнослужещи са потвърдили, че са били предупредени за недопустимостта да се нарушава границата на РФ. Капитан Лесовой добавил, че е изпълнявал заповед и е планирал да извърши прехвърляне на корабите от Одеса в Мариупол. \r\n***  Украинският парламент реши избори за президент на републиката да се проведат на 31 март, неделя, 2019 година, съобщи късно в понеделник телеграфната агенция  УНИАН . \r\nЗа  решението са гласували 298 народни депутати.  \r\nПредседателят на Върховната Рада Андрей Парубий е съобщил, че той е внесъл проекта за това постановление, „ за да спре всякакви въпроси относно провеждането на избори за президент на Украйна“.  \r\nКакто преди това съобщава украинската телеграфна агенция УНИАН, Върховната Рада е подкрепила и законопроекта за въвеждане на военно положение на територията на някои райони на страната за срок от 30 дни. \r\n*** Военно положение ще бъде въведено само във всички погранични области на Украйна, които са в състава на морската акватория на Черно и Азовско море, съобщава  ТАСС  в късните часове на понеделник.  \r\nТо е за срок от 30 дни и започва от 28 ноември.  \r\nЗа него са гласували 276 депутати при необходим брой гласове от 226. \r\nПреди гласуването е станало известно, че президентът Петро Порошенко е внесъл нов законопроект за военно положение вместо предложения от него по-рано в понеделник. С новия документ той предлага срокът на действие на военното положение да се промени на 60 дни. Така той включва в него и стартовата дата за предизборната кампания по президентските избори, която е 31 декември 2018-та.   \r\nВърховната Рада не е успяла да стигне до гласуването му. След началото на вечерното парламентарно заседание депутатите са блокирали трибуната и са обвинили президента в нарушаване на процедурата за приемане на подобен вид проектозакони, както и в опит да използва военното положение, за да отмени предстоящите президентски избори.   \r\nНа този фон Порошенко е направил обръщение към нацията, в което неочаквано скоростно е съобщил датата на въвеждане на военното положение, така и срока на неговото действие. Така, посоченият в подготвените за гласуване документи срок от 60 дни е съкратен на 30 дни, а датата за влизането му в сила е не 28, а 26 ноември.  \r\nПреди гласуването по новия вариант на законопроекта Порошенко се появил в украинския парламент и обявил, че е направил и допълнителни поправки - предложеното военното положение да не се въвежда на цялата територия на Украйна, а само на някои нейни части.   \r\n\"Проектът за закон, с който се утвърждава този указ, предвижда въвеждане на военно положение преди всичко в областите, които са покрай руската граница, покрай приднестровския участък на украинско-молдовската граница  и по крайбрежието на Черно и Азовско море \", е казал той. Става дума за Виницка, Луганска, Николаевска, Одеска, Сумска, Харковска, Черниговска и Херсонска област и вътрешните води на Азовско и Черно море. Президентът е подчертал, че военното положение може да се въведе само „в случай на наземна агресия от страна на РФ \". \r\nДържавният глава е съобщил също, че указът не означава отказ от политическо и дипломатическо уреждане на проблема в източните части на страната, не предвижда ограничения на гражданските права и свободи, нито въвеждане на цензура, той не предвижда и обявяване на частична или пълна мобилизация  \r\nТАСС припомня, че в неделя три кораба на Военно-морските сили (ВМС) на Украйна са нарушили в Керченския проток действащите правила за преминаване от Черно в Азовско море. Корабите са задържани, на трима военнослужещи от ВМС на Украйна, получили леки наранявания при инцидента, е оказана медицинска помощ. Агенцията припомня, че нарушаването на държавната граница на РФ е углавно престъпление. \r\n*** Нападението, което РФ предприе при Керченския проток срещу трите украински кораба „ не се понрави“ на Тръмп, съобщава в първите минути на 27 ноември, вторник, украинската телеграфна агенция  УНИАН . \r\nПрезидентът на САЩ е съобщил, че работи с европейските лидери за разрешаване на проблема. Доналд Тръмп е обяснил на журналистите мнението си на излизане от Белия дом, информира Reuters. \r\n \"Не ни харесва това, което се случва. Надяваме се да намерим решение \", е казал той. Президентът на САЩ е отбелязал, че за това работи с европейските лидери. \" Те не са във възторг. Заедно всички работим по случая \". \r\nУНИАН припомня, че на 26 ноември, понеделник, Върховната Рада е настоявала за въвеждане на военно положение в пограничните с РФ райони за 30 денонощия. Вечерта на 26 ноември Съветът за национална сигурност и отбрана (СНСО) на Украйна предложил на Порошенко да въведе военно положение във връзка с агресията на РФ в Азовско море. След решението на СНСО председателят на Върховната Рада Андрей Парубий е свикал спешно извънредно пленарно заседание в понеделник в 16 часа местно време.  На свой ред Петро Порошенко е внесъл в парламента законопроект за приемане на Указ на президента на Украйна \"За въвеждане на военно положение в Украйна“.  \r\nУНИАН припомня също, че в утрото на 25 ноември, неделя, Русия блокирала придвижването към Керченския проток на украинския влекач „Яна Капу“ и два катера „Бердянск“ и „Никопол“. Руснаците са преградили движението под Кримския мост на танкера и дори са прихванали на таран влекача с пограничния кораб „Дон“. Същата вечер, в неделя, руските кораби са ги нападнали и задържали, като при акцията са ранени не по-малко от шест украински моряка. \r\n*** „Въвеждането на военно положение може да има негативно отражение на предстоящите избори в тази страна“. Това е заявил в понеделник министърът на външните работи на Австрия Карин Кнайсл, информира  ТАСС  от Виена и добавя, че по-рано през деня президентът Петро Порошенко подписа Указ за въвеждане в страната на военно положени във връзка с инцидента в Керченския проток.  \r\n\"Като се има предвид, че в Украйна предстоят избори не трябва да се предприемат мерки, които могат да окажат отрицателно въздействие при провеждането на свободен и честен демократичен избирателен процес \",  прес-службата на австрийското външно министерство цитира думите на министър Кнайсл.   \r\nТАСС напомня и събитията от 25 и 26 ноември, неделя и понеделник, довели до тази ситуация и напомня, че в Украйна предстоят президентски избори в края на март 2019 година, и за парламент – в края на октомври 2019-та. Руската държавна агенция припомня също, че нарушението на държавната граница на РФ на практика е  углавно престъпление. \r\n*** Върховната Рада на Украйна прие постановление да се обърне към ООН, Европейския парламент, Парламентарната Асамблея на Съвета на Европа, ОССЕ, НАТО, регионалната Организация за демокрация и икономическо развитие на Грузия, Украйна, Азърбайджан и Молдова, съкратено ГУАМ,   и към националните парламенти на държавите в света по повод ситуацията, създала се на 25 ноември, неделя, в района на Керченския проток, съобщава  ТАСС  от Киев. \r\nТо е гласувано от 272 депутати при необходими 226.  \r\nСпоред председателя на Комисията към Радата за международна политика Анна Гопко, \"с това постановление Парламентът на Украйна се обръща към международните организации с молба да се помогне на задържаните от РФ украински моряци, да се засилят санкциите срещу Русия, да се изпратят наблюдатели в района на Керченския проток, за да се предотврати ескалация на конфликта, а също и да се предостави военна помощ на Украйна“. \r\n*** Над 30 руски граждани са получили отказ да напуснат Украйна. Това се е случило на летището в Киев в понеделник вечерта, пише вестник  „Известия“ .  \r\nНа вестника са съобщили потърпевши руски граждани, пътуващи с полет 829 на авиокомпания Belavia от Минск за Москва с междинно кацане в Киев.   \r\nСамолетът на беларуските авиолинии е кацнал на летището в Киев около 19:00 московско време.   \r\nСлед щателна проверка на повече от 30 души с руски паспорти пограничните служби на Украйна са отказали да продължат с този рейс. С първия полет за Минск те ще трябва да се върнат обратно в беларуската столица.", "date": "2018.11.27", "title": "Преглед  на международните новини до 6 часа (Агенция „Фокус“)"}
{"url": "http://www.focus-news.net/news/2018/11/27/2594959/izvestiya-poveche-ot-30-rusnatsi-na-letishteto-v-kiev-sa-poluchili-otkaz-da-napusnat-ukrayna.html", "text": "Над 30 руски граждани са получили отказ да напуснат Украйна. Това се е случило на летището в Киев в понеделник вечерта, пише вестник  „Известия“ .  \r\nНа вестника са съобщили потърпевши руски граждани, пътуващи с полет 829 на авиокомпания Belavia от Минск за Москва с междинно кацане в Киев.   \r\nСамолетът на беларуските авиолинии е кацнал на летището в Киев около 19:00 московско време.   \r\nСлед щателна проверка на повече от 30 души с руски паспорти пограничните служби на Украйна са отказали да продължат с този рейс. С първия полет за Минск те ще трябва да се върнат обратно в беларуската столица.   Ивелина Ватова", "date": "2018.11.27", "title": "„Известия“: Повече от 30 руснаци на летището в Киев са получили отказ да напуснат Украйна"}
{"url": "http://www.focus-news.net/news/2018/11/27/2594964/vzglyad-zapadat-razbra-provokatsiyata-na-poroshenko-1.html", "text": "Украйна раздуха политическа истерия около военноморския инцидент край бреговете на Крим и поиска същото и от своите западни покровители, пише вестник  „Взгляд“  в днешния си коментар-обобщение на събитията от последните два дни. \r\n В същото време европейските политици реагираха много, много сдържано и хладно. А европейската преса едва ли не направо разказа на читателите си какво се крие зад провокацията на украинските власти.   \r\nНа събитията в Керченския пролив бързо откликнаха във Вашингтон и в столиците на държавите-съюзници на САЩ, но явно не както очакваше Петро Порошенко, който веднага се обърна за помощ към западните си партньори. В британския кабинет понажулиха Русия за „дестабилизиращото й поведение“,  във френското външно министерство я призоваха „да уважава свободата на придвижване“. \r\nБившият евродепутат, италианският публицист Джулетто Киеза в коментар за „Взгляд“ казва:: „Повечето страни от Запада ще поддържат Порошенко, те знаят, че той се готви за избори. Да, Порошенко ще използва ситуацията, за да го преизберат. Той си има своята игра.“. \r\nИ все пак до този момент видима подкрепа няма. Най-реалната помощ, която предлага Западът до момента е спешното свикване на заседание на комисията Укарйна-НАТО. За това той се беше договорил с генералния секретар на алианса Йенсън Столтенберг.  \r\nЗападът, като че ли, действително разбра каква е играта на Порошенко, ако се съди по публикациите на европейската преса. „Хитрият план“ на киевския лидер се оказа, че не е чак толкова хитър.    Ивелина Ватова", "date": "2018.11.27", "title": "\"Взгляд\": Западът разбра провокацията на Порошенко (1)"}
{"url": "http://www.focus-news.net/news/2018/11/27/2594960/dve-sa-vazhnite-temi-za-dneshniya-broy-na-the-times.html", "text": "Според днешното издание на  The Times  две са най-важните теми: сделката по Брекзит и последиците й за политиката и събитията в Керченския проток. The Times: Изтърканите сделки на Мей правят политиката още по-груба и безсилна \r\nПризивът на премиера за помирение „удари на кухо“, докато нейните „подканвания“ приласкават  подкупващо депутатите да гласуват за плана за напускане, четем в коментара на Рачел Силвестър в британския The Times. \r\nКакто пише анализаторката „понякога в политиката реалността е по-странно нещо от сатирата“. Тя пояснява как преди няколко години се е запознала ненадейно с Джон Хайек, „извинете сър Джон Хайек вече, бившият министър-евоскептик, когото Мей неотдавна възнагради с рицарско звание, се съгласи да го интервюираме с Алиса Томпсън, заради новата му роля на съветник на Дейвид Камерън. Навреме пристигнахме за уговорената среща в офиса му и дадохме имената си на рецепционистката. Минаха десет минути, после двайсет. След половин час ни беше казано, че депутатът не се чувства добре и срещата малко ще се поотложи. Точно в този момент той мина покрай нас, блуждаейки. Приличаше на „игла“... The Times: Украйна се противопоставя на руската заплаха с военно положение    \r\nОт Москва кореспондентът на вестника Марк Бенет съобщава за събитията от последните дни в отношенията между Русия и Украйна, като започва с: „Президентът Порошенко спечели одобрението на парламента миналата вечер за въвеждане на военно положение като реакция срещу руското нападение срещу украински военни съдове в Черно море.   \r\nВ украинските райони, които са „обект на руската агресия“, ще се въведе военно положение за 30 дни, като се намалят гражданските свободи, например свободата да се протестира. Първоначално президентът поиска 60 дни, но се съгласи и на половината, след като беше критикуван, че търси как да използва инцидента, за да повиши своя нисък рейтинг преди президентските избори през следващия март.   \r\nДесет от общо 27 области в Украйна ще бъдат във военно положение, това са райони по границата с Русия, Транснистрия (рум. име за Приднестровието, което се използва в ориг. текст. – бел. ред.) и Азовско море.    \r\nУкрайна твърди, че трима от нейните моряци са били ранени, когато Русия е открила огън по корабите….    Ивелина Ватова", "date": "2018.11.27", "title": "Две са важните теми за днешния брой на The Times"}
{"url": "http://www.focus-news.net/news/2018/11/27/2594977/predstoyashti-mezhdunarodni-sabitiya-za-27-noemvri-agentsiya-fokus.html", "text": "Дипломатически скандал между Русия и Украйна, след като руските гранични части задържаха три украински военни кораба и екипажите им \r\n*** Върховният съд трябва да обсъди искането на Ингушетия за определяне на границата с Чечня след прехвърлянето на територии между двете \r\n*** Европейският съд в Люксембург ще изслуша исканията на Шотландия за преразглеждане на сроковете за Брекзит \r\n*** Френският президент Еманюел Макрон ще изложи десетгодишен енергиен план, който може да включва спирането на шестте най-стари френски ядрени реактора \r\n*** Президентът на Китай Си Дзинпин пристига на посещение в Испания \r\n*** Среща на министъра на външните работи на Русия Сергей Лавров с френския му колега Жан-Ив льо Дриан \r\n*** Избори за Сенат в американския щат Мисисипи \r\n*** Престолонаследникът на Саудитска Арабия Мохамед бин Салман пристига на посещение в Тунис  \r\n***", "date": "2018.11.27", "title": "Предстоящи международни събития за 27 ноември ( Агенция „Фокус“ )"}
{"url": "http://www.focus-news.net/news/2018/11/27/2594978/nimh-zhalt-kod-za-obilni-valezhi-e-obyaven-v-7-oblasti-na-stranata.html", "text": "Жълт код за обилни валежи е обявен в 7 области на страната, сочи справка на сайта на  НИМХ .  Кодът е в сила за областите Благоевград, Смолян, Кърджали, Хасково, Ямбол, Сливен и Бургас.  В тези райони на страната до вечерта валежите от дъжд ще са активизират и ще има значителни количества - 20-35 л/кв.м. През нощта срещу сряда валежите ще продължат. \r\nПри тази степен на опасност метеоролозите предупреждават за възможност от локални наводнения, малко на брой. Възможно е да се наложи прекъсване на дейности на открито. Водачите трябва да бъдат внимателни, тъй като може да има затруднения при шофиране заради намалена видимост и аквапланинг.", "date": "2018.11.27", "title": "НИМХ: Жълт код за обилни валежи е обявен в 7 области на страната"}
{"url": "http://www.focus-news.net/news/2018/11/27/2594979/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Ръководството на ПП АБВ ще даде пресконференция. Събитието ще се проведе от 12.30 часа в централата на партията на улица „Врабча“ 23. Това съобщиха от пресцентъра на  ПП АБВ . На пресконференцията ще бъдат обсъдени енергийната сигурност на България и основните политики и цели, заложени в Политическия манифест, с който ПП АБВ ще се яви на изборите през 2019 г.", "date": "2018.11.27", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/11/27/2594980/liderat-na-bsp-sofiya-kaloyan-pargov-shte-se-sreshtne-s-predstaviteli-na-taksimetroviya-bransh-v-stolitsata.html", "text": "Лидерът на БСП – София Калоян Паргов, който е и заместник-председател на Комисията по транспорт и туризъм на Столичния общински съвет, ще се срещне с представители на таксиметровия бранш в столицата. Това съобщиха от пресцентъра на  БСП – София . Срещата ще се проведе от 15.00 часа в постоянната приемна на БСП - София на ул. \"Леге\"10, етаж 1. В нея ще вземат участие Петър Мутафчиев, бивш министър на транспорта и председател на Съвета по транспорт и съобщения към НС на БСП и народни представители от „БСП за България“, членове на Парламентарната комисия по транспорт, информационни технологии и съобщения.", "date": "2018.11.27", "title": "Лидерът на БСП – София Калоян Паргов ще се срещне с представители на таксиметровия бранш в столицата"}
{"url": "http://www.focus-news.net/news/2018/11/27/2594981/denyat-27-noemvri-v-balgarskata-istoriya.html", "text": "На тази дата през 1919 г.  е подписан Ньойският договор, наложен след поражението на страната в Първата световна война. Красноречив е жестът на тогавашния министър-председател Александър Стамболийски, който чупи химикалката си след подписа: съгласно договора от България е откъсната площ от 11 278 кв. км. с българско население - Южна Добруджа, Западните покрайнини и Беломорска Тракия. Наложени са тежки финансови репарации, платими за 37 години. България е лишена от правото да поддържа собствена армия, военен флот и авиация. Последиците от Ньойския диктат за Балканите са неизброими.  министър-председателят Иван Багрянов, екзекутиран от Народния съд.  композиторът Филип Кутев. \r\n2009 г. \r\nПредседателят на Европейската комисия Жозе Мануел Барозу обявява своя екип за новата Комисия, в който участва Румяна Желева, на която е определен ресорът „Международно сътрудничество, хуманитарна помощ и реакции при кризи“. \r\nКандидатурата на Румяна Желева за еврокомисар е обявена от премиера Бойко Борисов на 5 октомври с.г. \r\n2008 г.  \r\nПрезидентът Георги Първанов присъжда Орден „Стара планина” на: \r\n1. Джон Дали, министър на социалната политика на Република Малта - втора степен „за изключително големите му заслуги за развитие на българо-малтийските отношения.“ \r\n2. Тонио Борг, заместник министър-председател и министър на външните работи на Република Малта - втора степен „за изключително големите му заслуги за развитие на българо-малтийските отношения.“ \r\n3. Лорънс Гонзи, министър-председател на Република Малта - първа степен „за изключително големите му заслуги за развитие на българо-малтийските отношения.“ \r\n4. Стоян Тонев, началник на Военномедицинска академия – първа степен с мечове „за изключителни заслуги за развитието на военното здравеопазване, за проявен професионализъм при организирането на медицинското осигуряване на въоръжените сили на Република България, за утвърждаване на Военномедицинска академия като водещо лечебно заведение и принос за поддържане на националната сигурност на Република България.“ \r\n2002 г. \r\nСловашкият президент Рудолф Шустер е на еднодневно работно посещение в България. Той разговаря с българския президент Георги Първанов за общите проблеми по присъединяването към НАТО. \r\n2001 \r\nЗа председател на новия Съвет за електронни медии (СЕМ), утвърден от XXXIX-то Народно събрание, е избрана доцент Маргарита Пешева. \r\nМаргарита Пешева е родена през 1950 г. в град Враца. Завършва СУ „Св. Климент Охридски\". Има специализация в Московския държавен университет (1977 г.). През 1982 г. защитава докторска дисертация на тема: „Младежта и изкуството\". \r\n1972 г.  \r\nПубликуван е Закон за пребиваване на чужденците в Народна Република България. \r\n1962 г.  \r\nСъставено е ново правителство начело с първия секретар на ЦК на БКП Тодор Живков. Първи зам.-председатели на Министерския съвет са Живко Живков и Георги Трайков, а зам.-председатели на Министерския съвет – Станко Тодоров, Тано Цолов, Иван Михайлов и Пенчо Кубадински. \r\nТодор Христов Живков е политически и държавен деец. От 9 юли 1971 г. до 17 ноември 1989 г. е председател на Държавния съвет на Народна Република България. През 1954 г. става Първи секретар, а през 1981 г. генерален секретар на ЦК на БКП. От 1942 г. е член на Окръжния комитет на БКП. От 1950 г. е кандидат-член на Политбюро и секретар на ЦК, от 1951 г. – член на Политбюро. През ноември 1962 г. става Председател на Министерския съвет на Народна Република България, остава на този пост до 1971 г. С решение на пленум на ЦК на БКП е изваден от състава на ЦК на БКП на 8 декември 1989 г., а няколко дни по-късно е изключен от БКП. На 4 септември 1992 г. Върховният съд на България налага на Живков 7 години затвор, заменен с домашен арест, за незаконно раздаване на пари за представителни нужди на държавния апарат, на жилища и коли. Осъден е да върне на държавата 21 010 380 лв. На 9 февруари 1996 г. Общото събрание на Наказателните колегии на Върховния съд признава на Живков статут на бивш държавен глава и прекратява делото срещу него. \r\n1933 г. \r\nНа конгрес на Тайния военен съюз в София е взето решение за преврат срещу кабинета на Народния блок. \r\nНародният блок е политическа групировка, създадена на 30 май 1931 г. Включва Демократическата партия, БЗНС \"Врабча 1\", БЗНС \"Стара Загора\", Националлибералната партия на Г. Петров и Радикалната партия. Спечелва изборите на 21 юни 1931 г. и съставя правителство на 29 юни. Провежда демократизация, търси изход от икономическата криза. Народният блок разширява възможностите за легална изява на опозицията. Възобновява се издаването на множество леви вестници и списания. След частична амнистия през 1932 г. в България се завръщат редица дейци на БЗНС, сред които е Александър Оббов.  \r\nВъв външнополитически план правителството на Народния блок демонстрира близост както с Малката Антанта, така и с Италия и Германия. Така правителството се опитва да балансира между настроенията за връщане на загубените земи след Първата световна война и желанието да се получи облекчение на репарационните плащания по Ньойския договор. \r\nПравителството на Народния блок е свалено от власт с Деветнадесетомайския преврат през 1934 г. \r\n1919 г.  \r\nПодписан е Ньойският мирен договор.  \r\nНьойският договор за мир е наложен на България след поражението й в Първата световна война (1914 г.-1918 г.). Подписан е на 27 ноември в парижкото предградие Ньой от министър-председателя Александър Стамболийски, а от страната на силите победителки - от ръководителите на техните делегации на Парижката мирна конференция (1919-1920 г.). Според него България е обременена с тежки репарационни задължения, възлизащи на 2 250 000 златни франка, които следва да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. Освен това България е задължена да предаде на своите съседи (съюзници на съглашенските сили победителки) - Сръбско-хърватско-словенското кралство (от 1929 г. Югославия), Румъния и Гърция, определено число добитък, както и 250 000 т. въглища. Наред с това тя губи Западна Тракия, която първоначално се предоставя за управление от самите западни съглашенски държави, които от своя страна през 1920 г. я предоставят на Гърция. От България се отнема Южна Добруджа, която повторно се включва в територията на Румъния, както и гр. Струмица и нейната околност, заедно с т. нар. Западни покрайнини (включващи земите на част от Царибродска, Босилеградска, Трънска и Кулска околия), които се предоставят на Югославия. По такъв начин страната ни е лишена от значителни територии, населени с компактно българско население. Пак по силата на Ньойския мирен договор на България е отнето правото да има своя наборна армия, като на нейно място й се разрешава рекрутирането на платена войска в размер на 33 000 души войници и офицери, с които да охранява границите си и да пази вътрешния ред. Като неделима част от договора по искане на Гърция е приложена и т. нар. конвенция за доброволна размяна на малцинствата между двете съседни държави, която впоследствие е използвана от атинските управляващи среди за насилствено прогонване на българското население от неговите родни огнища в Западна Тракия. Ньойският мирен договор просъществува до началото на Втората световна война 1939-1945 г. През този период България изплаща на съглашенските сили и техните балкански съюзници репарации в размер на 65 000 000 златни франка. \r\n1916 г.  \r\nВ хода на Първата световна война Първа софийска дивизия овладява гр. Гюргево. \r\n1900 г. \r\nСъставено е двадесетото правителство на България, начело с Тодор Иванчов. \r\nТодор Иванчов e политически и държавен деец. Роден е в Търново (Велико Търново) през 1858 г. Завършва “Робърт колеж” в Цариград, след което учи в Монпелие, Франция. След завръщането си в България е назначен за директор на Статистическото бюро. Той е един от лидерите на Либералната партия (радослависти). От 1886 г. участва в управлението на държавата – министър на народното просвещение (август 1886 г.– юни 1887 г.; януари–октомври 1899 г.), министър-председател (1 октомври 1899 г.–9 януари 1901 г.) и едновременно министър на външните работи (до 27 ноември 1900 г.) и министър на финансите (27 ноември 1900 г.–9 януари 1901 г.). Правителството на Тодор Иванчов връща отново натуралния десятък върху зърнените култури, което предизвиква бунтове сред населението. Те са потушени с военна сила и довеждат до свалянето на правителството. На 4 юни 1903 г. Иванчов и министрите му са съдени от Държавен съд за нарушаване на конституцията. Тодор Иванчов е осъден на 8 месеца затвор, но по-късно е освободен. Умира през 1905 г. \r\n1877 г.  \r\nВ хода на Руско-турската освободителна война (1877-1878 г.) турските сили се изтеглят от Орхание (Ботевград). На тази дата са родени: \r\n1891 г.  \r\nРоден е Иван Багрянов - български политик. Завършва Военното училище в София през 1912 година. От 1912 г. до 1918 г. е офицер-артилерист във войните за национално обединение. Адютант е на цар Фердинанд I. През 1918 – 1919 г. е адютант на цар Борис III. От 1919 г. до 1923 г. следва право в София и агрономство в Лайпциг и Виена. В периода от 1923 г. до 1938 г. се занимава със земеделие в стопанството си край Разград. От 1938 до 1944 г. е председател на Общия съюз на Земеделските стопански задруги. През 1938-1939 г. е народен представител в XXIV-то ОНС. От 1938 г. до 1941 г. е министър на земеделието и държавните имоти в правителствата на Г. Кьосеиванов и проф. Б. Филов. През 1944 г. става министър-председател на Царство България и управляващ Министерството на външните работи и вероизповеданията. На 1-2 февруари е осъден на смърт от т.нар. Народен съд и впоследствие е екзекутиран. На 26 август 1996 г. е реабилитиран посмъртно от Върховния съд. \r\n1887 г.  \r\nРоден е генерал-лейтенант Руси Русев - министър на войната в периода 14 септември 1943 г. – 4 септември 1944 г. \r\nЗавършва Военното училище в София като артилерист (1909 г.). В Балканската война (1912-1913 г.) е командир на батарея в Четвърти артилерийски полк. През Първата световна война (1914-1918 г.) започва като командир на батарея, а след това на артилерийско отделение в същия полк. След войната служи в Трети артилерийски полк и командир на учебната батарея във Военното училище (1919-1927 г.). Отново постъпва в Четвърти артилерийски полк (1927-1929 г.). От 1929 г. служи в Артилерийската инспекция като началник на техническия отдел (1930-1934 г.), завеждащ въоръжението (1934-1935 г.). Началник е на артилерийски отдел във военната фабрика в Казанлък (1935-1936 г.). Инспектор на въоръжението (1936-1940 г.). Началник на канцеларията на Министерството на войната (1940-1941 г.). Отново инспектор на въоръжението (1941-1942 г.). През 1942 г. става началник на новосъздадения Отдел за доставки и поддържане при Министерството на войната, където централизира цялата военно снабдителна дейност за нуждите на армията. При съставянето на правителството на Добри Божилов по настояване на регентите е назначен за министър на войната (14 септември 1943 г.). Той запазва длъжността си и при формирането на правителството на Иван Багрянов (1 юни 1944 г.). Като министър на войната предлага приетия след това Нов закон за военните сили на Царство България (март 1944 г.) и утвърждава „Правилник за Главното командване във военно време (юли 1944 г.). През януари 1944 г. е създадена Държавната жандармерия специално за борба с антифашистките сили, която е подчинена на министъра на войната. На 1 септември 1944 г. изпраща писмо до командващите Трета и Четвърта армия да не оказват съпротива на Червената армия. При съставянето на правителството на Константин Муравиев е освободен от министерския пост и на 4 септември 1944 г. се уволнява от армията по собствено желание. След 9 септември 1944 г. е осъден от Народния съд на смърт и е разстрелян. С решение № 172 от 26 август 1996 г. на Върховния съд присъдата е отменена. \r\n1857 г.  \r\nНа 27 ноември 1857 г. (9 декември 1857 г. по нов стил) е роден генерал-лейтенант Михаил Савов - помощник-главнокомандващ българска­та войска през Балканската война, военен министър ( 4 февруари 1891 г. -15 април 1894 г.) и (18 март 1903 г. - 22 май 1907 г.). \r\nГенерал Михаил Савов завършва първия випуск на Военното училище в София   през 1879 г.) и Николаевската генералщабна академия в Русия през 1885 г.. Изявява се в Сръбско-българската война като ко­мандващ лявото крило на Сливнишката позиция и в боевете за овладяване на Пирот. След войната е помощник на военния министър,  командир на бригада и началник на Военното училище. Два пъ­ти е военен министър. Като такъв ген. Михаил Савов има значителен принос при разработването и прилагането на военните за­кони от 1891 и 1903 г., които превръщат българс­ката армия в една от най-боеспособните в Европа. През Балканските войни (1912 - 1913 г.) е помощник-главнокомандващ  на  българската  войска. Сменен от този пост на 20 юни 1913 г., по-късно той е назначен за командващ обединените армии. Генерал Михаил Савов умира на 23 юли 1928 година в курортното селище Saint Vallier de Thiey до град Ница, Франция. На тази дата умират: \r\n1982 \r\nУмира Филип Кутев (Филип Кутев Тенев) - български композитор. Филип Кутев е роден през 1903 г. Завършва Държавната музикална академия в София. Работи като капелмайстор в Бургас и София. От 1951 г. е ръководител на Държавния ансамбъл за народни песни и танци.  \r\nАвтор на симфонични творби: “Скерцо” (1928 г.), “Българска рапсодия” (1937 г.), “Герман” (1940 г.), “Сакарска сюита” (1940-1943 г.); кантата “Девети септември” (1946 г.), драматичната Първа симфония (1950 г.), “Симфонични танци”, преработва множество народни песни. Филип Кутев подпомага създаването на филмите “Под игото” (1952 г.), “Героите на Шипка” (1955 г.), съвместно с Николай Крюков, “Хитър Петър” (1960 г.). \r\n1901 г.  \r\nУмира Светослав Мерджанов - български революционер. Светослав Мерджанов е роден през 1876 г. Като студент в Женева се запознава с македонски революционери, напуска университета и се отдава на македонско дело. Изпълнява важни и опасни мисии. Заедно със своя приятел Соколов подкопава канал под „Банк Отоман” в Цариград с цел взривяването ѝ. През 1899 г. заедно с Г. Делчев обикаля Източна Македония. Когато Б. Сарафов е затворен от правителството в София, Мерджанов заема неговото място. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.27", "title": "Денят 27 ноември в българската история"}
{"url": "http://www.focus-news.net/news/2018/11/27/2594983/mkd-makedoniya-na-1-dekemvri-makedoniya-organizira-vsenaroden-miting-sreshtu-promenite-v-konstitutsiyata.html", "text": "От коалиция „Македония“  в понеделник обявиха, че на 1 декември, когато трябва да започне обсъждането на конституционните промени, ще организират голям всенароден митинг срещу тях. Те ще останат пред парламента до неговото разпускане и свикване на избори, информира скопската онлайн медия  МКД . \r\nНа 4 ноември 84 организации -  политически партии, неправителствени организации и  граждански инициативи от страната и диаспората подписаха Харта за стратегическо сътрудничество, с която се създаде Кризисен щаб срещу промените в  Конституцията, с искания за разпускане на парламента и насрочване на избори. Мотото на инициативата е „ Македония блокира“. \r\n\" ‘Македония блокира’ македонския народ и по-голяма част от гражданите на Република Македония влизат в последна битка с марионетната власт в Скопие и нейните чуждестранни защитници, които искат с конституционните промени да заличат всичко македонско. Цял свят вижда, че македонците са твърдо решени на всяка цена да предотвратят геноцида срещу македонския народ. Изправени сме пред исторически момент. Влизаме в решителна битка за защита на македонската държава и македонския народ. Това е последен шанс за нашето поколение \", казват представителите на коалицията и поясняват, че целта на този всенароден протест е разпускане на парламента и избори без Зоран Заев като премиер.  Ивелина Ватова", "date": "2018.11.27", "title": "МКД (Македония): На 1 декември „Македония“ организира всенароден митинг срещу промените в Конституцията"}
{"url": "http://www.focus-news.net/news/2018/11/27/2594984/pregled-na-osnovnite-temi-v-dobrudzhanskiya-pechat.html", "text": "„Антимовският хан на Йовков е бил на кръстопътя между Дропла и Змеево“, разказва на своите страници в днешното си издание вестник  „Нова добруджанска трибуна“ . Материалът е посветен на село Дропла. Там наскоро бе поставена паметна плоча на репресираните в периода 1916-1918 г. в Добруджа българи, жертви на румънските репресии по времето на Първата световна война. Предстои в добруджанското село на кръстопът да бъдат представени изработени от самоук майстор умалени макети на машини от близкото минало, като  механична жътварка, парна машина и др. „Фирма „Есетере България“ с почетен знак „Аз гарантирам щастливо детство“ на Държавната агенция за закрила на детето, съобщава всекидневникът. Това е най-големият социален партньор на Община град Добрич е получила признанието и приза, който се връчва за първи път тази година. Почетният знак е връчен в навечерието на Деня на християнското семейство на официална церемония в столицата. „И такситата в Балик настояват за по-висока тарифа“, съобщава изданието. Предложение за поскъпване на минимални и максимални цени за таксиметров превоз ще разгледа Общинският съвет в Белия град на заседание в четвъртък. Таксите не са променяни от 2011 година. Предложението е дневната тарифа да бъде в диапазона 1 – 1,80 лв., а нощната да достигне 2 лв. „Тревожно расте броят на регистрираните читалища в страната“, съобщава на първа страница другият регионален вестник  „Добруджанска трибуна“ . В Добрич през последните две години са регистрирани две читалища. На адреса на един семеен апартамент се регистрират около 1000 души и се получава регистрация за читалище, което впоследствие получава финансиране от Министерство на културата. Заради това във ведомството са създадени работни групи, които да подготвят промени в закона за народните читалища и библиотеките. „С коледен концерт отбелязват 30-годишнината от създаването на органа в Добрич“, съобщава вестникът. Класически коледен концерт ще представят на 10 декември Мария Славова – орган и Красимира Султанова – цигулка. Ще бъдат отбелязани и 30 години от създаването на органа в добруджанския град. Той е дело на немска фирма. Входът за този концерт е свободен. Концертната вечер е в духа на европейските коледни традиции. „Условна присъда заради фалшива диплома“, съобщава всекидневникът. Присъдата е постановена от районния съд в Добрич за жена, която през февруари 2016 г. е представила на органите на реда при проверка по време на шофиране фалшива диплома за средно образование. Постановеното наказание е след постигнато споразумение между прокуратурата и подсъдимата.", "date": "2018.11.27", "title": "Преглед на основните теми в добруджанския печат"}
{"url": "http://www.focus-news.net/news/2018/11/27/2594982/api-ot-1400-do-1500-chasa-se-ogranichava-dvizhenieto-po-pat-i-4-targovishte-paten-vazel-belokopitovo-za-stroitelstvoto-na-noviya-uchastak-na-avtomagistrala-hemus.html", "text": "От 14.00 15.00 ще бъде ограничено движението по път I-4 Търговище – пътен възел „Белокопитово“ (от км 228+600 до км 258+827). Това съобщиха от  пресцентъра на Агенция „Пътна инфраструктура“ . Временната организация на движението е за извършването на дейности, свързани със строителството на новия участък от автомагистралата.  \r\nВ този интервал движението ще се пренасочва от път I-4 Търговище – Шумен по път II-49 Търговище – Бистра, продължава по път II-51 Попово - Лозница до кръстовището с път I-2 Разград – Шумен и се включва отново на АМ „Хемус“ при пътен възел  „Белокопитово“ и обратно. \r\nНеобходимо е шофьорите да карат внимателно и със съобразена скорост, спазвайки стриктно временната организация.", "date": "2018.11.27", "title": "АПИ: От 14.00 до 15.00 часа се ограничава движението по път I-4 Търговище – пътен възел „Белокопитово“ за строителството на новия участък на автомагистрала „Хемус“"}
{"url": "http://www.focus-news.net/news/2018/11/27/2594974/parlamentat-shte-glasuva-okonchatelno-byudzhetite-na-nzok-i-doo-za-sledvashtata-godina.html", "text": "Парламентът ще гласува окончателно бюджетите на Националната здравноосигурителна каса и на държавното обществено осигуряване за 2019 година. Това се посочва в  дневния ред на извънредното заседание на Народното събрание . Депутатите приеха бюджетите на първо четене на 6 ноември.  \r\nСредствата за здравеопазване в бюджета на НЗОК са 5,2 млрд. лева, с 547 млн. лева повече спрямо настоящата година. 2,5 млрд. лева ще отпусне държавата за медицински дейности, 167 млн. лева за дентални дейности, а 1,2 млрд. лева за лекарства и медицински изделия. Предвидено е всеки месец Министерството на здравеопазването да отпуска на НЗОК 43 млн. лева за разходи. Здравната осигурителна вноска от 8% ще се запази. Дейността на Центъра „Фонд за лечение на деца“ и на Комисията за лечение в чужбина ще премине към НЗОК. След приемането на бюджета Народното събрание ще дава съгласие за създаването на нови лечебни заведения. А Министерски съвет- за разширяване дейността на съществуващите.  \r\nБюджетът на ДОО предвижда от 1 юли 2019 година пенсиите да се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. За изплащане на пенсии са предвидени 9,9 млрд. лева или с над 533 млн. лева в повече в сравнение с 2018 година. Максималният осигурителен доход ще се повиши от 2600 на 3000 лева. Размерът на осигурителната вноска за фонд „Пенсии“ ще се запази. Запазва се минималният дневен размер на обезщетението за безработица от 9 лева. 380 лева остава размерът на обезщетението за отглеждане на малко дете от една до две годишна възраст.  \r\nМежду двете четения на бюджета депутатите решиха минималният осигурителен доход за земеделските стопани да се увеличи от 350 на 400 лева, а не както първоначално се предвиждаше на 560. Това е най-малката сума, върху която самоосигуряващите се ще плащат вноски.", "date": "2018.11.27", "title": "Парламентът ще гласува окончателно бюджетите на НЗОК и ДОО за следващата година"}
{"url": "http://www.focus-news.net/news/2018/11/27/2594986/ministerstvoto-na-turizma-proveryava-turoperatorite-osashtestvili-ekskurziya-do-egipet.html", "text": "Министерството на туризма проверява туроператорите, организирали екскурзия до Египет. Във връзка с публикации в медиите, ведомството започна действия за установяване на статута на фирмата. Това съобщиха от пресцентъра на  Министерството на туризма . Спешна проверка в Националния туристически регистър (НТР) показва, че дружество „Абакс“ и фирма „Posoka.com“ имат  валидна застраховка „Отговорност на туроператорa“. Министерството на туризма е в непрекъсната връзка с всички институции, които имат компетенции по случая.", "date": "2018.11.27", "title": "Министерството на туризма проверява туроператорите, осъществили екскурзия до Египет"}
{"url": "http://www.focus-news.net/news/2018/11/27/2594985/denyat-27-noemvri-v-svetovnata-istoriya.html", "text": "На тази дата  са учредени са Нобеловите награди - най-авторитетният световен приз. През 1895 година шведът Алфред Нобел подписва завещанието си в банка в Стокхолм, с което са създадени международните премии, носещи неговото име.  \r\nПрез 1095 година на Клермонския събор Първият кръстоносен поход получава папска благословия, за да потегли на изток към свещените места и да спаси Йерусалим от ръцете на неверниците. Началото на кръстоносното движение - извор на безброй героични подвизи и легенди... \r\nВойските на Наполеон шестват из Европа: през 1806 година французите превземат Варшава, през 1807 година - португалската столица Лисабон. \r\nНяколко световни премиери отбелязват днешния ден: През 1842 година е премиерата на операта „Руслан и Людмила” на руския композитор Михаил Глинка.  През 1896 година във Франфурт е премиерата на симфоничното произведение на Рихард Щраус – „Тъй рече Заратустра”.  \r\nПрез 1967 г. в САЩ излиза албумът „Magical Mystery Tour” на Бийтълс. \r\nСъветската космическа станция “Марс - 2” се разбива при кацане на повърхността на Червената планета през 1971 г. Поредна стъпка от похода на човека към Космоса.  изобретателят на термометъра шведският астроном Андерс Целзий; световният и олимпийски шампион по спортна гимнастика Юрий Титов, филмовата легенда Брус Ли, и днес ненадминат майстор на бойните изкуства, китаристът Джими Хендрикс. Роден е ръководителят на Пражката пролет през 1968 година в Чехословакия Александър Дубчек.  писателят Александър Дюма – син.  \r\n2017 г.  \r\nПапа Франциск пристига в Янгон, за да започне шестдневно пътуване до Мианмар и Бангладеш, където се очаква да се срещне с хората от общността рохингия. \r\nСевернокорейски призрачен кораб е изхвърлен на плажа в префектурата Акита, Япония с 8 скелета на борда. \r\n2015 г. \r\nРусия осъществява пълен контрол над въздушното пространство на Сирия посредством зенитно-ракетен комплекс С-400. \r\n2014 г.  \r\nГръцките профсъюзи провеждат 24-часова обща стачка, за да протестират срещу наложените правителствени строги икономии в страната, затваряйки обществените медицински, образователни и транспортни услуги. \r\nФранция поставя нов рекорд за безработица с 3.46 милиона регистрирани през октомври.  \r\nУкраинският парламент заседава за първи път след скорошните избори. Очаква се Арсений Яценюк да бъде утвърден като министър-председател. \r\nСевернокорейският лидер Ким Чен Ун назначава сестра си, Ким Йо Чен, на висок държавен пост. \r\n2012 г. \r\nПредставителите на страните от еврозоната достигат до съглашение за отпускане на 43,7 млрд евро на Гърция. \r\nДържавните кредитори на Гърция се съгласяват да вземат мерки да понижат индекса „дълг към БВП на страната” до 124% до 2020 г. \r\n2011 г. \r\nСтратовулканът Тунгурауа в Еквадор се активизира и изхвърля стотици хиляди тонове вулканична пепел на 1500 метра височина над гърлото си. \r\nКонгресът на партия Единна Русия утвърждава кандидатурата на Владимир Путин за поста президент на Русия. \r\n2009 г. \r\nВ 21:34 ч (17:34 по Гринуич) е извършен смъртоносен бомбен атентат срещу скоростния влак „Невски Експрес“ № 166, който пътува от Москва за Санкт Петербург. На 285 км от гара Алешинка, на границата на Тверска и Новгородска област избухва взривно устройство, в резултат на терористичния акт композицията дерайлира, като в катастрофата загиват 27 души, а 90 са ранени. В момента на катастрофата на борда на „Невски Експрес“ се намират 682 души, включително персоналът на влака. \r\nГрупата на чеченския сепаратистки лидер Доку Умаров поема отговорност за атентата. \r\n2006 г. \r\nЖозеф Кабила Кабанге официално е наречен \"първият демократично избран президент\", след като печели всеобщите президентски избори в ДР Конго. Той е 4-ят президент на Демократична република Конго от 26 януари 2001 г. Заема поста след убийството на баща му Лоран-Дезире Кабила.  \r\n2005 г. \r\nВъв Франция е извършена първата трансплантация на части от лицето. \r\nХосе Мануел Селая Росалес е избран за президент на Хондурас. Той заменя Рикардо Родолфо Мадуро Хоест. \r\n2004 г. \r\nМощите на Григорий Богослов и св. Йоан Златоуст са върнати в Истанбул (пр. Константинопол) от папа Йоан Павел II, макар че Ватикана задържа малка част от тях). Съхраняват се в Патриаршеската катедрала „Свети Георги“ в квартала „Фенер“. \r\n1971 г.  \r\nСъветската космическа станция „Марс-2” достига повърхността на едноименната планета и въпреки неуспешното приземяване става първия предмет от Земята, достигнал Марс. \r\n1970 г.  \r\nАлександър Солженицин се отказва от пътуване до Швеция, за да получи присъдената му Нобелова награда за литература, считайки, че съветските власти няма да му разрешат да се върне в родината. \r\nАлександър Солженицин е руски писател хуманист и общественик. Той е роден през 1918 г. През 1941 г. завършва Физико-математическия факултет на Московския университет и задочно два курса на Филологическия факултет в МИФЛИ (Московски институт по филологии и литература). От есента на 1941 г. е в действащата армия, от есента на 1942 г. е офицер, командир на батарея за звуково разузнаване. Служи на различни фронтове по време на Втората световна война. Арестуван е през февруари 1945 г. и е осъден на 8 години концлагер. След изтърпяване на присъдата през 1953 г. е заточен до живот в Казахстан. През 1956 г. е реабилитиран и работи като учител във Владимирска област в Централна Русия, след което се заселва в Рязан. Известност му носят повестите “Един ден на Иван Денисович” (1962 г.) и “Матьориният двор” (1963 г. ). След 1965 г. никъде не се печатат негови произведения. През 1969 г. е изключен от Съюза на писателите, след като през 1967 г. е изпратил писмо, в което се обявява против цензурата. След излизането на първия том на “Архипелаг ГУЛАГ” (1974 г.) е обвинен в държавна измяна, арестуван е, отнето му е гражданството и е експулсиран в Германия. От 1976 г. живее в щат Върмонт, САЩ. На 27 май 1994 г. се завръща в Русия.  През 2002 г. учредява награда на свое име.  \r\nАвтор е на : “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (т. 1-8, 1971-1991 г.), “Решило телето дъба да събаря” (1975 г.; допълнена 1991 г.), “Април 1917. Върмонт; Париж” (1993-1995 г., т. 1-2), “Публицистика” (т. 1-2, 1995-1996 г.). Пише разкази, пиеси, киносценарии и публицистика. Събраните му съчинения са издадени в Москва през 1990 г.(т. 1-8). \r\n1967 г.  \r\nВ САЩ излиза албумът „Magical Mystery Tour” на Бийтълс. \r\n1958 г.  \r\nНикита Хрушчов поставя ултиматум на страните от Запада с искането на Западен Берлин да бъде придаден статус на демилитаризиран свободен град. \r\nНикита Сергеевич Хрушчов е съветски политик, ръководител на СССР след смъртта на Йосиф Сталин. Той организира разобличаването на Сталин, разкривайки ужасите на неговата диктатура пред света в доклад на закрито заседание на Двадесетия конгрес на КПСС през февруари 1956 г. След смъртта на Йосиф Сталин Никита Хрушчов е избран за Първи секретар на Комунистическата партия на Съветския съюз от 1953 до 1964 г. и Председател на Съвета на министрите на СССР от 1958 г. до 1964 г. Никита Хрушчов е свален от длъжност и е пенсиониран по решение на Октомврийския пленум на ЦК на КПСС през 1964 г. Умира в Москва на 11 септември 1971 г. \r\n1918 г.  \r\nСъздадена е Украинската академия на науките. Тя е оглавена от Владимир Вернадски.  \r\nВладимир Иванович Вернадски (1863 – 1945 г.) е един от водещите учени на 20 век, естествоизпитател, мислител и обществен деец, създател на много научни школи. Един от представителите на руския космизъм. Работи в областта на минералогията, кристалографията, биологията, геохимията, биогеохимията, история на науката, философията и др. Основател е на редица научни организации и учреждения, сред които Украинската академия на науките, Радиевия институт в Москва, Биогеохимичната лаборатория и др. \r\n1918 г.  \r\nВластите в Оренбург залавят атамана Александър Дутов. \r\nАлександър Дутов (1879-1921 г.) е руски генерал-лейтенант (1919 г.). От септември 1917 г. е атаман (началник) на Оренбург. През ноември Дутов организира преврат срещу съветската власт в Оренбург. През юни 1918 г. Дутов с помощта на Чешкия легион организира движение за прекратяването на съветското управление в Урал. Той е начело на Оренбургската армия, част от армията на Александър Колчак. През 1920 г. помага на група руски лидери, включително Васил Балабанов, администратор на Семириеченск, да избягат в Китай. След загубата си от червената армия Дутов бяга в Китай, където е убит от болшевишкия агент Махмуд Хаджамиров през февруари 1921 г. \r\n1910 г.  \r\nВ Ню Йорк е открита най-голямата до този момент железопътна станция „Пенсилвания”. \r\n1896 г.  \r\nВ Западна Канада започва масова кампания за привличане на европейски емигранти. \r\n1895 г.  \r\nАлфред Нобел прави завещание, с което неговото състояние отива във фонд за Нобелова награда. \r\n1842 г.  \r\nСъстои се премиерата на операта “Руслан и Людмила” от Михаил Глинка. \r\nМихаил Глинка е руски композитор, родоначалник на руската класическа музика. Първата си опера \"Иван Сусанин\" Глинка написва през 1836 г., представена като \"Живот за царя\", а втората - през 1842 г. по поемата на А. Пушкин \"Руслан и Людмила\". От 1836 г. до 1842 г. създава песни, инструментални пиеси, музиката към трагедията \"Княз Холмски\", \"Валс-фантазия\", романси и др. През 1844 г. посещава Франция и Испания, където пише увертюрите \"Нощ в Мадрид\" и \"Арагонска хота\". В родината си написва най-значимото си оркестрово произведение \"Камаринская\". \r\n1840 г.  \r\nПодписан е Александрийският договор, по силата на който Египет се отказва от Сирия. \r\n1705 г.  \r\nПо заповед на Петър I в Русия е създадена морската пехота.  \r\nПетър I Велики (1672 г.-1725 г.) е руски цар от 1682 г. Той е първият руски император (от 1721 г.). Син е на цар Алексей I Михайлович; от династията Романови. През 1682 г. наследява короната от Фьодор III и царува заедно с брат си Иван под регентството на сестра им София Алексеевна (до 1689 г.). По време на управлението му започва модернизация на Русия: реорганизира администрацията, установява йерархия на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. Обявява война на Швеция, но претърпява неуспех при обсадата на Нарва (1700 г.). През 1709 г. разбива при Полтава шведския крал Карл ХII-ти, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива Академия на науките в Петербург (1725 г.), Морската академия. Създател е на съвременния граждански шрифт (дн. печатна форма на кирилицата), въвежда нов календар (1700 г.). \r\n1237 г.  \r\nИмператорът на Свещената римска империя Фредерик II разбива войската на Ломбардската лига в битката при Кортенова. \r\nСпоред изворите от 7000 до 10 000 сарацини-стрелци се намесват в края на битката и спасяват армията от повтаряне на загубата от Леняно. Това е една от многобройните кампании на Фредерик ІІ срещу ломбардските общини в периода 1235-1239 г., включително завземането на Виченца, неуспешната обсада на Брешчия и битката при Кортенова, която създава репутацията на императора като вещ стратег. Той не преценява точно силите си и отказва всички предложения за мир от страна на Милано, като изисква безусловна капитулация. Милано и пет други града се мобилизират и през октомври 1238 г. Фредерик ІІ вдига обсадата от Брешчия. Императорът нахлува в Папските държави и е анатемосан от папа Григорий ІХ-ти. \r\n1095 г.  \r\nНа Клермонския събор в Оверн папа Урбан ІІ благославя първия кръстоносен поход.  \r\nПървият кръстоносен поход продължава от 1096 г. до 1099 г. Завършва със завладяването на Ерусалим и създаването на Ерусалимското кралство от граф Годфроа дьо Буийон (1061-1100 г.).  \r\nКръстоносните походи са експедиции, организирани от западноевропейски рицари за завладяването на свещените места на Изток (Сирия, Палестина и Северна Африка). От предприетите осем кръстоносни похода четири преминават през Балканския полуостров и засягат непосредствено и българските земи. Освен тези големи походи има и множество по-малки, не само в Палестина, но и в Централна Европа и Испания, и са насочени не само срещу мюсюлмани, но и също срещу християнски еретици и лични врагове на папата и монарсите. Кръстоносните походи продължават до Ренесанса и Реформацията, когато политическият и религиозен климат става твърде различен от този през Средновековието. На тази дата са родени: \r\n1942 г.  \r\nРоден е Джими Хендрикс ­ американски музикант и китарист. С псевдоним Джими Джеймс е работил със Сам Кук, Би Би Кинг, Литъл Ричард, Уилсън Пикет, Айк и Тина Търнър. В Гринич Вилидж го забелязва Час Чандлер от групата “The Animals” и кани китариста в Лондон. Там е сформирана първата негова група “The Jimi Hendrix Experience”, където заедно с него свирят Ноел Рединг и Мич Мичел. Първото им парче “Hey Joe” заема шесто място в английския хит-парад. Джими Хендрикс участва в много музикални фестивали. \r\nУмира на 18 септември 1970 г. в Лондон. \r\n1940 г. \r\nРоден е Брус Ли – майстор на източните бойни изкуства, каратист, актьор. \r\nБрус Ли е роден в Сан Франциско, но отрасва в Хонг Конг. През 1959 г. заминава за Сиатъл, за да завърши гимназиалното си образование. Получава диплома от техническото училище Едисон и се записва във Вашингтонския университет като студент по философия. Там той среща и бъдещата си съпругата си Линда – оженват се през 1963 г. След като завършва университетското си образование, Лий започва да играе в телевизионния сериал “The Green Hornet”. При завръщането си в Хонг Конг се снима в още филми и става все по-популярен. \r\nМеждувременно учи в няколко школи по бойни изкуства и след като не остава удовлетворен от никоя от тях, Лий създава три собствени стила: Tao Гунг Фу, модификация на Уинг Чун, смесена с други Кунг Фу стилове; Юн Фан, усъвършенстване на неговия Кунг Фу стил – който съчетава и елементи от бойни изкуства извън Кунг Фу, с намерението дa създаде по-опростено и практично бойно изкуство, както и подробна тренировъчна система за общо физическо състояние; и Джийт Кун До – което представлява по-скоро неговата лична философия за това как бойните изкуства би трябвало да се практикуват ефективно (и според мнозина – система за самоусъвършенстване). Брус Ли умира на 20 юли 1973 г. \r\n1935 г.  \r\nРоден е Юрий Евлампиевич Титов – гимнастик, абсолютен световен шампион за 1962 г., олимпийски шампион за 1956 г., заслужил майстор на спорта. Носител е на 5 сребърни и 3 бронзови олимпийски медали. Двадесет години Юри Евлампиевич е бил президент на Международната федерация по гимнастика. \r\n1921 г.  \r\nРоден е Александър Дубчек - словашки политик, ръководител на \"Пражката пролет\" в ЧСФР през 1968 г. \r\nАлександър Дубчек е първи секретар на комунистическата партия на Чехословакия от януари 1968 г. до април 1969 г. След инвазията на войските на Варшавския договор през 1968 г. Дубчек е арестуван и изпратен в Съветския съюз. През 1970 г. е изключен от ЧКП. Работи като инженер-лесовъд. Председател е на парламента на Чехословашката Федеративна Република от декември 1989 г. Умира през 1992 г. \r\n„Пражка пролет” е период на политическа либерализация в Чехословакия, която започва на 5 януари 1968 г. и продължава до 20 август същата година, когато Съветският съюз и неговите съюзници от Варшавския договор (с изключение на Румъния) окупират страната. Направен е опит за демократизация, който е потушен от войските на СССР и Варшавския договор. \r\n1903 г.  \r\nРоден е Ларс Онсагер - норвежки физик теоретик и физико-химик, един от създателите на термодинамиката на неравновесните процеси. Извежда уравнение за електропроводимостта на електролитите през 1926 г.  От 1928 г. е в САЩ. През 1931 г. доказва теорема, носеща неговото име. Разработва теорията за термодинамичните свойства на плоската решетка. Тъй като до 1945 г. не приема американско гражданство, не участва в Манхатънския проект за атомната бомба. Професор е по теоретична химия в Йейлския университет (1945 г.-1972 г.). Ларс Онсагер е лауреат на Нобелова награда за химия през 1968 г. Онсагер умира през 1976 г. \r\n1874 г. \r\nРоден е Хаим Вайцман ­ израелски държавник и политик; професор по химия. Получава образованието си в Русия, Германия и Швейцария. Той е един от лидерите на ционисткото движение. През 1920 г.-1931 г. и 1935 г.-1946 г. е президент на Световната ционистка организация, а през 1929 г.-1931 г. и 1935 г.-1946 г. - на Европейското агентство за Палестина. Хаим Вайцман е първият президент на новосъздадената държава Израел (1948 г.-1952 г.). \r\n1701 г.  \r\nРоден е Андерс Целзий – шведски астроном, изобретател на термометъра. \r\nАндерс Целзий е роден в Упсала, Швеция. Професор е по астрономия в университета в родния си град. Умира от туберкулоза на 25 април 1744 г. На тази дата умират: \r\n1895 г.  \r\nУмира Александър Дюма-син - френски романист и драматург. Член е на Френската академия (1874 г.). Започва писателската си дейност с романи за парижките нрави, по-късно се отдава на драматическо творчество.  \r\nАвтор е на пиесите: \"Дамата с камелиите\", \"Приятелят на жените\", \"Незаконороденият син\", \"Франсийон\" и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.27", "title": "Денят 27 ноември в световната история"}
{"url": "http://www.focus-news.net/news/2018/11/27/2594987/lovech-ot-1200-ch-do-1500-ch-se-ogranichava-dvizhenieto-po-avtomagistrala-hemus-mezhdu-74-ti-i-79-ti-km-za-stroitelstvoto-na-noviya-uchastak-kray-yablanitsa.html", "text": "От 12.00 ч. до 15.00 ч. ще бъде ограничено движението по автомагистрала „Хемус“ край Ябланица, между 74-ти и 79-ти км. Това съобщиха от пресцентъра на  Агенция „Пътна инфраструктура“ . Временната организация на движението е за извършването на дейности, свързани със строителството на новия участък от автомагистралата. В този интервал движението ще се пренасочва по път I-3 Ботевград – Ябланица.", "date": "2018.11.27", "title": "Ловеч: От 12.00 ч. до 15.00 ч. се ограничава движението по автомагистрала „Хемус“ между 74-ти и 79-ти км за строителството на новия участък край Ябланица"}
{"url": "http://www.focus-news.net/news/2018/11/27/2594989/yordanka-fandakova-kmet-na-sofiya-na-28-noemvri-shte-zapochnat-72-chasovite-probi-na-tramvaynoto-dvizhenie-po-ul-graf-ignatiev.html", "text": "На 28 ноември, сряда, ще започнат 72-часовите проби на трамвайното движение по ул. „Граф Игнатиев“. Това съобщи кметът на София Йорданка Фандъкова в профила си във  „Фейсбук“ . „Релсовият път в целия участък е напълно завършен, завърши и поставянето на паважа в обхвата на трасето. В момента се фугира релсовият път в участъка от ул. „Г. С. Раковски“ до ул. „Шишман“. Започна премахването на част от строителните огради, за да се осигури достъп до жилищните сгради и търговските обекти, като продължава поставянето на настилки на пл. „Славейков“, пл. „Гарибалди“ и тротоарите към сградите, както и довършителни работи и корекции на участъци, които са върнати за преработка от надзорната фирма и от Столична община“, пише още Фандъкова. Тя допълва, че в градината на „Св. Седмочисленици“ се довършват настилките и се работи по озеленяването, а на пл. „Славейков“ бяха засадени нови дървета. Кметът отбелязва, че през събота и неделя е поставена временна асфалтова настилка по ул. „Шишман“.", "date": "2018.11.27", "title": "Йорданка Фандъкова, кмет на София: На 28 ноември ще започнат 72-часовите проби на трамвайното движение по ул. „Граф Игнатиев“"}
{"url": "http://www.focus-news.net/news/2018/11/27/2594991/stara-zagora-proektat-za-rekonstruktsiya-na-zhp-garata-v-grada-shte-bade-predstaven-v-obshtinskata-zala-p-r-slaveykov.html", "text": "От 15.00 часа в общинската зала „П. Р. Славейков“, Национална компания железопътна инфраструктура ще представи публично проект „Реконструкция на гаров комплекс Стара Загора“, финансиран по Оперативна програма „Транспорт и транспортна инфраструктура“ 2014-2020 г. Това съобщиха от пресцентъра на  Община Стара Загора . \r\nРеконструкцията на гаров комплекс Стара Загора включва сградите Пост 1, Пост 2 и Приемно здание, като строително-монтажните работи ще се извършват върху терени, собственост на ДП НКЖИ. \r\nВ обхвата на проекта е включен ремонт, възстановяване и модернизация на съществуващата жп инфраструктура, с цел гарантиране на сигурността на пътниците, както и привеждане на гаровия комплекс в съответствие с европейските стандарти в жп транспорта. След реализацията му ще се подобри организацията на обслужването в гарата, както и ще се създадат необходимите удобства и комфорт на пътниците.  \r\nГаров комплекс - Стара Загора е разположен в югозападната част на града, между жилищната и промишлената зони. \r\nНа представянето на проекта в Стара Загора ще присъстват министърът на транспорта, информационните технологии и съобщенията Росен Желязков, генералният директор на ДП Национална компания „Железопътна инфраструктура“ Красимир Папукчийски, областният управител Гергана Микова, кметът на Стара Загора Живко Тодоров, общински съветници, представители на БДЖ, експерти от държавната и местната власт и др.", "date": "2018.11.27", "title": "Стара Загора: Проектът за реконструкция на жп гарата в града ще бъде представен в общинската зала „П. Р. Славейков“"}
{"url": "http://www.focus-news.net/news/2018/11/27/2594988/navarshvat-se-99-godini-ot-podpisvaneto-na-nyoyskiya-miren-dogovor.html", "text": "Навършват се 99 години от подписването на Ньойския мирен договор. Той е наложен на България след поражението ѝ в Първата световна война (1914 г.-1918 г.). Подписан е на 27 ноември в парижкото предградие Ньой от министър-председателя Александър Стамболийски, а от страната на силите победителки - от ръководителите на техните делегации на Парижката мирна конференция (1919-1920 г.). Според него България е обременена с тежки репарационни задължения, възлизащи на 2 250 000 златни франка, които следва да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. Освен това България е задължена да предаде на своите съседи (съюзници на съглашенските сили победителки) - Сръбско-хърватско-словенското кралство (от 1929 г. Югославия), Румъния и Гърция, определено число добитък, както и 250 000 т. въглища. Наред с това тя губи Западна Тракия, която първоначално се предоставя за управление от самите западни съглашенски държави, които от своя страна през 1920 г. я предоставят на Гърция. От България се отнема Южна Добруджа, която повторно се включва в територията на Румъния, както и гр. Струмица и нейната околност, заедно с т. нар. Западни покрайнини (включващи земите на част от Царибродска, Босилеградска, Трънска и Кулска околия), които се предоставят на Югославия. По такъв начин страната ни е лишена от значителни територии, населени с компактно българско население. Пак по силата на Ньойския мирен договор на България е отнето правото да има своя наборна армия, като на нейно място й се разрешава рекрутирането на платена войска в размер на 33 000 души войници и офицери, с които да охранява границите си и да пази вътрешния ред. Като неделима част от договора по искане на Гърция е приложена и т. нар. конвенция за доброволна размяна на малцинствата между двете съседни държави, която впоследствие е използвана от атинските управляващи среди за насилствено прогонване на българското население от неговите родни огнища в Западна Тракия. Ньойският мирен договор просъществува до началото на Втората световна война 1939-1945 г. През този период България изплаща на съглашенските сили и техните балкански съюзници репарации в размер на 65 000 000 златни франка. \r\nПо повод годишнината ВМРО организира факелно шествие под надслов „Български марш - Долу Ньой!“ в столицата. То ще се проведе от 19.00 часа с маршрут от къщата музей на Иван Вазов, през ул. „Раковска“ до градинката пред НДК и статуята на Лъва от войнишкия мемориал. В него участие ще вземат народни представители в 44-ото Народно събрание, членове и симпатизанти на ВМРО, българи от Македония и Западните покрайнини.", "date": "2018.11.27", "title": "Навършват се 99 години от подписването на Ньойския мирен договор"}
{"url": "http://www.focus-news.net/news/2018/11/27/2594990/dobrich-obshtinskiyat-savet-shte-razgleda-predlozhenie-za-vavezhdane-na-sistema-na-delegirani-byudzheti-vav-vsichki-obshtinski-detski-gradini.html", "text": "Общинският съвет (ОбС) ще разгледа на своето заседание предложение за въвеждане на система на делегирани бюджети във всички общински детски градини на територията на Добрич, предаде кореспондентът на  Радио „Фокус” . Ако общинските съветници одобрят идеята, системата ще бъде въведена от 1 януари следващата година. 14 са общинските детски градини. Определена е годишна издръжка на едно дете в детска градина – местна отговорност, при формиране на бюджета на детските градини за 2019 г. за едно дете до 4 години – 791 лв., за едно дете на 5 или 6 години – 361 лв. Годишната издръжка на едно дете в детска градина се определя от Общински съвет ежегодно с приемането на бюджета за съответната година. Въвеждането на системата на делегирани бюджети в детските градини на Община град Добрич има за цел да продължи политиката на децентрализирано управление на бюджетните институции, да продължи общинската политика за ефективно използване на местните ресурси, икономично решение на местните потребности и целесъобразно разпределение и разходване на бюджетните средства, чрез финансова самостоятелност да се повиши качеството на предлаганите услуги, да осигури прозрачност и справедливост при разпределянето на средствата между детските градини, както и да стимулира привличането на допълнителни средства и да разшири възможностите за кандидатстване по проекти. С въвеждането на системата на делегиран бюджет директорите на детските градини ще получат правото да бъдат второстепенен разпоредител с бюджет, със самостоятелна банкова сметка, да извършват компенсирани промени по плана на приходите и разходите, в това число между дейности, като уведомяват за това първостепенния разпоредител с бюджет, да се разпореждат и да разпределят бюджета на детската градина, да управляват общинската собственост и реализират собствени приходи в рамките на делегираните им права и отговорности и да определят числеността на персонала, индивидуалните възнаграждения, броя на групите, както и броя на децата в тях съобразно утвърдените им бюджети и нормите, определени в подзаконовите нормативни актове. \r\nЖулиета НИКОЛОВА", "date": "2018.11.27", "title": "Добрич: Общинският съвет ще разгледа предложение за въвеждане на система на делегирани бюджети във всички общински детски градини"}
{"url": "http://www.focus-news.net/news/2018/11/27/2594992/sofiya-ot-0930-ch-do-1600-ch-dvizhenieto-v-tunel-praveshki-hanove-na-avtomagistrala-hemus-v-posoka-varna-shte-se-osashtestvyava-v-edna-lenta-poradi-remont.html", "text": "На 27 и 28 ноември, от 09.30 ч. до 16.00 ч. движението в тунел „Правешки ханове“ на автомагистрала „Хемус“ в посока Варна ще се осъществява в една лента поради ремонтни дейности в изпреварващата лента. Това съобщиха от пресцентъра на  Агенция „Пътна инфраструктура“ . Движението ще се извършва в активната лента.  \r\nДо 21 декември ще бъде ограничено движението по дясната лента в посока Перник на път I-1 София – Перник поради ремонт на тротоарна конзола на моста на река Владайска при разклона за с. Владая до КПП Владая. Трафикът ще преминава двупосочно по останалите две ленти за движение. \r\nНеобходимо е шофьорите да карат внимателно и да спазват стриктно въведената временна организация за движение.", "date": "2018.11.27", "title": "София: От 09.30 ч. до 16.00 ч. движението в тунел „Правешки ханове“ на автомагистрала „Хемус“ в посока Варна ще се осъществява в една лента поради ремонт"}
{"url": "http://www.focus-news.net/news/2018/11/27/2594993/burgas-teatralna-trupa-za-nezryashti-vizh-predstavya-spektakala-cherveni-rozi-v-dramatichen-teatar-adriana-budevska.html", "text": "Регионалната съюзна организация в Бургас към „Съюз на слепите в България“ кани всички свои членове и приятели, както и бургазлии и гостите на града на уникално културно изживяване, съобщиха от пресцентъра на  Община Бургас . Заедно със своите съмишленици от театрална група за незрящи „Виж“ от град Стара Загора ще ни подарят постановката „Червени рози“ от Алдо де Бенедети. \r\nВсеки, който посети Драматичен театър „Адриана Будевска“ от 17.00 часа, ще се наслади на незабравимото превъплъщение на седем незрящи актьори, които ще ни докажат, че за волята, емоциите и човешката доброта граници няма, а за финал домакините са подготвили и специална изненада, която е музикална и е със специалното участие на млада дама от град Пловдив. \r\nКултурната вечер се организира с любезното съдействие и подкрепа на Община Бургас. С нея се поставя началото на цяла поредица от събития, посветени на 3 декември - Международен ден на хората с увреждания.", "date": "2018.11.27", "title": "Бургас: Театрална трупа за незрящи „Виж“ представя спектакъла „Червени рози“ в Драматичен театър „Адриана Будевска“"}
{"url": "http://www.focus-news.net/news/2018/11/27/2594994/v-bryuksel-shte-se-provede-diskusiya-na-tema-evropeyskata-integratsiya-pred-novi-predizvikatelstva-rolyata-na-progresivnite-sili.html", "text": "В Брюксел ще се проведе дискусия на тема „Европейската интеграция пред нови предизвикателства – ролята на Прогресивните сили“. Това съобщиха от  пресофиса на Георги Пирински . Събитието се организира от Прогресивния форум в Европейския парламент – пространство за диалог на базата на взаимно доверие. По време на дискусията ще бъдат представени позициите и отговорите на изявени политици от различни политически семейства в опит да преодолеят различията по между си в полза на общите виждания и споделените ценности по отношение на предизвикателствата, пред които е изправена Европа днес. \r\nНеобходимостта от този диалог е по-голяма от всякога. Днес Европа е изправена пред последиците от строгите бюджетни съкращения, бежанската криза, климатичните промени и проваленият неолиберален икономически модел, който се отразяват крайно негативно върху ежедневния живот на хората и продължава да представлява заплаха за демократичните им права. \r\nЧленовете на Изпълнителния комитет на Прогресивния форум, сред които е и българският евродепутат от групата на Социалистите и демократите в ЕП Георги Пирински, работят за обединяване на усилията на прогресивните, левите, екологичните и социалните сили в Европа в борба за отстояване на общите им приоритети: устойчиво развитие, справедлив растеж, кохезионни политики, прозрачност, демокрация и мир.", "date": "2018.11.27", "title": "В Брюксел ще се проведе дискусия на тема „Европейската интеграция пред нови предизвикателства – ролята на Прогресивните сили“"}
{"url": "http://www.focus-news.net/news/2018/11/27/2594996/pazardzhik-v-obshtina-belovo-shte-se-provedat-profilaktichni-ehografski-pregledi-na-mlechna-i-shtitovidna-zhleza.html", "text": "Община Белово в партньорство със „Сдружение за онкоболни и приятели“ – Пазарджик ще проведе профилактични ехографски прегледи на млечни жлези и щитовидна жлеза с нов модерен ехограф през месец ноември, съобщиха от  Общината  и уточниха, че вече е готов графикът на прегледите по населени места. На 27 ноември от 9.00 до 17.00 часа ще се извършват прегледите в град Белово, а на 28  ноември в село Мененкьово. На 29 ноември от 9.00 до 12.00 часа желаещите от село Габровица могат да преминат през ехографски преглед. Същият ден от 12.30 до 17.00 часа с апарата ще бъдат извършвани прегледи в село Дъбравите. Таксата за прегледа е 10 лева.", "date": "2018.11.27", "title": "Пазарджик: В община Белово ще се проведат профилактични ехографски прегледи на млечна и щитовидна жлеза"}
{"url": "http://www.focus-news.net/news/2018/11/27/2594997/mkd-makedoniya-nezavisimite-deputati-predlagat-selektivno-da-se-amnistirat-obvinyaemite-po-delo-27-april.html", "text": "Пълна амнистия за непреките участници в размириците в парламента от 27 април 2017 година и преформулиране на обвинението за другите обвиняеми – това искат в специален проектозакон за амнистията независимите депутати от ВМРО-ДПМНЕ, съобщава скопската онлайн медия  МКД .  \r\nТе ще внесат законопроекта в координационния парламентарен орган за помирение. Неговото първо заседание е насрочено за сряда. Независимите депутати настояват за селективна амнистия, нещо, което не се подкрепя от тяхната партия.  \r\nКоординационният съвет за помирение се състои от 25 члена, като в него няма представители на парламентарната група на ВМРО-ДПМНЕ. \r\nВ понеделник парламентът отхвърли предложението на ВМРО-ДПМНЕ за пълна амнистия на участниците в бунта от 27 април 2017 година.    Ивелина Ватова", "date": "2018.11.27", "title": "МКД (Македония): Независимите депутати предлагат селективно да се амнистират обвиняемите по дело \"27 април\""}
{"url": "http://www.focus-news.net/news/2018/11/27/2594998/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата. Това ще стане след редовната света литургия в храма от 10.00 часа, съобщи репортер на  Агенция \"Фокус\" . Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. \r\nНикола ПЕТКОВ", "date": "2018.11.27", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/11/27/2594999/sadiyskata-kolegiya-na-visshiya-sadeben-savet-shte-napravi-vtori-opit-za-izbor-na-predsedatel-na-sofiyskiya-gradski-sad-v-ramkite-na-tazi-godina.html", "text": "Съдийската колегия на Висшия съдебен съвет ще направи втори опит за избор на председател на Софийския градски съд в рамките на тази година, предаде  БНТ . \r\nДо процедурата се стигна, след като на 13 март кадровият орган не успя да избере титулярен ръководител на най-големия окръжен съд у нас. \r\nТогава за поста се бореха градските съдии Евгени Георгиев и Светлин Михайлов, които не успяха да съберат достатъчно подкрепа от колегите си. \r\nСега Евгени Георгиев отново е претендент за председателското място, а негов опонент е апелативният съдия Алексей Трифонов. Софийският градски съд остана без титулярен ръководител през октомври 2017 г., когато бившият му председател Калоян Топалов изненадващо подаде оставка.", "date": "2018.11.27", "title": "Съдийската колегия на Висшия съдебен съвет ще направи втори опит за избор на председател на Софийския градски съд в рамките на тази година"}
{"url": "http://www.focus-news.net/news/2018/11/27/2595000/dobrich-patnite-nastilki-sa-mokri-zaradi-prevalyavaniya-ot-dazhd.html", "text": "Пътните настилки са мокри заради превалявания от дъжд, предаде кореспондентът на  Радио „Фокус” – Варна . По пътя Варна – Добрич продължават частичните ремонти на асфалт. Срокът за изпълнение на дейностите е до края на месеца. Движението на автомобили е регулирано с пътни знаци. Няма въведени ограничения на движението на превозни средства в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Въведена е временна организация на движение по много улици в града заради работата по обновяване на водния сектор. Актуална информация за въведените промени в организацията на движение на автомобили с пълния списък на улиците, където се работи, е публикувана на сайта на Община град Добрич. Въведена е временна организация на движение на автомобили в района на кръговото кръстовище по ул. „Отец Паисий“ (до бившата Стоматология) в посока пешеходната част на площад „Свобода“ заради дейности по интегрирания проект за обновяване на водния сектор. Участъците са сигнализирани, затруднено е паркирането в „Синя зона“ и преминаването на автомобили в този район. Времето в Добрич е облачно, възможни са нови превалявания от дъжд, тихо е, температурите към момента са положителни. Видимостта е намалена.  \r\nЖулиета НИКОЛОВА", "date": "2018.11.27", "title": "Добрич: Пътните настилки са мокри заради превалявания от дъжд"}
{"url": "http://www.focus-news.net/news/2018/11/27/2594995/sofiya-vavezhda-se-organizatsiya-na-dvizhenieto-za-ofitsialno-poseshtenie-na-prezidenta-na-republika-polsha.html", "text": "Въвежда се организация на движението за официално посещение на Президента на Република Полша. Това съобщиха от  пресцентъра на Столична община. Забранява се престоят и паркирането на пътни превозни средства, както следва:  \r\n- на паркинга на „София Хотел Балкан\" \r\n- от 08.00 до 11.30 часа ул. „Оборище” между ул. Г.С.Раковски” и пл. „Св. Александър Невски”;  \r\n- от 08.00 до 11.30 часа на северозападната дъга на паркинга на пл.”Св. Александър Невски” между ул. „Оборище” и ул. „11-ти август”.  \r\n- от 10.00 до 11.30 часа се забранява влизането на пътни превозни средства по ул. „Оборище” между ул. Г.С.Раковски” и пл. „Св. Александър Невски”.", "date": "2018.11.27", "title": "София: Въвежда се организация на движението за официално посещение на Президента на Република Полша"}
{"url": "http://www.focus-news.net/news/2018/11/27/2595001/sofiya-vavezhda-se-organizatsiya-na-dvizhenieto-za-provezhdane-na-sabitie-na-posolstvoto-na-obedineni-arabski-emirstva.html", "text": "От 14.00 часа до приключване на мероприятието на 27.11.2018 г. на бул. „Джеймс Баучер“ от бул. „Черни връх“ до ул. „Златен рог“ се забранява престоят и паркирането с изключение на участниците във връзка със събитие на Посолството на Обединени арабски емирства. Това съобщават от пресцентъра на  Столична община .", "date": "2018.11.27", "title": "София: Въвежда се организация на движението за провеждане на събитие на посолството на Обединени арабски емирства"}
{"url": "http://www.focus-news.net/news/2018/11/27/2595002/stara-zagora-priklyuchva-izpalnenieto-na-mladezhkiya-proekt-karta-na-tolerantnostta.html", "text": "Открита дискусия на тема „Толерантността - същност и измерения” ще проведат участниците в Клуб „Дебати” с ръководител Станка Стойчева към Центъра за подкрепа за личностно развитие на Община Стара Загора. Това съобщиха от пресцентъра на  Общината . Това е и заключително заседание по проекта „Карта на толерантността“. Дискусията ще се състои от 19.30 часа в залата на Младежкия дом. \r\nВ продължение на два месеца в изпълнение на проекта младежите проведоха обучения, дебати, творчески работилници. Обсъждани са теми свързани с разбиране и осмисляне същността на толерантността като ценност, както и за мястото и присъствието на бежанците и мигрантите в нашето общество и вникване в проблемите на тази социална общност. Младите хора са стимулирани да търсят ефективни и надеждни подходи за приемането им от местните общности и за оказване на подкрепа.  \r\nПроектът „Карта на толерантността” се осъществява с подкрепата на Обществения дарителски фонд чрез Глобален фонд на обществените фондации.", "date": "2018.11.27", "title": "Стара Загора: Приключва изпълнението на младежкия проект „Карта на толерантността”"}
{"url": "http://www.focus-news.net/news/2018/11/27/2595003/dazhd-vali-v-blagoevgrad-patnite-nastilki-sa-mokri-i-hlazgavi.html", "text": "Дъжд вали в Благоевград, пътните настилки са мокри и хлъзгави, предаде репортер на  Радио „Фокус“ – Пирин . Необходимо е шофьорите да карат с повишено внимание, за да бъдат избегнати инциденти на пътя. Към този час трафикът в града започва да се засилва, като най-натоварено е движението в района на училищата и детските градини. Интензивен трафик се наблюдава още по булевардите „Св. св. Кирил и Методий“, „Васил Левски“ и „Св. Димитър Солунски“, особено при жп гарата и автогарата. Без забавяния се извършва преминаването по улиците „Славянска“ и „14-ти полк“, също и по „Владо Черноземски“. Няма регистрирани тежки пътни инциденти през нощта. Градският транспорт се движи по разписание. Ремонти дейности се извършват единствено в някои участъци от улица „Марица“. Въведени са обходни маршрути. \r\nЛивия НИНОВА", "date": "2018.11.27", "title": "Дъжд вали в Благоевград, пътните настилки са мокри и хлъзгави"}
{"url": "http://www.focus-news.net/news/2018/11/27/2595005/korneliya-ninova-bsp-gerb-otmenyat-mashinnoto-glasuvane-v-posleden-opit-da-spasyat-rezhima-borisov.html", "text": "ГЕРБ отменят машинното гласуване в последен опит да спасят режима Борисов. Да не позволяваме да подменят гласа ви. Това заяви лидерът на БСП, Корнелия Нинова по време на работно посещение в Свиленград, съобщиха от пресцентъра на  партията . За десет години власт ГЕРБ поробиха собствения си народ и го държаха в страх и апатия. На всеки, който дръзнеше да се изправи срещу режима на Борисов, се изпращаха служби на проверка, биваше уволняван, глобяван, мачкан. Но хората се освободиха от страха и си потърсиха правата с протестите. Апатията,че нищо не може да се промени, отстъпи на търсенето на алтернатива. Рухна и този мит, че управлението е единственото възможно. Искам да поздравя всички за събудената гражданска енергия.Но искам и да предупредя, че уплашени от нея, от опасността да им се търси отговорност след изборите, ГЕРБ прибягват до последното спасение- да подменят свободната воля на гражданите. Те отменят машинното гласуване, което е възможност за обективен вот. Те искат отново да дописват мъртви души в списъците, депутати да носят чували с бюлетини, да купуват секционни комисии. Ние внесохме предложение в Бюджета за 2019 г. да се добавят 50 млн.лв. за машинно гласуване, защото управляващите удобно го бяха пропуснали. Вие сте свободни хора, със свободна воля- за кого да гласувате, но не позволявайте гласът ви да бъде подменен. Нека всички се обединим и да не им позволяваме, в името на тяхното оцеляване, да сменят закона и да ви отнемат правото на свободен избор.", "date": "2018.11.27", "title": "Корнелия Нинова, БСП: ГЕРБ отменят машинното гласуване в последен опит да спасят режима Борисов"}
{"url": "http://www.focus-news.net/news/2018/11/27/2595006/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . Във връзка с реконструкция на уличен водопровод на ул. „Васил Левски“ в жк. „Ботунец“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: жк. „Ботунец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ пред 44ОДЗ. Във връзка с изпълнение на инвестиционен проект за подмяна на уличен водопровод на ул. „Полски бряст“ във вилна зона „Малинова долина“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Трилистник“, ул. „Бяла река“, ул. „Витошки камбани“, ул. „Полски бряст“; ул. „Бяла река“, ул. „Трилистник“, ул. „Папур“, ул. „Пейова бука“, ул. „Райчова дупка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витошки камбани“ ъгъла с ул. „Полски бряст“; ул. „Трилистник“ ъгъла с ул. „Широки път“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. Във връзка с диагностика на уличен водопровод на ул. „Самодивско изворче“ в жк. „Разсадника - Коньовица“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: бл. 24, бл. 25, бл. 26, бл. 87. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 87. Във връзка с монтаж на спирателни кранове на ул. „Самоковско шосе“ в кв. „Горубляне“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Самоковско шосе“ от бул. „Цариградско шосе“ до ул. „Павел Красов“ и ул. „Обреща“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоковско шосе“ 1. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/27/2595008/pazardzhik-remont-se-izvarshva-po-patya-selo-dyulevo-strelcha-v-rayona-na-35-km.html", "text": "Интензивно е движението по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри, на места с условия за аквапланинг. Движението по пътя от село Дюлево до разклона за Стрелча, се извършва в една лента в района на 35 км, поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.11.27", "title": "Пазарджик: Ремонт се извършва по пътя село Дюлево-Стрелча в района на 35 км"}
{"url": "http://www.focus-news.net/news/2018/11/27/2595009/blagoevgrad-natovaren-e-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev.html", "text": "Натоварен е трафикът по автомагистрала „Струма“, главен път Е-79 и второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки в област Благоевград са мокри и хлъзгави, тъй като на много места превалява сняг. В тази връзка е повишена опасността от падащи в Кресненското дефиле и в района на прохода Предел. Няма данни за новообразували се свлачища или за паднала скална маса през изминалата нощ. Не са регистрирани и тежки пътни инциденти. В региона не се извършват ремонтни дейности по първокласната, второкласната и третокласната пътна мрежа, поради което няма въведени ограничения за движението на леки и товарни автомобили. \r\nЛивия НИНОВА", "date": "2018.11.27", "title": "Благоевград: Натоварен е трафикът по автомагистрала „Струма“, главен път Е-79 и второкласен път – 19 Симитли – Гоце Делчев"}
{"url": "http://www.focus-news.net/news/2018/11/27/2595010/veliko-tarnovo-mokri-i-na-mesta-hlazgavi-sa-patnite-nastilkite.html", "text": "В едната лента се осъществява движението в участък от ул. „Климент Охридски“ в старата столица, причината е свлачище. В отсечката под крепостта Царевец трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са мокри, времето – с разкъсана облачност, без валежи. Видимостта е нормална. Колони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на старата столица. Всички светофари работят нормално към този час. Движението по главните и второстепенни пътища в региона е интензивно. Времето е предимно облачно, но без валежи. Видимостта в районите на водните басейни и котловините е намалена. Ограничен е трафикът в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонт. Обходният маршрут е през село Полски Сеновец и град Полски Тръмбеш. Дейностите трябва да приключат до 31 октомври. Прохода на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2018.11.27", "title": "Велико Търново: Мокри и на места хлъзгави са пътните настилките"}
{"url": "http://www.focus-news.net/news/2018/11/27/2595007/obshtinskiyat-savet-v-burgas-shte-obsadi-provezhdaneto-na-mesten-referendum-za-po-chist-vazduh.html", "text": "Общински съвет – Бургас ще проведе заседание от 9.00 часа в заседателната зала в „Културен дом на нефтохимика“, съобщиха от  Общински съвет-Бургас . Дневният ред включва 25 докладни записки. В началото на заседанието ще бъде разгледана докладна записка от група общински съветници, относно предложение за провеждане на местен референдум на територията на община Бургас със следните въпроси: 1. Считате ли, че е необходимо Община Бургас да предприеме всички допълнителни мерки, съобразно действащото законодателство, за ограничаване на замърсяването на атмосферния въздух на територията на общината?; 2. Искате ли Община Бургас да сключи договор с независима международна организация за изготвяне пълен анализ на въздуха в общината и извършване на ежемесечен мониторинг на показателите и вредните емисии във въздуха? \r\nЩе бъде обсъдена и докладна записка от общински съветници от групата на ПП НФСБ и ПП СЕК, относно освобождаването на общинския съветник Георги Дражев Атанасов като зам.-председател на Общински съвет – Бургас.  \r\nЩе бъде гласувано и осигуряването на условия за поддържане и охрана на изградени спортни площадки – спортни игрища и площадки за спорт на открито оборудвани с фитнес уреди. \r\nОбщинските съветници ще обсъдят и докладна записка от д-р Лорис Мануелян – зам.-кмет „Здравеопазване, социални дейности и спорт“ при Община Бургас за определяне на управители на „Диагностично-консултативен център I – Бургас“ ЕООД  и „Диагностично-консултативен център II – Бургас“ ЕООД.", "date": "2018.11.27", "title": "Общинският съвет в Бургас ще обсъди провеждането на местен референдум за по-чист въздух"}
{"url": "http://www.focus-news.net/news/2018/11/27/2595011/shumen-magla-ogranichava-vidimostta-v-otdelni-rayoni-na-teritoriyata-na-oblastta.html", "text": "Мъгла ограничава видимостта в отделни райони на територията на Шуменска област, предаде репортер на  Радио „Фокус“- Шумен . За град Шумен ограничението е до 100 -150 метра. Пътните настилки са мокри и хлъзгави. Натоварен е трафикът по централните градски булеварди, както и на входно- изходните точки на града. Интензивен е трафикът по главен път София – Варна, в района на Шумен,  по бургаския път, както и по магистрала „Хемус“ в посока Варна. От 14.00  до 15.00 часа ще бъде ограничено движението по пътя Търговище – пътен възел „Белокопитово“. Временната организация на движението е за извършването на дейности, свързани със строителството на новия участък от автомагистралата. Върбишки проход остава затворен за всички видове пътни превозни средства. Ришки проход е отворен без ограничения. Забранено за товарни автомобили над 10 тона остава движението по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2018.11.27", "title": "Шумен: Мъгла ограничава видимостта в отделни райони на територията на областта"}
{"url": "http://www.focus-news.net/news/2018/11/27/2595012/haskovo-v-mladezhkiya-tsentar-shte-se-provede-lektsiya-v-ramkite-na-initsiativata-akusherkite-blizo-do-maykite.html", "text": "В Младежкия център ще се проведе лекция в рамките на инициативата „Акушерките близо до майките“. Това съобщиха от пресцентъра на  Община Хасково . Лекцията ще бъде на тема „Масаж и гимнастика на бебето“. Началото на срещата е в 17.00 часа в Младежки център - Хасково. Лекцията е организирана от Алианс на българските акушерки и се провежда със съдействието на Община Хасково.", "date": "2018.11.27", "title": "Хасково: В Младежкия център ще се проведе лекция в рамките на инициативата „Акушерките близо до майките“"}
{"url": "http://www.focus-news.net/news/2018/11/27/2595013/pregled-na-osnovnite-temi-v-burgaskiya-pechat.html", "text": "„Ученици разбиха асансьор на пасарелка“ е водещото заглавие в днешния брой на бургаския ежедневник  „Черноморски фар“ . Община Бургас публикува поредни два клипа в рубриката „Вандализъм в действие“. На тях се вижда един и същи ученик в ранна тийнейджърска възраст, който изпитва необяснима омраза към асансьорите при пасарелката при кръговото кръстовище до хотел „Мираж“. Посегателствата върху обновени или ремонтирани елементи на инфраструктурата в Бургас са чести. Когато в края на годината щетите се сумират, се оказва, че възстановяването им струва стотици хиляди левове, пише още вестникът. Тема на деня в днешното издание е „Расте броят на децата с хранителни алергии“. Най-често са с непоносимост към глутен и мляко, понякога и към двете. Всеки ден в Бургас изготвят 80 индивидуални менюта за такива малчугани. Възможностите за внедряване на нови модели за осигуряване на балансирано и здравословно хранене за деца с хранителни алергии обсъдиха на среща в Културен център „Морско казино“ готвачи от детски градини, родители и представители на Община Бургас, пояснява статията. „210 жени от Бургаско са жертви на домашно насилие“ е друго заглавие от страниците на ежедневника. На 25 ноември бе Световният ден за борба с насилието срещу жени. От „Зонта клуб – Бургас“ подеха инициатива, като за целта осветиха с прожектори в оранжево сградата на общината в морския град, пише изданието. „Новото летище на Истанбул – шанс или заплаха за туризма“ е друга статия в днешния брой на ежедневника. Разположено по бреговете на Черно море, новото летище е мегапроект, целящ да превърне Турция в глобален играч на авиационния пазар. Плановете са до края на годината то да замени Летище „Ататюрк“, пояснява статията. „Дадоха зелена светлина на Общия благоустройствен план на Община Поморие“ и „Ученици от Дебелт с безплатен обяд от Българския червен кръст“ са други заглавия на днешното издание. Интервюто в броя е с писателката Анна Бъкстон.", "date": "2018.11.27", "title": "Преглед на основните теми в бургаския печат"}
{"url": "http://www.focus-news.net/news/2018/11/27/2595014/veliko-tarnovo-do-100-metra-e-namalena-vidimostta-v-prohoda-shipka-poradi-magla.html", "text": "До 100 метра е намалена видимостта в прохода Шипка поради мъгла. Това съобщиха за  Радио „Фокус” – Велико Търново  от  Областно пътно управление-Габрово. В останалата част от Габровска област видимостта е нормална. Времето е облачно, но без валежи. Пътните настилки са предимно сухи, по усойните райони частично заледени, обработени и проходими при зимни условия. От ОПУ съветват водачите да карат с повишено внимание и съобразена скорост. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – /Кормянско-Малък Вършец/ – при км 46+800 по общински път до III-403 в село Малък Вършец. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.11.27", "title": "Велико Търново: До 100 метра е намалена видимостта в прохода Шипка поради мъгла"}
{"url": "http://www.focus-news.net/news/2018/11/27/2595016/mokri-sa-patishtata-v-oblast-plovdiv.html", "text": "Мокри са пътищата в област Пловдив, заради превалявания от дъжд. Това съобщиха за  Радио „Фокус“-Пловдив  от Областно пътно управление. Видимостта е добра. В няколко района са въведени ограничения за движение на тежкотоварни автомобили. Ограничено е движението на камиони над 12 тона по пътя Поповица-Болярци. Забранено остава преминаването на камиони, по-високи от 4 метра, през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство „Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г. \r\nДо 30 ноември движението по пътя Югово-Лъки ще се осъществява в една лента, поради пропадане на част от пътното платно. Преминаването в участъка се регулира с пътни знаци. Също до 30 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно, поради ремонтни дейности. \r\nМария РУСЕВА", "date": "2018.11.27", "title": "Мокри са пътищата в област Пловдив"}
{"url": "http://www.focus-news.net/news/2018/11/27/2595017/pazardzhik-ogranicheno-poradi-remont-e-dvizhenieto-po-avtomagistrala-trakiya-v-rayona-na-89-km-v-posoka-sofiya.html", "text": "Ограничено поради ремонт е движението по автомагистрала „Тракия“ в района на 89 км в посока София, съобщи за  Радио „Фокус“- Пазарджик  дежурният в Областно пътно управление – Пазарджик. Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение е удължен  до 26.11.2018 г. Мъгла намалява видимостта в района на тунела „Траянови врата“, пътните настилки са влажни. Патрул на КАТ е разположен на изхода на Пазарджик в посока АМ „Тракия“. Движението в района на пътен възел „Пазарджик“ е натоварено. \r\nАлбена ЖИЛЕКОВА", "date": "2018.11.27", "title": "Пазарджик: Ограничено поради ремонт е движението по автомагистрала „Тракия“ в района на 89 км в посока София"}
{"url": "http://www.focus-news.net/news/2018/11/27/2595021/sofiya-vavezhda-se-organizatsiya-na-dvizhenieto-za-troleybusna-liniya-po-ul-byala-cherkva-ul-prof-frityof-nansen-bul-patriarh-evtimiy.html", "text": "Въвежда се организация на движението за тролейбусна линия по ул. „Бяла Черква“ - ул. „Проф. Фритьоф Нансен“ - бул. „Патриарх Евтимий“. Това съобщиха от  пресцентъра на Столична община.   \r\nДо 19 декември 2018 г. се забранява влизането, престоят и паркирането на пътни превозни средства както следва:  \r\n- в разделителния остров на ул. „Проф. Фритьоф Нансен“ в участъка от ул. „Д-р Петър Берон“ до бул. „Васил Левски“;  \r\n- по източното пътно платно на ул. „Проф. Фритьоф Нансен“ в участък от 100 м след бул. „Васил Левски“ в посока бул. „Патриарх Евтимий“.", "date": "2018.11.27", "title": "София: Въвежда се организация на движението за тролейбусна линия по ул. „Бяла Черква“ - ул. „Проф. Фритьоф Нансен“ - бул. „Патриарх Евтимий“"}
{"url": "http://www.focus-news.net/news/2018/11/27/2595019/vratsa-negovo-visokopreosveshtenstvo-vrachanskiyat-mitropolit-grigoriy-otsluzhi-moleben-za-detsata-ot-vrachanska-eparhiya.html", "text": "В деня, когато Православната църква чества св. Стилиaн Пафлагонийски - детезакрилник, Негово високопреосвещенство Врачанският митрополит Григорий отслужи молебен за здравето и преуспяването на децата от епархията, съобщи репортер на  Агенция \"Фокус\" . Богослужението се състоя в катедралния храм “Св. апостоли”, град Враца. Църквата се изпълни с деца и ученици от Враца, с техни родители, учители и директори. На събитието присъства и кметът на Враца Калин Каменов. \r\nНикола Петков", "date": "2018.11.27", "title": "Враца: Негово високопреосвещенство Врачанският митрополит Григорий отслужи молебен за децата от Врачанска епархия"}
{"url": "http://www.focus-news.net/news/2018/11/27/2595018/mokri-sa-patnite-nastilki-v-oblast-burgas.html", "text": "Мокри са пътните настилки в област Бургас. Това съобщи за  Радио „Фокус“ – Бургас  дежурният от Областно пътно управление. Водачите трябва да се движат с повишено внимание и съобразена скорост и по основните пътни артерии на областния център. С нормална интензивност се осъществява движението към този час на входно-изходните пътни артерии на Бургас, както и по централните градски улици. По-натоварен трафик се забелязва в района на кръстовището между улиците „Иван Вазов“ и „Цар Петър“, по някои участъци от улица „Цар Симеон“, както и в по булевардите „Тодор Александров“ и „Захари Стоянов“ в посока от и към ж.к. „Меден Рудник“. Водачите да бъдат внимателни и в района на кръстовището с кръгово движение на „Трапезица“, където трафикът също е интензивен. \r\nМария ГЕОРГИЕВА", "date": "2018.11.27", "title": "Мокри са пътните настилки в област Бургас"}
{"url": "http://www.focus-news.net/news/2018/11/27/2595020/mvr-trima-dushi-sa-zaginali-a-23-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 23 са ранени при 34 тежки катастрофи в страната през изминалото денонощие. Това съобщиха от пресцентъра на  МВР . В столицата са станали 2 тежки и 27 леки пътни инцидента, при които има един загинал и един ранен. От началото на годината са регистрирани 6151 пътни инцидента, при които са загинали 561 души, а 7796 са пострадали. \r\nДанните за 2018 г. са динамични и не се считат за окончателни. При сравнение с реалните данни за загиналите (609) през същия период на 2017 г. се отчитат 48 (четиридесет и осем) по-малко загинали участници в движението по пътищата през 2018 г.", "date": "2018.11.27", "title": "МВР: Трима души са загинали, а 23 са ранени при катастрофи в страната през изминалото денонощие"}
{"url": "http://www.focus-news.net/news/2018/11/27/2595015/donald-tramp-za-brekzit-zvuchi-kato-strahotna-sdelka-za-sayuza-velikobritaniya-nyama-da-mozhe-da-targuva-sas-sasht.html", "text": "Президентът на САЩ Доналд Тръмп заяви, че проектоспоразумението за Брекзит звучи като страхотна сделка за Европейския съюз и постави под съмнение бъдещите търговски отношения между Америка и Великобритания, пише  европейската редакция на Politico . \r\nОсвен това държавният глава добави: „Мисля, че трябва да помислим сериозно върху това, дали трябва да допуснем или не търговията с Обединеното кралство... Защото, знаете, ако в момента погледнете сделката, може те да не могат да търгуват с нас и това няма да е хубаво“. \r\nТръмп посочи също, че не мисли, че те са имали предвид това. „Не мисля, че премиерът (Тереза Мей) очакваше това и се надявам тя да може да направи нещо по въпроса“. \r\n„Но точно в момента, каквато е сделката понастоящем, те може и да не могат да търгуват със САЩ и мисля, че те изобщо не са искали да е така. Това ще е много голям негатив за сделката“, подчерта американският президент. \r\nПревод и редакция:", "date": "2018.11.27", "title": "Доналд Тръмп за Брекзит: Звучи като страхотна сделка за Съюза, Великобритания няма да може да търгува със САЩ"}
{"url": "http://www.focus-news.net/news/2018/11/27/2595022/sport-aleksandar-vezenkov-s-dobar-mach-za-olimpiakos-pri-pobeda-nad-panionis-s-9872.html", "text": "Александър Везенков бе сред най-добрите на терена при победата на Олимпиакос над Панионис с 98:72 в мач от гръцкото първенство. Българският национал игра над 25 минути, в които вкара 15 точки, овладя 6 борби и даде 3 асистенции. Грандът от Пирея е с 6 победи и 1 загуба от вечни враг Панатинайкос миналия кръг", "date": "2018.11.27", "title": "Спорт: Александър Везенков с добър мач за Олимпиакос при победа над Панионис с 98:72"}
{"url": "http://www.focus-news.net/news/2018/11/27/2595025/georgi-apostolov-tsentar-za-bezopasen-internet-obrazovanieto-ne-uspyava-da-vleze-v-krak-s-tempovete-na-razvitieto-na-tehnologiite.html", "text": "Образованието не успява да влезе в крак с темповете на развитието на технологиите. Това каза за сутрешния блок „Добро утро, България“ на  Радио „Фокус“  Георги Апостолов, координатор в Центъра за безопасен интернет за спецификите на дигиталната среда. Той уточни, че образователната система в България все още се намира в аналоговата ера. „Плахите опити да се въведе дигитално-медийната грамотност като част от образователния процес са все още крайно недостатъчни. Тенденциите са децата от ранна възраст да влизат в интернет и да ползват интернет основно през мобилни устройства, което носи допълнителни рискове. Те нямат достатъчна грамотност да идентифицират рисковете и опасностите онлайн. Изправени сме пред сериозен проблем: Технологиите се движат с космическа скорост и дори тези, които се опитват по някакъв начин да работят с децата по тази тема, изостават с години”, обясни Георги Апостолов. Той каза още, фалшивите медии, които печелят от разпространяването на сензационна, но грешна информация, предизвикват паника сред обществото. Необходимо е повече организации и експерти да разработват методики в областта на комуникацията, добави координаторът в Центъра за безопасен интернет.", "date": "2018.11.27", "title": "Георги Апостолов, Център за безопасен интернет: Образованието не успява да влезе в крак с темповете на развитието на технологиите"}
{"url": "http://www.focus-news.net/news/2018/11/27/2595029/plovdiv-59-godishen-mazh-e-zaginal-sled-kato-e-padnal-ot-nadleza-na-komatevski-vazel.html", "text": "59-годишен мъж е загинал, след като е паднал от надлеза на Коматевски възел, съобщи за  Радио „Фокус“ - Пловдив  говорителят на ОДМВР - Пловдив. Половин час след полунощ на тел.112 е подаден сигнал за мъж в безпомощно състояние на пътното платно на Коматевския възел (ръкава от Централна гара към кв „Коматево“). На място са изпратени служители на Второ РУ и екип на Център за спешна медицинска помощ, който установил смъртта на 59-годишния мъж. Сформирана е оперативна група и в присъствие на съдебен лекар е извършен оглед. По първоначални данни смъртта не е настъпила от пътнотранспортно произшествие, а в резултат на получени травми при падане от надлеза. Обстоятелствата около случая се изясняват в рамките на досъдебно производство. \r\nМария РУСЕВА", "date": "2018.11.27", "title": "Пловдив: 59-годишен мъж е загинал, след като е паднал от надлеза на Коматевски възел"}
{"url": "http://www.focus-news.net/news/2018/11/27/2595024/burgas-500-grama-kanabis-sa-izzeti-pri-proverka-na-zhilishte-v-zhk-izgrev.html", "text": "500 грама канабис са иззети при проверка на жилище в ж.к. „Изгрев“. Това съобщиха от  ОДМВР - Бургас . Канабисът е открит от служители от Първо Районно управление – Бургас, които извършили претърсване в жилището на криминално проявена жена с инициали Г.Г., 23-годишна от Бургас, разположено в бл. 66 в ж.к. „Изгрев“. Намерени и иззети са няколко стъклени буркани и множество найлонови торбички, съдържащи суха зеленикава маса (канабис) с общо тегло от 500 грама, десет пликчета с бяло кристалообразно вещество (метамфетамин) с общо тегло около 5 грама и 18 хапчета с различен цвят и форма (екстази). Открита е и пушка двуцевка, като до момента не е установен модел, номер или надлежно разрешително за съхранение и носене. Пред съдия са установени и разпитани свидетели, закупували наркотични вещества от Г.Г. По случая е образувано бързо полицейско производство, което е докладвано на Бургаска окръжна прокуратура.", "date": "2018.11.27", "title": "Бургас: 500 грама канабис са иззети при проверка на жилище в ж.к. „Изгрев“"}
{"url": "http://www.focus-news.net/news/2018/11/27/2595026/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, а температурите са положителни. Пътните настилки навсякъде са мокри заради валежите от дъжд през нощта. Заради преовлажняването на почвите при валежите през последните дни е повишена и опасността от падащи камъни по всички пътища в областта. През нощта не са получавани сигнали за инциденти по републиканските пътища в областта. До 30 ноември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня – от 7.00 часа до 18.00 часа за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Необходимо е шофьорите да карат внимателно, със съобразена скорост и да спазват пътната сигнализация. Пътуващите по направлението Смолян - Пловдив може да използват и алтернативния маршрут Смолян – Девин – Кричим – Пловдив и обратно. Заради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727 (изхода от село Средногорци) до км 132+720 (началото на град Рудозем). Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. Пропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. \r\nВ Смолян пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.27", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/11/27/2595028/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната и на трите пункта. \r\nНели ГЕРГЬОВСКА", "date": "2018.11.27", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/27/2595027/nimh-ima-opasnost-ot-vaznikvane-na-poroyni-navodneniya-v-rezultat-na-intenzivnite-valezhi.html", "text": "От вечерните часове на 27 ноември до сутрешните часове на 28 ноември има опасност от възникване на поройни наводнения. Това съобщиха от  Националния институт по метеорология и хидрология (НИМХ) при БАН . \r\nВ резултат на повишена почвена влажност и интензивни валежи има опасност от възникване на поройни наводнения в Дунавски басейн  - във вечерните часове на 27 ноември и през нощта срещу 28 ноември във водосборите на: р. Янтра (горните и средните части от водосбора с изключение на водосбора на р. Росица), р. Русенски Лом (горните и средни части от водосбора), р. Сухата река (Добруджански реки); Черноморски басейн  - във вечерните часове на 27 ноември и през нощта срещу 28 ноември във водосборите на: р. Камчия (р. Луда Камчия), р. Фандъклийска, р. Панаирдере, р.Двойница, р. Хаджидере; \r\nПрез нощта на 27 срещу 28 и сутринта на 28 ноември във водосборите на: р. Русокастренска; р. Средецка; Източнобеломорски басейн  - във вечерните часове на 27 ноември и през нощта срещу 28 ноември  във водосборите на: р. Тунджа (целия водосбора с изключение на притоците от горното течение на реката над яз. Копринка), р. Марица (във водосборите на притоците ѝ в средното течение (р. Въча, р. Първенецка, р. Чепеларска, р. Черкезица, р. Рахманлийска, р. Орумовска, р. Текирска, р. Старата река, р. Мартинска) и притоците от долното ѝ течение (р. Сазлийка, р. Бакърдере, р. Бисерска, р. Голяма, р. Лефченска, р. Каламица), р. Арда (водосбора на р. Крумовица) и р. Бяла; Западнобеломорски басейн  - в следобедните  и вечерни часове на 27 ноември във водосборите на: р. Струма (долните части от водосбора и притока ѝ р. Пиринска Бистрица), р. Места (средните и долни части от водосбора); \r\nВъв вечерните часове на 27 ноември и през нощта срещу 28 ноември във водосбора на: р. Доспат;", "date": "2018.11.27", "title": "НИМХ: Има опасност от възникване на поройни наводнения в резултат на интензивните валежи"}
{"url": "http://www.focus-news.net/news/2018/11/27/2595031/pregled-na-osnovnite-temi-vav-velikotarnovskiya-pechat.html", "text": "„Президент и вицепремиер почетоха празника на НВУ „Васил Левски“ е заглавие на първа страница на областния всекидневник  „Янтра ДНЕС” . „Да си български офицер не е просто професия, а призвание и дълг към Отечеството. Дълго ни внушаваха, че ни трябват знания и компетентност, а дългът и родолюбието биваха отричани в миналото…“. Това заяви президентът ген. Румен Радев в приветствието си към курсантите и офицерите от НВУ „Васил  Левски“ по време н тържественото събрание в МДТ „Константин Кисимов“ във Велико Търново. „5,5 млн. лв. са приходите от такса смет в старата столица“, пише още вестникът. 1 122 357 лв. са просрочените задължения на Община В. Търново за 9-месечието на годината, като намаляват в сравнение със същия период на м.г., когато са били 1 322 896 лв. Размерът на просрочените вземания е 362 422 лв., показва отчетът на администрацията за изпълнението на бюджета. „Млад мъж пребил с ритници 62-годишна жена“  е новина от криминалната хроника. В изданието ще откриете и статия за триумфа на лауреати от „Сребърна Янтра“ на най-големия музикален конкурс в Молдова. На страница 8-ма има и обява за прием на проектни предложения  от Европейския земеделски фонд за развитие на селските райони в Лясковец и Стражица. „Локо (ГО)“ преговаря с Малин Орачев“ е новина от спортните страници.  \r\n„Президентът Румен Радев уважи празника на Военния университет“ е заглавие от другия областен ежедневник  „Борба“ . Президентът Румен Радев беше гост на тържественото събрание, с което Националният военен университет „Васил Левски“ чества 140 г. от основаването на първото военно училище у нас и 140 г. от началото на военното образование. Празникът се проведе в Музикално-драматичен театър „Константин Кисимов“. „На Самоводската чаршия оборудват по световните стандарти модерен център за обучение на 225 сомелиери, винени гидове и екскурзоводи“ е друга тема от вестника. Във Велико Търново направиха един от най-модерните обучителни центрове за сомелиери, винени гидове и екскурзоводи на стойност 495 хил. евро по съвместен проект по програмата за Трансгранично сътрудничество. „23-годишен преби 62-годишна жена на площада в Родина“ е новина от криминалната хроника. В областния ежедневник ще намерите и статия за пица с еленски бут, която бе обявена в Португалия за най-вкусната на света.", "date": "2018.11.27", "title": "Преглед на основните теми във великотърновския печат"}
{"url": "http://www.focus-news.net/news/2018/11/27/2595030/kyustendil-patnite-nastilki-v-oblastta-sa-mokri-i-hlazgavi.html", "text": "Пътните настилки в областта са мокри и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. Нормално се осъществява трафикът по автомагистрала „Струма”, по главен път Е-79, както и по направлението София – Кюстендил. Слаб е трафикът по посока ГКПП „Гюешево”. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. \r\nВенцеслав ИЛЧЕВ", "date": "2018.11.27", "title": "Кюстендил: Пътните настилки в областта са мокри и хлъзгави"}
{"url": "http://www.focus-news.net/news/2018/11/27/2595032/sliven-do-30-metra-e-namalena-vidimostta-po-patishtata-v-oblastta-zaradi-magla.html", "text": "До 30 метра е намалена видимостта по пътищата в областта заради мъгла. Пътните настилки  са мокри, но нормално проходими. Движението е натоварено, съобщиха от  Областно пътно управление - Сливен . Затворени за автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 трябва да се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.11.27", "title": "Сливен: До 30 метра е намалена видимостта по пътищата в областта заради мъгла"}
{"url": "http://www.focus-news.net/news/2018/11/27/2595033/pregled-na-osnovnite-temi-v-shumenskiya-pechat.html", "text": "„В Хитрино има още 12 новодомци“ е водещото заглавие във вестник  „Шуменска заря“ . В дълго чаканите домове влязоха още 12 семейства, чийто къщи бяха разрушени от влаковата катастрофа на 10 декември 2016 г. Влак с 26 цистерни дерайлира и предизвика взрив, при който бяха сринати до основи 23 къщи, загинаха 7 души, а пострадалите бяха 29. Близо две години по-късно последните жители на Хитрино, които чакаха новите си домове, вече са факт. На специална церемония те получиха ключовете. На нея бяха кметът на Община Хитрно Нуридин Исмаил, заместник-министърът на труда и социалната политик  Лазар Лазаров и представители на Камарата на строителите. „Правната комисия не подкрепи осъвременяването на имената на местности\", съобщава изданието. На своето вчерашно заседание постоянната комисия „Правна и опазване на обществения ред“, към шуменския общински съвет, не подкрепи докладната на общинския съветник Добрин Чайлев за избирането на временна комисия за осъвременяване на наименования на местности на територията на Община Шумен. Според съветника Метин Джамбазов, за това не били налице в момента законови предпоставки. „Кметът на Шумен се ангажира с решения за актуални проблеми на гражданите“, пише още вестникът. Приемният ден на кмета на Община Шумен Любомир Христов вчера не се оказа особено натоварен. Докато присъстваха представители на медиите, в стая 203 влязоха само няколко граждани, а част от предварително записалите се въобще не се появиха. Все пак кметът Любомир Христов изслуша всеки, който го посети, и се ангажира с конкретни решения за поставените пред него актуални проблеми.", "date": "2018.11.27", "title": "Преглед на основните теми в шуменския печат"}
{"url": "http://www.focus-news.net/news/2018/11/27/2595035/vidin-natovaren-e-trafikat-po-glaven-pat-i-1-v-posoka-vidin.html", "text": "Натоварен е трафикът по главен път I-1 в посока Монтана – Видин, съобщиха за  Радио „Фокус“ – Видин  от Областно пътно управление. Предимно тежкотоварни автомобили се движат по главния път I-1 в посока граничен пункт „Дунав мост 2“. Натоварен е трафикът между Дунавци и Видин. Движение по път ІІ-81 Монтана – София през проход Петрохан е ограничено за автомобили над 12 т. Обходният маршрут е през гр. Своге. Трафикът през прохода се извършва нормално, повече автомобили се движат в посока София.  \r\nВъв Видин трафикът е натоварен в централната градска част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.11.27", "title": "Видин: Натоварен е трафикът по главен път I-1 в посока Видин"}
{"url": "http://www.focus-news.net/news/2018/11/27/2595034/inzh-hristo-kazandzhiev-energien-ekspert-energiynata-sigurnost-na-balgariya-ne-e-garantirana-razlikata-ot-predi-blizo-10-g-e-che-sega-sme-malko-po-podgotveni.html", "text": "Енергийната сигурност на България не е гарантирана, разликата от преди близо 10 г. е, че сега сме малко по-подготвени. Това каза за сутрешния блок „Добро утро, България“ на  Радио „Фокус“  енергийният експерт инж. Христо Казанджиев по повод напрежението между Русия и Украйна в Азовско море, което може да възпрепятства  транзита на синьо гориво към България. За разлика от 2009 г., когато доставките през България бяха прекратени, сега газопроводите към съседните страни могат да работят в реверсивен режим. Това значи, че можем да внасяме активно газ от Турция, Гърция и Румъния, в един по-пасивен режим, но така или иначе, разчитайки и на газа в газохранилище „Чирен“, коментира инж. Казанджиев и обясни, че сигурността на доставката на енергийни ресурси в България може да бъде гарантирана по два начина. „Това е интегрирането на българския газов пазар с този на Румъния и навлизането на румънски природен газ в България, което се очаква да започне през 2020г. Значение има и междусистемната връзка Стара Загора – Комотини, след изграждането на терминал за втечнен природен газ. Това са двата източника, които много  силно биха повлияли върху развитието на природен газ. Надявам се България най- накрая да започне да води сериозни търговски преговори с Румъния по този въпрос“, каза той. Според  инж. Казанджиев с това правителство едва ли ще бъдат постигнати независими и диверсифицирани енергийни доставки. „Трябва да сме в позиция на умерено безпокойство, защото не се знае дали няма да бъде врътнато кранчето“, каза още той.", "date": "2018.11.27", "title": "Инж. Христо Казанджиев, енергиен експерт: Енергийната сигурност на България не е гарантирана, разликата от преди близо 10 г. е, че сега сме малко по-подготвени"}
{"url": "http://www.focus-news.net/news/2018/11/27/2595037/kyustendil-v-obshtinskiya-dramatichen-teatar-shte-bade-predstavena-postanovkata-bel-ami.html", "text": "В Общинския драматичен театър ще бъде представена постановката „Бел Ами”. Това съобщи за  Радио „Фокус” – Кюстендил  Чавдар Ненов, директор на театъра. Постановката ще бъде представена от 19.00 часа в залата на културната институция. На сцената ще се представят актьорите от Малък театър „Зад канала”. Постановката е на Бина Харлампиева, a сценографията на Петя Стойкова. В спектакъла участват големи имена на българския театър като Калин Врачански, Луиза Григорова-Макариев, Герасим Георгиев – Геро, Петър Калчев, Василена Атанасова, Каталин Старейшинска, Таня Пашанкова, Христина Караиванова, Атанас Чопов и др. Музиката е на Асен Аврамов. \r\nВенцеслав ИЛЧЕВ", "date": "2018.11.27", "title": "Кюстендил: В Общинския драматичен театър ще бъде представена постановката „Бел Ами”"}
{"url": "http://www.focus-news.net/news/2018/11/27/2595040/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Малко по-малко от месец остава до коледно-новогодишните празници. Подготовката за тях в Свищовска община вече започна. Както Ви обещахме през миналата седмица в предаването „Добре дошли в Свищов“ на  Радио „Фокус“ – Велико Търново  ще Ви разкажем повече за това как Центъра за деца с увреждания в града ще посрещне празниците. Преди това ще Ви представим основните акценти от провелата се среща с представители на Министерство на икономиката, на която те разясниха на свищовския бизнес възможностите за финансиране по ОП „Иновации и конкурентноспособност“. Втората част на предаването ще е посветена на спорт. В нея ще Ви запознаем с успехите на един от най-младите клубове в града, а именно волейболният, който бе основан през миналата 2017 г. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2018.11.27", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/11/27/2595042/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.11.27", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/11/27/2595045/prof-plamen-pavlov-sveti-teodosiy-tarnovski-e-iztsyalo-otdaden-na-boga.html", "text": "Теодосий Търновски е един от най-известните български светци. Това каза за  Радио „Фокус“ – Пазарджик  проф. Пламен Павлов от ВТУ „Св. св. Кирил и Методий“ по повод почитането на паметта на Свети Теодосий Търновски от православната църква на 27 ноември. Той уточни, че Теодосий Търновски е учител на свети патриарх Евтимий, на свети Киприян, на известния тогава преводач Дионисий Дивний и на още много други български духовници и интелектуалци от ХІV век и началото на ХV в. „Теодосий е криел своя произход, тъй като е бил изцяло отдаден на Бога. От друга страна знаем, че явно той вероятно е от някакво благородно семейство. По всичко се вижда, че неговите връзки с цар Иван Александър и с други личности се дължат не само на неговото лично обаяние и на неговите качества, а вероятно и на принадлежността му към елита на Второто българското царство“, допълни проф. Павлов. \r\nВаня НИКОЛОВА", "date": "2018.11.27", "title": "Проф. Пламен Павлов: Свети Теодосий Търновски е изцяло отдаден на Бога"}
{"url": "http://www.focus-news.net/news/2018/11/27/2595046/ekipi-na-pss-sa-proveli-aktsiya-za-transportirane-na-tyaloto-na-sluzhitel-v-hizha-pleven.html", "text": "Екипи на Планинската спасителна служба са провели акция за транспортиране на тялото на мъж, служител в хижа „Плевен“. Това съобщиха за  Агенция „Фокус“  от  Планинска спасителна служба (ПСС)  към БЧК. Най-вероятнaта причина за неговата смърт е медицински-физиологичен проблем, като тя не е свързана с пребиваването му в планината. Планинските спасители са участвали в транспорта на тялото надолу до населено място.", "date": "2018.11.27", "title": "Екипи на ПСС са провели акция за транспортиране на тялото на служител в хижа „Плевен“"}
{"url": "http://www.focus-news.net/news/2018/11/27/2595044/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към БЧК. Температурите са сравнително високи, но над 2 000 метра обстановката е зимна. Термометрите там показват от 0 до минус 4 градуса. Тенденцията е към понижение на температурите. На много места превалява дъжд, в района на връх Мусала и подобните по височина места, превалява сняг. В отделни райони духа много силен вятър и има мъгла. От спасителната служба не препоръчват днешния ден за туризъм в планините. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.11.27", "title": "ПСС: Лоши са условията за туризъм в планините"}
{"url": "http://www.focus-news.net/news/2018/11/27/2595043/d-r-kiril-aleksiev-rim-blagoevgrad-nyoyskiyat-miren-dogovor-okonchatelno-razpokasva-balgariya-postavyayki-kraya-na-balgarskiya-ustrem.html", "text": "Ньойският мирен договор окончателно разпокъсва България, поставяйки края на българския устрем. Това каза за  Радио „Фокус“ – Пирин  д-р Кирил Алексиев, историк и временно изпълняващ длъжността директор на Регионален исторически музей – Благоевград, по повод 99-ата годишнина от подписването на договора. Той отбеляза, че с този документ всъщност се извършва голяма кражба на територии от страната ни. „Ньойският мирен договор подпечатва и онази надвиснала прокоба над българският народ още от времето на Берлин – 1878 година и Букурещ – 1913 година. С въпросния документ се преподписват и препотвърждават всички негативни фактори, които спъват нашето национално развитие“, каза още д-р Алексиев. Според него Ньойският договор е „началото“ на „края“ на българския устрем към така нареченото от историците „българско чудо“, „прусаците на Балканите“, „Япония на Балканите“. „Датата 27 ноември 1919 година е изключително „черна“ за нашата национална история, защото тя бележи не просто подписването на един договор, който не само отнема някакви територии или дава някакви рестриктивни клаузи по отношение на българската икономика и национално развитие, но след него започва една поредица от събития, които дават доста печални резултати“, подчерта д-р Алексиев. По думите му едно от тези събития е огромната бежанска вълна, която нахлува в България по това време. „Българите приемат своите еднородници вътре в държавата, но в едни условия на сериозна криза, след военно положение. Всички ние знаме, че е доста трудно обществото да се справи с този огромен проблем“, коментира д-р Алексиев. \r\nЛивия НИНОВА", "date": "2018.11.27", "title": "Д-р Кирил Алексиев, РИМ – Благоевград: Ньойският мирен договор окончателно разпокъсва България, поставяйки края на българския устрем"}
{"url": "http://www.focus-news.net/news/2018/11/27/2595038/pazardzhik-okrazhniyat-sad-shte-gleda-delo-za-umishleno-prepravyane-na-ofitsialni-dokumenti.html", "text": "Окръжният съд в Пазарджик ще гледа дело за умишлено преправяне на официални документи, съобщиха от пресцентъра на  Съда . Делото е образувано по въззивна жалба на двама мъже против присъда на Районния съд, с която подсъдимите са признати за виновни за преправяне съдържанието на официални документи. Първият подсъдим е признат за виновен, че в периода от 20 ноември 2013 г. до 04 декември 2013 г., в Пазарджик, в съучастие с друго лице, умишлено е склонил  друг мъж да преправи съдържанието на официални документи. Осъдени са на 2 години и 6 месеца лишаване от свобода. Постановен е и строг първоначален режим на изтърпяване на наказанието за инициатора на деянието и петгодишен изпитателен срок за неговият съучастник. Третият подсъдим е признат за виновен в това, че в същия период, в съучастие с другите две лица, умишлено е склонил вторият подсъдим да преправи съдържанието на официални документи. Осъден е на 2 години лишаване от свобода, също с петгодишен изпитателен срок. Началото на съдебното заседание е в 11.00 часа, съдия-докладчик е Ирина Джунева.", "date": "2018.11.27", "title": "Пазарджик: Окръжният съд ще гледа дело за умишлено преправяне на официални документи"}
{"url": "http://www.focus-news.net/news/2018/11/27/2595048/sport-nyukasal-pobedi-barnli-s-21-v-posledniya-mach-ot-kraga-vav-visshata-liga.html", "text": "Някасъл победи Бърнли с 2:1 в последния мач от 13-ия кръг на английската Висша лига, игран на стадион „Сейнт Джеймсис парк“. С третия си пореден успех домакините се изкачиха на 13-ото място във временното класиране с 12 точки, а Бърнли остана 17-и с 9 точки. Начело е Манчестър Сити с 35 точки, две повече от втория Ливърпул, а трети е Тотнъм с 30.", "date": "2018.11.27", "title": "Спорт: Нюкасъл победи Бърнли с 2:1 в последния мач от кръга във Висшата лига"}
{"url": "http://www.focus-news.net/news/2018/11/27/2595049/shumen-politsiyata-razsledva-palezh-na-vhodna-vrata-na-hranitelen-magazin-v-selo-dibich.html", "text": "Полицията разследва палеж на входна врата на хранителен магазин в село Дибич. Това съобщиха от  ОДМВР - Шумен . Неизвестен извършител е запалил вратата на магазина на ул. “Август Попов“ в селото. По данни на собственика на обекта палежът е станал за времето от 21.00 часа на 25 ноември до 7.00 часа на следващата сутрин. Нанесени са минимални материални щети. На място е извършен оглед. Образувано е досъдебно производство.", "date": "2018.11.27", "title": "Шумен: Полицията разследва палеж на входна врата на хранителен магазин в село Дибич"}
{"url": "http://www.focus-news.net/news/2018/11/27/2595047/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-noemvri.html", "text": "„Софийска вода” временно ще прекъсне водоснабдяването в някои части на столицата на 28 ноември. Това съобщиха от пресцентъра на  дружеството . \r\nВъв връзка с монтаж на спирателен кран и монтаж на водомер на ул. „Подлозище“ в кв. „Горна баня“ се налага спиране на водоподаването от 09:30 до 21:30 часа на клиентите на „Софийска вода”, живеещи в района на: жк. „Овча купел“ 1, жк. „Овча купел“ 2; кв. „Суходол“ в района на ул. „Момина сълза“, ул. „Траян Танев“, ул. „Суходолски път“ и ул. „Околовръстен път“; жк. „Люлин“ 4 и 5  и кв. „Филиповци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Овча купел“ 2 – ул. „Антони Колар“ и ул. „Херман Майер“; жк. „Овча купел“ 1 – ул. „Братя Бартел“ и ул. „Пролетен ден“; жк. „Люлин“ 5 - ул. „Капитан Иван Златев“ и бул. „Райко Даскалов“; жк. „Люлин“ 4 - ул. „Никола Беловеждов“ и бул. „Батошево“; кв. „Филиповци“ - ул. „3-ти Март“ и ул. „Земеделска“ \r\nВъв връзка с ремонт на уличен водопровод на бул. „Д-р Г.М.Димитров“ в жк. „Дианабад“ се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. „Владимир Трендафилов“ , ул. „Кирил Цонев“, ул. „Никола Габровски“, ул. „Тинтява“, бул. „Драган Цанков“; бул. „ Д-р Г. М. Димитров“, ул. „Ловен парк\" бул. „Симеоновско шосе\" №1, ул. „Апостол Карамитев\" от  ул. „Никола Габровски\" до ул. „Буенос Айрос“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хайтов“ ъгъла с ул. „Васил Калчев“. \r\nВъв връзка с реконструкция на уличен водопровод на ул. „Еделвайс“ в кв. „Кумарица“, община Нови Искър, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Иван Вазов“, ул. „Летец“, ул. „Хаджи Димитър“ , ул. „Искърско дефиле“; ул. „Банска“, ул. „Зенит“ и ул. „Стое Джуров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“ ъгъла с ул. „Банска“. \r\nВъв връзка с подмяна на сградно водопроводно отклонение на ул. „Иван Щерев“ в кв. „Подуене“ се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Детелин войвода“ от ул. „Иван Щерев“ до ул. „Братя Пешеви“; ул. „Иван Щерев“ от ул. „Детелин войвода“ до ул. „Румен войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Щерев“ ъгъла с ул. „Детелин войвода“. \r\nВъв връзка с изграждане на връзки на уличен водопровод  на бул. „Васил Левски“ Център, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Ангиста“ от бул. „Васил Левски“ до ул. „Кешан“; ул. „Кешан“ от ул. „Ангиста“ до бул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангиста“ №8. \r\nВъв връзка с монтаж на пожарен кран пред бл. 21 в жк. „Свобода“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 21, бл. 40. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред ресторант „Чанове“. \r\nВъв връзка с монтаж на водомерен възел на ул. „Малобученски път“ в местност Манилов дол се налага спиране на водоподаването от 09:00 до 13:00 часа на клиентите на „Софийска вода”, живеещи в района на: местност Манилов дол. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Малобученски път“ ъгъла с ул. „Бор“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.27", "title": "„Софийска вода” временно ще прекъсне водоснабдяването в някои части на столицата на 28 ноември"}
{"url": "http://www.focus-news.net/news/2018/11/27/2595051/burgas-glasuvaneto-na-predlozhenieto-za-referendum-za-chist-vazduh-otpadna-ot-dnevniya-red-na-obshtinskiya-savet.html", "text": "Гласуването на предложението за референдум за чист въздух отпадна от дневния ред на Общинския съвет, предаде репортер на  Радио “Фокус” – Бургас . Референдумът отпада от дневния ред, защото 2 от 11-те вносители на докладната записка – Кирил Начев и Ивайло Вагенщайн оттеглиха подписите си. Така по закон докладната записка не може да бъде внесена. \r\nМария Куртева", "date": "2018.11.27", "title": "Бургас: Гласуването на предложението за референдум за чист въздух отпадна от дневния ред на Общинския съвет"}
{"url": "http://www.focus-news.net/news/2018/11/27/2595053/ikonomicheskiyat-i-sotsialen-savet-prie-dve-rezolyutsii-za-po-silna-i-po-solidarna-evropa.html", "text": "На последната си пленарна сесия Икономическият и социален съвет прие две резолюции, посветени на бъдещето на ЕС. Това съобщиха от пресцентъра на  Икономическия и социален съвет . Основните теми на резолюциите са икономическите и социалните измерения за по-силна и по-солидарна Европа. Още от 2015 г. ИСС активно участва чрез свои актове и организирани дискусии в европейските дебати относно бъдещето на ЕС. С последните приети резолюции ИСС изразява основните позиции на българското организирано гражданско общество по най-актуалните проблеми, които предстои да се решат догодина през май по време на среща на върха на европейските лидери в Румъния. И в двете резолюции ИСС настоява ЕС да запази единството си и да се развива като силен и конкурентен съюз и като справедлива и солидарна общност. \r\nВ резолюцията си на тема „Икономическите измерения за по-силна Европа“ ИСС ясно изразява единодушната си позиция, че Европа е изправена пред предизвикателството да стане още по-силен фактор в световната икономика, да се превърне в модел за напредък, основан на конкурентоспособност и сътрудничество. ИСС отчита настъпващите промени в света следствие на новите технологии, демографията, търговията и др. и смята, че ЕС не само трябва да утвърждава, но и да осмисля и развива четирите основни свободи на движение. Според ИСС  обща цел на ЕС трябва да бъде  икономическата интеграция и сътрудничество, икономическото сближаване  и европейският икономически суверенитет. По нататък в резолюцията си ИСС разглежда  фактори, които имат основно значение за новите икономически измерения в бъдещето развитие на ЕС – Единния пазар, Еврозоната, Банковия съюз, Енергийния съюз, Дигиталния пазар, Капиталовия пазар, подкрепата за  малките и средните предприятия, защитата на потребителите, социалната икономика и предприемачество и др., чието развитие ще повиши доверието на  гражданите към европейските институции и като цяло към Европейския съюз.  \r\nПозицията на ИСС относно предложенията на ЕК за засилване на институционалната рамка на  Икономическия и паричен съюз чрез отделни институции и бюджет на Еврозоната е, че те биха довели до разделение  на ЕС на отделни концентрични кръгове, чието взаимодействие за постигане на общи цели ще е трудно осъществимо, а процесът на конвергенция на държавите извън Еврозоната значително би се забавил.  \r\nСпоред ИСС една от най-важните цели на ЕС, както досега, така и занапред , е Съюзът да осигурява на всички държави членки икономическа стабилност, балансиран икономически растеж, по-високо ниво на качествена заетост и устойчивост на  публичните финанси. \r\n Както и в други свои позиции ИСС обръща внимание, че икономическото развитие и социалното развитие трябва да бъдат взаимно балансирани и свързани. \r\nВтората резолюция е на тема „Социални измерения за по-солидарна Европа“.  В нея ИСС изразява подкрепата си за развитието на ЕС на основата на ценностите, обединени в Европейския социален модел - основната концепция за  социалните политики в държавите членки. Неговото съхранение и надграждане за ИСС е гаранция за бъдещия общоевропейски напредък, базиран на трите основни ценности – солидарност, равнопоставеност, конкурентоспособност. ИСС  подкрепя и  оценява важната  стъпка на ЕС в посока повече солидарност, повече социална справедливост и повече гаранции на социалните права в Европа  чрез изграждането и приложението на Европейския стълб на социалните права (ЕССП). Но също така подчертава, че за да се постигнат социалните измерения на по-справедлива и  сближена Европа е необходимо насочване на целеви финансови ресурси за реализирането на ЕССП и надграждането на Европейския социален модел както по линия на европейските структурни и инвестиционни фондове (особено  по линията на  Европейския социален фонд), така и чрез национално финансиране – публични и частни инвестиции, насочени към създаване на качествени работни места с високи възнаграждения; образование и обучение; иновации и научни изследвания; качествени и достъпни обществени услуги и социални инвестиции.  \r\nВ контекста на постигане  на целта за по-голямо сближаване между държавите членки ИСС е убеден, че една от най-важните политики е кохезионната политика. В бъдеще кохезионната политика ще има още по-значима роля за преодоляване различията между държавите членки, които могат да се превърнат в източници за нежелани противоречия или дори напрежения между тях. Затова кохезионната политика трябва да се  усъвършенства и разширява,  се казва в резолюцията, а не да се ограничава, особено от гледна точка на намаляване на ресурсите, които осигуряват нейното приложение. Според ИСС основният акцент, когато се решава бъдещата посока на развитие на ЕС трябва да бъдат младежките политики, защото бъдещето принадлежи на младите. В този контекст позицията на ИСС е, че трябват нови и интегрирани политики към младите хора, които да откриват по-широки възможности пред тях за качествено образование, за реализация на пазара на труда и не на последно място за активизиране  на тяхното участие в обществения живот и  при вземане на решения на всички нива в ЕС. \r\nИСС излага редица свои предложения за надграждане и развитие на социалната политика във връзка с предизвикателствата, пред които сме изправени заради Четвъртата технологична революция и промените, които тя носи  и вече налага и които ще имат много бърз и ярък отпечатък върху всички сфери на обществения живот.  В документа се поставят акценти и върху демографските последици, социалната защита и равенството, преодоляването на социалните различия.  \r\nДвата документа ще бъдат част от дискусия, която ИСС организира съвместно с Европейския икономически и социален комитет на 30 ноември 2018 г. в хотел София Балкан.", "date": "2018.11.27", "title": "Икономическият и социален съвет прие две резолюции за по-силна и по-солидарна Европа"}
{"url": "http://www.focus-news.net/news/2018/11/27/2595052/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Думите на унгарския премиер Виктор Орбан, че Никола Груевски заслужава „добро отношение“ предизвикаха разнопосочни реакции от местната преса, пише  електронното издание Hungary Today , което представя част от реакциите в унгарските средства за масова информация. \r\nВ резюмето на медията се казва, че Орбан е заявил, че не знае дали обвиненията срещу бившия македонски премиер са изфабрикувани, или не, но Груевски е съюзник, първият лидер, който се е присъединил към Унгария в изграждането на гранична ограда, за да се предотврати масовата нелегална миграция и затова заслужава добро отношение, както го нарече Орбан, от Унгария. Министър-председателят заяви още, че организациите, които критикуват решението на местните власти да дадат политическо убежище на бившия македонски премиер са същите, които подкрепят мигрантите, влизащи нелегално в Европа. \r\nВ “168 ora”, бившият външнополитически редактор на Nepszabadsag Габор Миклош вярва, че унгарският премиер иска да стане „по-голям брат“ на десните лидери на Балканите, но се съмнява, че регионалните политици намират тази идея за привлекателна. Той не изключва възможността Орбан да е повлиян от личен сантимент в случая с Груевски и вярва също, че унгарският премиер може да е обещал помощ на македонския си колега в случай, че той се окаже в беда. Въпреки това Миклош намира, че цената, която Унгария трябва да плати за този жест в дипломатическо отношение е прекалено висока. \r\nВ Merce, Силард Ищван Пап също е на мнение, че унгарското правителство се опитва да изгради мрежа от съюзници на Балканите като защитава Груевски, защото той е бил част именно от тази мрежа. Той критикува опозицията, която не предприема никакви действия във връзка с тази мрежа, въпреки че на Балканите има и леви партии, с които тя може да си сътрудничи. \r\nПетер Таряни, ляв експерт по национална сигурност, пише за Hirklikk, че може да има съображения за националната сигурност, които оправдават даването на убежище на Никола Груевски. Бившият македонски премиер, обяснява той, трябва да има огромно количество информация за Балканите и може да е рационално да се използват предимствата от това, че му се помага, които са повече от негативите. Авторът спекулира, че в случай, че Груевски не остане в Унгария за дълго, ще бъде логично да се подозирам, че Будапеща не е действала по своя инициатива, когато му е помогнала да се придвижи от Албания до Будапеща. \r\nВ Pesti Sracok, Тамаш Пилхал изригва срещу лидерите на опозиционните партии, които обвиняват Орбан за това, че е подслонил Груевски, защото самият той се страхува да не бъде съден, когато загуби властта си. Проправителственият коментатор намира за особено слаб коментара на председателя на „Демократическата коалиция“ Ференц Гюршани, според когото „затвора е правилното място за престъпници като Груевски и Орбан“. Ако тази „коалиция на ужасите“, както пише авторът, дойде на власт чрез преврат, организиран отвън, сценарият ще бъде същият, както в Македония – политическите противници ще бъдат преследвани и изпратени в затвора. \r\nВ Magyar Hirlap, Ищван Ковач, стратегически директор на проправителствения Център „за основни права“ отхвърля критиките, че правителството прилага двойни стандарти, когато отказва убежище на близкоизточните бежанци, докато моментално е дало такова на бившия македонски премиер, осъден за корупция. Те си мислят, твърди Ковач, че „ако някой е докаран тук от Сорос и неговите хора, по дефиниция е задължително да му се даде убежище, докато такова трябва да бъде отказано на някой, който бяга от страната си заради Сорос и неговите хора“. Той също отхвърля и аргумента, че щом Унгария смята Македония за сигурна страна и отказва убежище на бежанците, идващо от тази посока, тя не трябва да предоставя това право на политиците, осъдени за корупция в същата страна. Авторът не вярва, че правосъдната система на Македония е независима, но това, в същото време, не означава, че близкоизточните мигранти са преследвани в същата страна. \r\nВ проправителствения ежедневник Magyar Idok, Андраш Карпати обяснява, че Груевски е съден от Специализираната прокуратура, изградена от новото правителство и решението на съда по обвиненията от тази институция, е взето от нови съдии, отново назначени от новото правителство. По тази причина авторът вярва, че бившият македонски премиер има пълни основания да твърди, че не е получил справедлив процес в Македония. \r\nВ друг материал на същото издание, Карпати цитира Цветин Хилиманов, македонски журналист, който обвинява новото правителство, че е пуснало на свобода ислямистки етнически албански терористи, които са вкарани в затвора от администрацията на Груевски и заради това бившият премиер има основания да се страхува за живота си в своята родина. Той вече е бил мишена на опит за убийство и затова е наредил на вътрешния министър да купи бронирания „Мерцедес“. През тази година Груевски е осъден именно за това нареждане и Хилиманов счита, че обвинението в корупция е изфабрикувано. Македонският журналист е основател на македонското движение „Спри операция Сорос“, което е било съюзник на правителството на Груевски. \r\n***  Испанският премиер Педро Санчес празнува пълна победа за Мадрид в постигнатото в последния момент политическо споразумение за Гибралтар в преговорите за излизането на Великобритания от Европейския съюз, пише  електронното издание на El Pais . \r\n„От Брекзит губят всички, особено Обединеното кралство, но що се отнася до Гибралтар, Испания печели“, заяви Санчес. \r\nСанчес не пожела да коментира подробно плановете си да повдигне въпроса за съвместно управление на Гибралтар, който според El Pais е спорна територия на Иберийския полуостров, предадена на Великобритания с Договора от Утрехт, подписан през 1713 година. \r\n„Не трябва да изпреварваме събитията“, заяви той. „Ще говорим за всичко. Целта е да разрешим веднъж завинаги конфликт, който продължи 300 години“. \r\nСанчес настоя, че този въпрос не е емоционален и в него не става въпрос за национална идентичност. Вместо това той подчерта, че испанските искания целят „споделен просперитет с Кампо де Гибралтар“. \r\n*** Президентът на САЩ Доналд Тръмп заяви, че проектоспоразумението за Брекзит звучи като страхотна сделка за Европейския съюз и постави под съмнение бъдещите търговски отношения между Америка и Великобритания, пише  европейската редакция на Politico . \r\nОсвен това държавният глава добави: „Мисля, че трябва да помислим сериозно върху това, дали трябва да допуснем или не търговията с Обединеното кралство... Защото, знаете, ако в момента погледнете сделката, може те да не могат да търгуват с нас и това няма да е хубаво“. \r\nТръмп посочи също, че не мисли, че те са имали предвид това. „Не мисля, че премиерът (Тереза Мей) очакваше това и се надявам тя да може да направи нещо по въпроса“. \r\n„Но точно в момента, каквато е сделката понастоящем, те може и да не могат да търгуват със САЩ и мисля, че те изобщо не са искали да е така. Това ще е много голям негатив за сделката“, подчерта американският президент. \r\n***  Премиерът на Великобритания,Тереза Мей е била посъветвана да обсъжда парламентарния вот с привърженик на оставането в Евросъюза като Тони Блеър, а не с Джеръми Корбин, пише  The Telegraph . \r\nЧленове на кабинета са казали на Мей да разговаря „с Тони Блеър, не с Джеръми Корбин“, ако иска да убеди британските консервативни парламентаристи да я подкрепят в сделката по Брекзит по време на очакваните разгорещени дебати в Камарата на общините. Това вестникът е научил от свои източници.   \r\nВ понеделник премиерът Мей е била посъветвана от Джеръми Хънт, външният министър, че трябва да се съобрази с аргументите на убедени привърженици за оставането на Великобритания в ЕС като г-н Блеър и лорд Адонис, лейбъристът-благородник, ако иска да спечели подкрепата на своята Консервативна партия.   \r\nТой се намесил с това предложение по време на обсъжданията в Кабинета на идеите за телевизионен дебат с г-н Корбин, лидерът на лейбъристите. Торите са дискутирали тази възможност като част от плана да спечелят на своя страна 90-те депутати от торите, които са в опозиция на плановете на премиера им.", "date": "2018.11.27", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/11/27/2595054/georgi-svilenski-bsp-nereshenite-problemi-pokray-tol-sistemata-shte-hvarlyat-stranata-v-transporten-haos-tsenite-na-mezhdugradskite-avtobusni-prevozi-shte-skochat.html", "text": "„Няма логика в начина, по който се правят предложенията на управляващите за по-голяма събираемост на задълженията към АПИ от глоби и наказателни постановления при пътни нарушения. Проблемът е, че информационните системи и на КАТ, и МВР не са надеждни. Има редица случаи, в които си платил глоба, но в системата на КАТ на е отчетено”. Това каза зам.-председателят на ПГ на „БСП за България” Георги Свиленски пред БНТ, съобщиха от пресцентъра на  НС на БСП . Според него, ако това нещо се получи отново, много хора ще бъдат връщани от технически преглед на автомобила си неоснователно. По отношение на въвеждането на тол системата, според Свиленски, има редица нерешени проблеми. „Законът казва, че първа, втора и трета категория пътища ще бъдат обхванати, но по-надолу пише, че правителството ги определя тези пътища. Предвиждаше се 85% от всички пътища да бъдат обхванати и така ние щяхме да сме първата страна в ЕС с такъв висок процент. После започнаха да намаляват, заради недоволството на хората, и стигнаха до 60%”, добави той. Свиленски беше категоричен, че нерешените проблеми покрай въпроса с ТОЛ системата ще хвърлят страната в транспортен хаос, а цените на междуградските автобусни превози ще скочат. „Ще извадят 600 тол-полицаи на пътя, а като се говори за електронно управление, се предполага да се намали човешкият фактор”, учуди се народният представител от левицата. „Защо държавата харчи 220 млн. лв. за електронна система, която ще е най-добрата в Европа, и в същото време слага нови 600 човека на пътя и 300 за администрация?”, попита Свиленски. Зам.-председателят на ПГ на „БСП за България” припомни, че БСП иска да бъде направена експертиза за качеството на строителството на пътища у нас от външна лаборатория, пред погледа на медиите.", "date": "2018.11.27", "title": "Георги Свиленски, БСП: Нерешените проблеми покрай тол системата ще хвърлят страната в транспортен хаос, цените на междуградските автобусни превози ще скочат"}
{"url": "http://www.focus-news.net/news/2018/11/27/2595036/hungary-today-obzor-na-reaktsiite-v-ungarskata-presa-za-nikola-gruevski.html", "text": "Думите на унгарския премиер Виктор Орбан, че Никола Груевски заслужава „добро отношение“ предизвикаха разнопосочни реакции от местната преса, пише  електронното издание Hungary Today , което представя част от реакциите в унгарските средства за масова информация. \r\nВ резюмето на медията се казва, че Орбан е заявил, че не знае дали обвиненията срещу бившия македонски премиер са изфабрикувани, или не, но Груевски е съюзник, първият лидер, който се е присъединил към Унгария в изграждането на гранична ограда, за да се предотврати масовата нелегална миграция и затова заслужава добро отношение, както го нарече Орбан, от Унгария. Министър-председателят заяви още, че организациите, които критикуват решението на местните власти да дадат политическо убежище на бившия македонски премиер са същите, които подкрепят мигрантите, влизащи нелегално в Европа. \r\nВ “168 ora”, бившият външнополитически редактор на Nepszabadsag Габор Миклош вярва, че унгарският премиер иска да стане „по-голям брат“ на десните лидери на Балканите, но се съмнява, че регионалните политици намират тази идея за привлекателна. Той не изключва възможността Орбан да е повлиян от личен сантимент в случая с Груевски и вярва също, че унгарският премиер може да е обещал помощ на македонския си колега в случай, че той се окаже в беда. Въпреки това Миклош намира, че цената, която Унгария трябва да плати за този жест в дипломатическо отношение е прекалено висока. \r\nВ Merce, Силард Ищван Пап също е на мнение, че унгарското правителство се опитва да изгради мрежа от съюзници на Балканите като защитава Груевски, защото той е бил част именно от тази мрежа. Той критикува опозицията, която не предприема никакви действия във връзка с тази мрежа, въпреки че на Балканите има и леви партии, с които тя може да си сътрудничи. \r\nПетер Таряни, ляв експерт по национална сигурност, пише за Hirklikk, че може да има съображения за националната сигурност, които оправдават даването на убежище на Никола Груевски. Бившият македонски премиер, обяснява той, трябва да има огромно количество информация за Балканите и може да е рационално да се използват предимствата от това, че му се помага, които са повече от негативите. Авторът спекулира, че в случай, че Груевски не остане в Унгария за дълго, ще бъде логично да се подозирам, че Будапеща не е действала по своя инициатива, когато му е помогнала да се придвижи от Албания до Будапеща. \r\nВ Pesti Sracok, Тамаш Пилхал изригва срещу лидерите на опозиционните партии, които обвиняват Орбан за това, че е подслонил Груевски, защото самият той се страхува да не бъде съден, когато загуби властта си. Проправителственият коментатор намира за особено слаб коментара на председателя на „Демократическата коалиция“ Ференц Гюршани, според когото „затвора е правилното място за престъпници като Груевски и Орбан“. Ако тази „коалиция на ужасите“, както пише авторът, дойде на власт чрез преврат, организиран отвън, сценарият ще бъде същият, както в Македония – политическите противници ще бъдат преследвани и изпратени в затвора. \r\nВ Magyar Hirlap, Ищван Ковач, стратегически директор на проправителствения Център „за основни права“ отхвърля критиките, че правителството прилага двойни стандарти, когато отказва убежище на близкоизточните бежанци, докато моментално е дало такова на бившия македонски премиер, осъден за корупция. Те си мислят, твърди Ковач, че „ако някой е докаран тук от Сорос и неговите хора, по дефиниция е задължително да му се даде убежище, докато такова трябва да бъде отказано на някой, който бяга от страната си заради Сорос и неговите хора“. Той също отхвърля и аргумента, че щом Унгария смята Македония за сигурна страна и отказва убежище на бежанците, идващо от тази посока, тя не трябва да предоставя това право на политиците, осъдени за корупция в същата страна. Авторът не вярва, че правосъдната система на Македония е независима, но това, в същото време, не означава, че близкоизточните мигранти са преследвани в същата страна. \r\nВ проправителствения ежедневник Magyar Idok, Андраш Карпати обяснява, че Груевски е съден от Специализираната прокуратура, изградена от новото правителство и решението на съда по обвиненията от тази институция, е взето от нови съдии, отново назначени от новото правителство. По тази причина авторът вярва, че бившият македонски премиер има пълни основания да твърди, че не е получил справедлив процес в Македония. \r\nВ друг материал на същото издание, Карпати цитира Цветин Хилиманов, македонски журналист, който обвинява новото правителство, че е пуснало на свобода ислямистки етнически албански терористи, които са вкарани в затвора от администрацията на Груевски и заради това бившият премиер има основания да се страхува за живота си в своята родина. Той вече е бил мишена на опит за убийство и затова е наредил на вътрешния министър да купи бронирания „Мерцедес“. През тази година Груевски е осъден именно за това нареждане и Хилиманов счита, че обвинението в корупция е изфабрикувано. Македонският журналист е основател на македонското движение „Спри операция Сорос“, което е било съюзник на правителството на Груевски. \r\nПревод и редакция:", "date": "2018.11.27", "title": "Hungary Today: Обзор на реакциите в унгарската преса за Никола Груевски"}
{"url": "http://www.focus-news.net/news/2018/11/27/2595057/liderat-na-bsp-korneliya-ninova-v-svilengrad-za-dve-godini-ponesohme-mnogo-udari-no-pokazahme-che-sme-razlichni.html", "text": "Мнозина българи днес смятат, че всички партии сме еднакви. Че целта ни е единствено да се доберем до власт за собствена облага. За две години ние понесохме много удари, но показахме, че сме различни. Това каза в Свиленград лидерът на БСП Корнелия Нинова, съобщиха от пресцентъра на  партията . \"След изборите имахме две възможности: да бъдем част от досегашния модел или да го променим. Да откликнем на поканата на ГЕРБ - да си поделим облагите от властта и постовете, аз да бъда председател на парламента, да имаме министри  или да се възпротивим на този модел на прехода - на безпринципни сговори за пари и власт. Избрахме второто-битката пред спокойствието. Показахме, че властта не е цел, а средство. Не се уплашихме да бъдем различни и на европейската сцена. Когато леви и  десни се обединиха за Истанбулската конвенция, ние имахме характер да защитим българското семейство, децата си и Конституцията. Отново не се впуснахме по течението, а плувахме срещу него и спечелихме тази битка, въпреки ударите от свои и чужди\", коментира Нинова. По думите ѝ са различни, защото не са се съгласили за едно потупване по рамото да предадат националния интерес и да угаждат на чужди с пакта за миграция. \"Можехме ли да мълчим, да слушаме? Можехме. Но избрахме да сме различни. Казват, че всички сме еднакви. Питам тогава-коя партия посмя да си запише в устава, че можеш да си депутат само три мандата. Никой не знае какво коства това. Искам да питам- коя партия наложи сама два мандата на председателя си и край. Само БСП. Щом можеш да направиш това в собствената си партия, щом може да си позволиш да водиш политика, зачитаща националния интерес, а не само да слушаш и изпълняваш, вече можеш да имаш лице и да кажеш - ние сме различни и можем да управляваме и България по различен начин\", каза още Корнелия Нинова.", "date": "2018.11.27", "title": "Лидерът на БСП Корнелия Нинова в Свиленград: За две години понесохме много удари, но показахме, че сме различни"}
{"url": "http://www.focus-news.net/news/2018/11/27/2595039/burgas-zapochna-50-oto-zasedanie-na-obshtinskiya-savet-na-koeto-shte-se-glasuva-predlozhenieto-za-mesten-referendum-za-atmosferniya-vazduh.html", "text": "Започна 50-ото заседание на Общински съвет – Бургас, предаде репортер на  Радио „Фокус“ – Бургас . Обичайно сесията започна с изслушване химна на Република България и този на Европейския съюз. Първата докладна записка, която ще бъде гласувана, е свързана с предложението за провеждане на местен референдум на територията на община Бургас със следните въпроси: 1. Считате ли, че е необходимо Община Бургас да предприеме всички допълнителни мерки, съобразно действащото законодателство, за ограничаване на замърсяването на атмосферния въздух на територията на общината?; 2. Искате ли Община Бургас да сключи договор с независима международна организация за изготвяне пълен анализ на въздуха в общината и извършване на ежемесечен мониторинг на показателите и вредните емисии във въздуха? \r\nМария КУРТЕВА", "date": "2018.11.27", "title": "Бургас: Започна 50-ото заседание на Общинския съвет, на което ще се гласува предложението за местен референдум за атмосферния въздух"}
{"url": "http://www.focus-news.net/news/2018/11/27/2595055/dobrich-oblastniyat-savet-na-bchk-organizira-blagotvoritelna-kampaniya-solidarnost-v-podkrepa-na-studenti-siratsi.html", "text": "Областният съвет на Български червен кръст в Добрич организира благотворителна кампания „Солидарност“ в подкрепа на студенти сираци. Това съобщи в предаването „Добро утро България“ на  Радио „Фокус”  директорът на БЧК - Добрич д-р Артюн Еринозов. Началото на кампанията е дадено миналия месец по време на честването на 140 години от създаването на БЧК. „Тогава е учреден фонд. Идеята идва от местната организация, приета е радушно от всички нейни членове\", каза още той. По думите му на добра воля всеки един от тях е дарил едно свое дневно възнаграждение. Изработен е правилник с критерии за допустими кандидати за финансово подпомагане. Възрастовото ограничение е 21 години, взема се предвид дали дадено лице има странични доходи, като наеми, ренти и т.н. Кандидати могат да бъдат сираци, полусираци и студенти, останали без приемни родители. Разкрита е банкова сметка, поставени са и касички на обществени места, като каузата вече е на цялата общност в Добрич. Условие е кандидатите да бъдат от Добричка област. Броят на подпомаганите и размерът на „стипендията“ ще зависят от набраните средства. Предвидено е те да бъдат увеличавани при наличие на достатъчно финансови средства.  \r\nЖулиета НИКОЛОВА", "date": "2018.11.27", "title": "Добрич: Областният съвет на БЧК организира благотворителна кампания „Солидарност“ в подкрепа на студенти сираци"}
{"url": "http://www.focus-news.net/news/2018/11/27/2595056/shumen-blizo-300-leva-sa-otkradnati-ot-detska-gradina-vav-veliki-preslav.html", "text": "Близо 300 лева са откраднати от детска градина във Велики Преслав. Това съобщиха от  ОДМВР - Шумен . Неизвестен е извършил кражбата на сумата от 288 лева от детската градина за времето от 18.30 часа на 23 ноември до 07.30 часа на 26. Извършителят е проникнал в детската градина, след като отключил входната врата на филиала на градината на ул. “Борис I” и отнел сумата от  чекмеджета в бюра.", "date": "2018.11.27", "title": "Шумен: Близо 300 лева са откраднати от детска градина във Велики Преслав"}
{"url": "http://www.focus-news.net/news/2018/11/27/2595041/ispanskiyat-premier-ot-brekzit-gubyat-vsichki-no-ispaniya-pecheli-za-gibraltar.html", "text": "Испанският премиер Педро Санчес празнува пълна победа за Мадрид в постигнатото в последния момент политическо споразумение за Гибралтар в преговорите за излизането на Великобритания от Европейския съюз, пише  електронното издание на El Pais . \r\n„От Брекзит губят всички, особено Обединеното кралство, но що се отнася до Гибралтар, Испания печели“, заяви Санчес. \r\nСанчес не пожела да коментира подробно плановете си да повдигне въпроса за съвместно управление на Гибралтар, който според El Pais е спорна територия на Иберийския полуостров, предадена на Великобритания с Договора от Утрехт, подписан през 1713 година. \r\n„Не трябва да изпреварваме събитията“, заяви той. „Ще говорим за всичко. Целта е да разрешим веднъж завинаги конфликт, който продължи 300 години“. \r\nСанчес настоя, че този въпрос не е емоционален и в него не става въпрос за национална идентичност. Вместо това той подчерта, че испанските искания целят „споделен просперитет с Кампо де Гибралтар“. \r\nПревод и редакция:", "date": "2018.11.27", "title": "Испанският премиер: От Брекзит губят всички, но Испания печели за Гибралтар"}
{"url": "http://www.focus-news.net/news/2018/11/27/2595058/pazardzhik-v-regionalna-biblioteka-nikola-furnadzhiev-e-predstavena-vitrina-100-godini-ot-kraya-na-parvata-svetovna-voyna-i-99-godini-ot-podpisvaneto-na-nyoyskiya-miren-dogovor.html", "text": "Читалня „Хуманитарни науки“ подреди витрина „100 години от края на Първата световна война и 99 години от подписването на Ньойския мирен договор“. Това съобщи за  Радио „Фокус“ – Пазарджик  Диана Варникова от Регионална библиотека „Никола Фурнаджиев“ - Пазарджик. Тя коментира, че над 70 милиона войници, от които 60 милиона европейци, са мобилизирани в една от най-тежките войни в човешката история. Убити са повече от 15 милиона души, което прави Първата световна война една от най-унищожителните. Краят на войната е поставен в 11.00 часа на 11 ноември 1918 година с подписаното от Германия примирие. За България окончателният договор е подписан в парижкото предградие Ньой сюр Сен на 27 ноември 1919 година. Той е един от най-унизителните в българската история. \r\nВаня НИКОЛОВА", "date": "2018.11.27", "title": "Пазарджик: В Регионална библиотека „Никола Фурнаджиев“ е представена витрина „100 години от края на Първата световна война и 99 години от подписването на Ньойския мирен договор“"}
{"url": "http://www.focus-news.net/news/2018/11/27/2595059/pregled-na-osnovnite-temi-vav-varnenskiya-pechat.html", "text": "„Круизните кораби се връщат догодина“ е водещото заглавие на вестник  „Черно море“ . Круизни кораби вече са заявили посещения по нашето Черноморие, става ясно от заявките до момента. През май 2019 г. със сигурност се чака AeJean 2dyssey (12 000 тона), който ще доведе близо 400 туристи. „Благотворителен базар откри театрална формация „Феникс“, се казва в друга публикация в броя. Ръчно изработени картички и сувенири красят фоайето на община Варна. В информационния център на община Варна до 6 декември могат да бъдат видени ръчно направени коледни сувенири, декупаж, различни техники на рисуване, плетива. „Балетисти от 14 националности се събират на варненска сцена“, се съобщава на трета страница. Пет балетни празника очакват Варна в идните дни. Първо, защото морската ни столица завърта цели 70 години професионален балет и, второ – защото идва Коледа и хората някак си интуитивно търсят топлина и изящество във всичко. „Акция срещу насилието над жени събра активистки на площада“, пише четвърта страница на „Черно море“. Черната статистика сочи 28 мъртви жени (по данни от медиите) от началото на годината, убити от своите бивши или настоящи партньори, съпрузи или от техен близък. 3 мъртви деца, убити от своите бащи. И това е само от началото на 2018 г. Това са само случаите, завършили с фатален край за жертвите. Само тогава се говори за домашното насилие и после отново всичко замлъква…С този анонс по повод Международния ден за борба с насилието на жени събра на площада във Варна група от самоорганизирали се граждани с подкрепата на клуб „Не си сама“ и акцията „Да спрем насилието над жени“. „Варна взе европейско по ветроходство“, става ясно от друга публикация. Най-добрите състезатели в клас „Лазер“ се очакват за регата Варна ще домакинства шампионата на Стария континент по ветроходство в клас „Лазер“ през 2021 г. Това реши Европейската класна асоциация по повод кандидатурата на морската столица.", "date": "2018.11.27", "title": "Преглед на основните теми във варненския печат"}
{"url": "http://www.focus-news.net/news/2018/11/27/2595050/veliko-tarnovo-v-hram-sveti-sedmochislenitsi-na-nvu-vasil-levski-shte-se-sastoi-ritual-po-polagane-na-prast-ot-vrah-kaymak-chalan.html", "text": "В НВУ „Васил Левски“ ще се състои ритуал по полагане на пръст от връх Каймак-Чалан и височина Калатепе в криптата на храм „Свети Седмочисленици“. С него продължава тържественото честване на Празника на военния университет и отбелязването на 140-ата годишнина от създаването на първото военно училище и началото на военното образование в България, съобщиха за  Радио „Фокус“ – Велико Търново  от висшето учебно заведение. Събитието започва в 10.00 часа. В 10.30 часа в Дома на културата на НВУ „Васил Левски” ще бъде открита Юбилейната научна конференция „140 години военно образование, традиции и перспективи”. Конференцията ще открие началникът на Университета бригаден генерал д-р Пламен Богданов. Ще бъде представена книгата „Пагони в изпълнителната власт” на доцент Марко Златев, преподавател по военна история в НВУ, който е и пленарен докладчик на Юбилейната конференция. След поздравленията от официалните гости, поздравителен концерт ще изнесе Представителния ансамбъл на Въоръжените сили. \r\nНадежда КРЪСТЕВА", "date": "2018.11.27", "title": "Велико Търново: В храм „Свети Седмочисленици“ на НВУ „Васил Левски“ ще се състои ритуал по полагане на пръст от връх Каймак-Чалан"}
{"url": "http://www.focus-news.net/news/2018/11/27/2595061/prof-plamen-pavlov-kultat-kam-sveti-teodosiy-tarnovski-e-mnogo-silen-v-balgarskite-zemi.html", "text": "Авторитетът на свети Теодосий Търновски е бил голям. Това каза за  Радио „Фокус“ – Пазарджик  проф. Пламен Павлов от ВТУ „Св. св. Кирил и Методий“ по повод почитането на паметта на свети Теодосий Търновски на 27 ноември. „Той е една знакова фигура, неговият лик го има в почти всички големи български църкви и манастири. Свети Теодосий има авторитет не само върху българските монаси, но и върху останалото православно монашество. Култът към него е много силен в българската земя. Неговият авторитет и дарба на учител и проповедник по онова време е привличал хора от всички балкански държави в столицата. Теодосий Търновски по всяка вероятност е бил и книжовник. За съжаление ние нямаме запазено нито едно съчинение, което да може точно да бъде отнесено към неговото перо“, коментира проф. Павлов. Той допълни, че в края на живота си Теодосий решава да посети Константинопол и се установява в манастира „Свети Мамант”, където умира на 27 ноември 1363 година. \r\nВаня НИКОЛОВА", "date": "2018.11.27", "title": "Проф. Пламен Павлов: Култът към свети Теодосий Търновски е много силен в българските земи"}
{"url": "http://www.focus-news.net/news/2018/11/27/2595062/vratsa-edin-chovek-e-zaginal-pri-katastrofa-na-patya-vratsa-krivodol.html", "text": "Един човек е загинал при катастрофа на пътя Враца-Криводол. Това съобщиха от пресцентъра на  ОДМВР-Враца . Инцидентът е станал 26 ноември около  11.30 часа на кръстовище между Обходен път на гр. Враца и път за гр. Криводол. Лек автомобил с марка „Ауди А3“, управляван от 63-годишен мъж от гр. Враца, отнел предимството на влекач „Рено“ с прикачено към него полуремарке и предизвикал катастрофа. Загинал е водачът на лекия автомобил. Пробата за алкохол на другия водач е отрицателна. Образувано  е досъдебно производство.", "date": "2018.11.27", "title": "Враца: Един човек е загинал при катастрофа на пътя Враца-Криводол"}
{"url": "http://www.focus-news.net/news/2018/11/27/2595064/kyustendil-v-dupnitsa-shte-bade-predstavena-piesata-brachni-bezumiya.html", "text": "В Дупница ще бъде представена пиесата „Брачни безумия”. Това съобщиха за  Радио „Фокус” – Кюстендил  от Общински драматичен театър „Невена Коканова“. Постановката започва в 19.00 часа в големия театрален салон. На сцената ще играят актьорите Cимeoн Bлaдoв, Mилицa Глaднишĸa, Mилeнa Mapĸoвa-Maцa, Жaнeт Mиoвcĸa, Hиĸoлaй Toдopoв и Бoжидap Mинĸoв. Πocтaнoвĸaтa e дeлo нa Aлeĸceй Koжyxapoв. Историята е вдъхновена  от „Пижама за шестима“ на Марк Камолети, която обаче актьорите от трупата са осъвременили и подобрили. \r\nВенцеслав ИЛЧЕВ", "date": "2018.11.27", "title": "Кюстендил: В Дупница ще бъде представена пиесата „Брачни безумия”"}
{"url": "http://www.focus-news.net/news/2018/11/27/2595063/haskovo-obshtinata-organizira-bogata-kulturna-programa-posvetena-na-predstoyashtite-koledni-praznitsi.html", "text": "Общината организира богата културна програма, посветена на предстоящите коледни празници. Това съобщиха от пресцентъра на  Община Хасково . Тържествата започват на 6 декември, а последното събитие в календара е на 1 януари. Тържественото запалване на светлините на елхата в града ще бъде на 12 декември с участието на група Вакали. На 15 декември ще бъде открит 3-тият Национален фестивал на коледната и новогодишната песен, като в Младежкия център ще бъде издигната и традиционната 8-метрова сурвачка. На 19 декември Държавна опера - Стара Загора ще представи мюзикъла за деца „Машина на времето“. Церемонията „Спортист на годината“ ще се проведе на 20 декември. На 21 декември ще бъде представен концертът на Васил Петров с оркестъра на Държавна опера - Стара Загора. Същият ден Кънки клуб „Денкова - Ставийски“ ще представи шоу на лед. На 26 декември ще започне Третият фестивал на коледарските и маскарадни групи, като тогава е и концертът на Йорданка Христова. Криско и Тита ще се представят пред публиката в града на 28 декември, а в новогодишната нощ е концертът на Николина Чакърдъкова и Танцова формация. \r\nВходът за всички събития е свободен.", "date": "2018.11.27", "title": "Хасково: Общината организира богата културна програма, посветена на предстоящите коледни празници"}
{"url": "http://www.focus-news.net/news/2018/11/27/2595066/blagoevgrad-shofyorite-tryabva-da-se-dvizhat-s-povisheno-vnimanie-po-pat-i-1-simitli-kresna-prez-kriviya-tunel-v-rayona-na-kresnensko-defile-poradi-lipsa-na-osvetlenie.html", "text": "Шофьорите трябва да се движат с повишено внимание по път I-1 Симитли  – Кресна през Кривия тунел в района на Кресненско дефиле поради липса на осветление в следствие на авария по електропреносната мрежа. Това съобщиха от пресцентъра на  Агенция „Пътна инфраструктура“ .", "date": "2018.11.27", "title": "Благоевград: Шофьорите трябва да се движат с повишено внимание по път I-1 Симитли  – Кресна през Кривия тунел в района на Кресненско дефиле поради липса на осветление"}
{"url": "http://www.focus-news.net/news/2018/11/27/2595067/zhivko-todorov-kmet-na-stara-zagora-zaradi-dramatichnata-si-istoriya-stara-zagora-zasluzhava-da-bade-obyaven-za-grad-na-balgarskata-boyna-slava.html", "text": "Заради драматичната си история Стара Загора заслужава да бъде обявен за град на Българската бойна слава. Това каза за сутрешния блок „Добро утро, България“ на  Радио „Фокус“  кметът на града Живко Тодоров. „Стара Загора дава, може би, едни от най-многобройните жертви. Около 14 500 старозагорци се жертват и са безмилостно избити, за да докажат, че България трябва да бъде свободна и иска да има независим и самостоятелен живот от Османската империя и най-вече, че българският дух не може да бъде пречупен. След опожаряването на Стара Загора, след избитите толкова много жертви, никой не си е представял, че на това място ще има отново град, тъй като всичко е било буквално изпепелено. Въпреки това, като феникс от пепелта Стара Загора възкръсва и в тази връзка считаме, че градът заслужава да получи тази титла“, обясни Живко Тодоров. Той каза още, че изпълнението на проекта за ключовият обект за Стара Загора Аязмото е на етап финализиране. Работи се по още два ключови обекта за града – центъра и моста над жп линията, допълни Живко Тодоров.", "date": "2018.11.27", "title": "Живко Тодоров, кмет на Стара Загора: Заради драматичната си история Стара Загора заслужава да бъде обявен за град на Българската бойна слава"}
{"url": "http://www.focus-news.net/news/2018/11/27/2595065/vratsa-50-godishen-mazh-e-zadarzhan-za-pritezhanie-na-kontrabandna-stoka.html", "text": "50-годишен мъж е задържан за притежание на контрабандна стока. Това съобщиха от пресцентъра на  ОДМВР-Враца . На 26 ноември за времето от 13.00 ч. до 16.00 ч., служители на  сектор „Противодействие на икономическата престъпност” и РУ-Враца продължиха работата по досъдебно производство образувано срещу 50-годишен жител на гр. Враца, който бе задържан в момент на разтоварване на контрабандна стока – 103 400 къса  цигари без бандерол, в съучастие с 43-годишен мъж от  гр. София. Двамата бяха установени и задържани на улица в гр. Враца. При последвали допълнителни процесуално-следствени действия, в апартамент обитаван от същото лице, полицейските служители са намерило  и иззели общо 38 800 къса цигари от различни марки, без български акцизен бандерол. С постановление на Районна прокуратура Враца, мъжът е задържан за срок до 72 часа, като е привлечен  в качеството на обвиняем за извършено престъпление по чл. 234 от НК.", "date": "2018.11.27", "title": "Враца: 50-годишен мъж е задържан за притежание на контрабандна стока"}
{"url": "http://www.focus-news.net/news/2018/11/27/2595068/sliven-zakritiyat-pluven-baseyn-v-11-su-uchilishte-konstantin-konstantinov-e-otvoren-za-posetiteli.html", "text": "Закритият плувен басейн в 11 СУ училище „Константин Константинов“ е отворен за посетители, предаде репортер на  Радио „Фокус“ – Сливен . Басейньт е 17-метров и е единствената възможност в Сливен да се плува на закрито. Той се намира в 11 СУ училище „Константин Константинов“ и работи всеки ден от 15.00 до 20.00 часа. Посещението му е платено, а билети се продават в училището от 08.30 до 17.00 часа. Билетът за дете е 1.50 лв., а за възрастни – 4 лв.", "date": "2018.11.27", "title": "Сливен: Закритият плувен басейн в 11 СУ училище „Константин Константинов“ е отворен за посетители"}
{"url": "http://www.focus-news.net/news/2018/11/27/2595070/varna-narodniyat-predstavitel-ot-gerb-emiliya-milkova-pozdravi-avtorite-na-izlozhbata-drugoto-litse-na-voinite-ni.html", "text": "Пътуващата изложба „Другото лице на воините ни”, която е част от Националния календар, посветен на 100-годишнината от Първата световна война, беше открита в Регионалната библиотека „Пенчо Славейков” във Варна. Експозицията е дело на кореспондентите на БТА във Варна и Видин Георги Генчев и Ирена Данаилова, които чрез 16 фотоесета предлагат различен поглед към драматичните исторически събития и съдбата на участниците в нея, съобщават от пресцентъра на  ПП ГЕРБ – Варна . „Със своите човешки измерения изложбата има и възпитателен ефект. Тя говори по нов начин за героизма и патриотизма, за вярата и смелостта”, коментира народният представител от Парламентарната група на ГЕРБ и дългогодишен директор на варненската библиотека Емилия Милкова, която бе сред гостите на събитието. Тя поздрави авторите, като пожела повече млади хора да се запознаят със задълбочения журналистически прочит на войната. Георги Генчев благодари на Емилия Милкова за подкрепата и също изрази надежда, че фотоесетата ще бъдат полезни на учениците, а самата изложба ще стане място за открит урок по родолюбие. „Разказвайки за отделните войници, разказваме и за самата война. В експозицията, на която посветихме повече от две години изследователска работа, има много печал, но и много красота – красотата на младостта и храбростта на обикновените български войници. Всеки има в рода си участник във войната. Важно е да помним!”, сподели пред присъстващите Георги Генчев. Той анонсира, че предстои изложбата да бъде показана и в Софийския университет „Св. Климент Охридски”. По-рано този месец експозицията беше официално представена в Народното събрание, където гостува по покана на народния представител Владимир Тошев, съдействал за реализацията на проекта заедно с областните управители на Видин и Варна. Сред гостите на церемонията във варненската библиотека бяха заместник-командирът на Военноморските сили флотилен адмирал Георги Пенев и потомка на редник Стефан Хаджийски, чиято рота участва в тежки сблъсъци на бойното поле, изминавайки над 3000 км за 802 дни.", "date": "2018.11.27", "title": "Варна: Народният представител от ГЕРБ Емилия Милкова поздрави авторите на изложбата „Другото лице на воините ни”"}
{"url": "http://www.focus-news.net/news/2018/11/27/2595069/burgas-deset-dushi-sa-zadarzhani-za-razprostranenie-na-narkotitsi-pri-spetsializirana-politseyska-operatsiya-v-grada.html", "text": "Десет души са задържани за разпространение на наркотици при специализирана полицейска операция в града. Това потвърди за  Радио „Фокус“ – Бургас  старши комисар Калоян Калоянов, директор на ОДМВР – Бургас. По думите му полицията към момента извършва специализирана полицейска операция на няколко адреса в града. „Специализираната операция е на отдел „Криминална полиция“ при Областна дирекция на МВР – Бургас и Главна Дирекция „Борба с организираната престъпност“, под надзора на Специализираната прокуратура“, отбеляза Калоянов. \r\nМария ГЕОРГИЕВА", "date": "2018.11.27", "title": "Бургас: Десет души са задържани за разпространение на наркотици при специализирана полицейска операция в града"}
{"url": "http://www.focus-news.net/news/2018/11/27/2595060/gazeta-express-kosovo-dvuglav-orel-izobraziha-pravitelstvata-na-kosovo-i-albaniya-na-obshtata-snimka-sled-kraya-na-savmestnoto-zasedanie.html", "text": "След края на срещата в понеделник в Печ между правителствата на Косово и Албания, на която представителите на двете страни подписаха важни споразумения и обявиха,че митническият съюз между тях ще бъде факт след шест месеца, участниците се събраха за обща снимка, на която всички изобразиха двуглавия орел – символът на албанците, пише  онлайн изданието на прищинския вестник Gazeta Express . \r\nКакто посочва изданието, това е петата среща на правителствата на страните, която се оказа най-важна от всички, след като бяха подписани споразумения за премахване на роуминга и опростяване на митническите процедури.  \r\nСлед края на заседанието, членовете на делегациите, включително премиерите на Косово и Албания Рамуш Харадинай и Еди Рама, позираха за групова снимка, на която всички направиха жест, изобразяващ двуглав орел – символът на албанците. Агенция „Фокус“ припомня: \r\nИсторията с изобразяването на двуглавия албански орел тръгна от Световното първенство по футбол в Русия при победата на Швейцария над Сърбия с 2:1. Западните ни съседи се оттеглиха на полувремето с един гол преднина, но през второто бяха обърнати с попадения на косоварите Гранит Джака и Джердан Шакири, които ги отпразнуваха, изобразявайки летящ двуглав орел. Това предизвика всеобщо въодушевление в Албания и Косово и ярост в Сърбия. \r\nПревод и редакция:", "date": "2018.11.27", "title": "Gazeta Express (Косово): Двуглав орел изобразиха правителствата на Косово и Албания на общата снимка след края на съвместното заседание"}
{"url": "http://www.focus-news.net/news/2018/11/27/2595072/vidin-63-godishen-mazh-e-zadarzhan-za-demontirane-na-fotovoltaichen-panel-na-sveteshti-znatsi-oboznachavashti-peshehodna-pateka.html", "text": "63-годишен мъж е задържан за демонтиране на фотоволтаичен панел на светещи знаци, обозначаващи пешеходна пътека. Това съобщиха от  ОДМВР – Видин . Около 03.30 часа в района на пешеходна пътека на ул. “Цар Симеон Велики“ патрулиращи полицаи забелязали мъж, качен на метален стълб, крепящ светещите знаци обозначаващи пешеходната пътека. При последвалата проверка униформените установили самоличността му – 63-годишен жител на областния град. Констатирано било, че той е демонтирал захранващ фотоволтаичен (соларен) панел с придържащата го стойка. В торбичка полицаите открили вещите и инструменти. Мъжът е задържан в ареста за срок до 24 часа, по случая в РУ - Видин е образувано бързо производство.", "date": "2018.11.27", "title": "Видин: 63-годишен мъж е задържан за демонтиране на фотоволтаичен панел на светещи знаци, обозначаващи пешеходна пътека"}
{"url": "http://www.focus-news.net/news/2018/11/27/2595071/razgrad-pod-nadzora-na-okrazhnata-prokuratura-se-razsledva-tezhkata-katastrofa-sas-zaginal-i-prichineni-telesni-povredi-na-chetirima-sred-koito-bebe-i-dete.html", "text": "Под надзора на Окръжната прокуратура в Разград се провежда разследване на причините и обстоятелствата, довели до тежко пътно-транспортно произшествие с един загинал и четирима пострадали, сред които 7-месечно бебе и 3-годишно дете. Досъдебното производство е образувано по член 343, ал. 4 от НК. Това съобщиха от пресцентъра на  Апелативна прокуратура-Варна .  \r\nВчера, 26 ноември 2018 г, около 12.20 часа е получен сигнал за пътно-транспортно произшествие на главния път София – Варна, близо до разклона за село Гороцвет. Товарен автомобил на фирма „Булпесконтрол“ навлязъл в лентата за насрещно движение и се ударил в лек автомобил, в който пътували петима души. От удара е загинал 49-годишният водач на колата. Днес ще бъде извършена аутопсия на тялото му.  \r\nС тежка черепно-мозъчна травма е 7-месечно бебе, което е транспортирано до варненска болница. 3-годишното дете и майката на децата са настанени в разградска болница. Там е транспортиран и мъжът в семейството, който е в кома. Загиналият е негов баща. И за четиримата пострадали има опасност за живота. \r\nОцелели са тримата служители на „Булпесконтрол“. Водачът на товарния автомобил е тестван за алкохол, но не е установено наличие.  \r\nДействията по разследването продължават.", "date": "2018.11.27", "title": "Разград: Под надзора на Окръжната прокуратура се разследва тежката катастрофа със загинал и причинени телесни повреди на четирима, сред които бебе и дете"}
{"url": "http://www.focus-news.net/news/2018/11/27/2595073/dimitar-margaritov-kzp-grazhdanite-signaliziraha-za-nerealni-i-zavisheni-tseni-i-za-lipsvashti-nalichnosti-v-cherniya-petak.html", "text": "Около 40 жалби са постъпили в Комисията за защита на потребителите (КЗП) след пазаруването от „черния петък“. Това съобщи председателят Димитър Маргаритов по телевизия Bulgaria On Air, съобщиха от пресцентъра на  КЗП . Той уточни, че повечето оплаквания са свързани с онлайн покупки и допусна, че в следващите дни вероятно ще има още – и по повод Cyber Monday, и заради забавени доставки или неточно изпълнени поръчки. \r\nСпоред Маргаритов обаче, не може да се говори за ръст на нелоялните търговски практики на фона на изхарчените съгласно някои данни 400 - 500 милиона лева от българските граждани по време на кампанията и сравнително малкия брой констатирани нарушения по време на извършените по инициатива на контролния орган около 250 проверки в деня на „черния петък“.  \r\nВ студиото на предаването „Директно“ Димитър Маргаритов обобщи проблемите, по които потребителите са потърсили съдействие от Комисията.  \r\n„За разлика от миналата година, когато за първи път имахме опити за масовизиране на практиката с рязкото вдигане на цените ден-два преди кампанията и впоследствие тяхното връщане на нормалните им нива с анонс, че това представлява някакъв голям процент намаление, сега като че ли се стига малко по-далеч. Дори в самия „черен петък“ изведнъж се обявява една висока цена, на която тази стока абсолютно никога не е била продавана и се твърди с анонс за висок процент отстъпка, че сега вече можете да си я купите на някаква друга цена, която обаче е по-скоро клоняща към реалната, дори понякога и по-висока от нея“, обясни той. И даде пример с детска играчка – кукла, която преди кампанията е струвала 60 лв., а в деня на „черния петък“ е била обявена на няколкостотин лева и с „намаление“ се е продавала за 300 лв.   \r\nНякои от потребителите са сигнализирали и за липса на наличности в първите минути на кампанията, независимо от нейното продължително и шумно рекламиране. Той разказа, че част от жалбоподателите дори посочват, че не са успели да се сдобият с желания и обявен, че ще се продава с намаление артикул, независимо от това, че са спазили класическата препоръка да го запазят в кошницата си и да го поръчат в момента на стартирането на кампанията. „Това означава, че той никога не е бил в наличност. А когато не намирате това, което сте си избрали, ще си купите нещо друго подобно, обаче то няма да е на тази цена“, коментира Маргаритов.  \r\nПо думите му оплаквания е имало и във връзка с необосновано повишаване на цените. „Без това да е законово подсигурено, без да има никаква логика – само с идеята да бъдат заблудени потребителите, че анонсираните проценти намаление са истински“, добави той. „Наблюдаваме, че хората от година на година стават все по-подозрителни към подобен тип анонси – не следят толкова процентите, колкото самите цени. Българинът се оказва доста рационален и прагматичен в това отношение, защото улавя опитите да бъде манипулиран“, каза още председателят на КЗП.   \r\nМаргаритов подчерта, че всеки отделен случай е достатъчно сериозен, за да бъде извършена проверка. Той припомни, че за нелоялна практика санкцията е до 30 000 лв., а ако търговецът извърши същото нарушение в период от една година, тя може да достигне до 50 000 лв.  \r\n„Още в дните преди „черния петък“ дадохме съвети към потребителите с цел да ги предпазим от това да станат жертва на възможните нелоялни търговски практики. Не бива да се истеризира тази кампания. Тя е възникнала извън България със свои специфики и с характерните за една истинска разпродажба белези. Но невинаги това може да бъде пренесено механично в други държави, където няма чак толкова дълги пазарни традиции“, коментира още Маргаритов.  \r\nПредседателят на КЗП предупреди, че такива нарушения се срещат и при други подобни кампании за намаление. Затова призова да се внимава за тях и през следващия месец на Коледно-новогодишните намаления.", "date": "2018.11.27", "title": "Димитър Маргаритов, КЗП: Гражданите сигнализираха за нереални и завишени цени и за липсващи наличности в „черния петък“"}
{"url": "http://www.focus-news.net/news/2018/11/27/2595074/burgas-zhivko-tabakov-shte-vnese-molba-v-obshtinata-za-otteglyaneto-si-ot-posta-na-predsedatel-na-postoyannata-komisiya-po-turizam.html", "text": "Живко Табаков ще внесе молба в деловодството на Община Бургас за оттеглянето си от поста на председател на Постоянната комисия по туризъм към Общински съвет – Бургас, предаде репортер на  Радио „Фокус” – Бургас . Като причина той посочи факта, че на днешното заседание на общинския съвет се реши, че местен референдум за чистия въздух в Бургас няма да бъде проведен. \r\nМария КУРТЕВА", "date": "2018.11.27", "title": "Бургас: Живко Табаков ще внесе молба в Общината за оттеглянето си от поста на председател на Постоянната комисия по туризъм"}
{"url": "http://www.focus-news.net/news/2018/11/27/2595075/dobrich-aktualiziran-e-obshtinskiyat-byudzhet-za-2018-godina.html", "text": "На редовно заседание на Общинския съвет бе актуализиран общинският бюджет за тази година, предаде кореспондент на  Радио „Фокус” – Варна . Предложението за актуализация бе обусловено от няколко обстоятелства. Постъпили са докладни записки от директора на Професионална гимназия по ветеринарна медицина „Проф. д-р Георги Павлов” и директора на Професионална гимназия по аграрно стопанство за актуализиране на  бюджетите на учебните заведения предвид преизпълнението на плана на собствените им приходи. Професионална гимназия по ветеринарна медицина „Проф. д-р Георги Павлов” планира преизпълнение на плана за 2018 г. на собствените приходи в размер на 79 409 лева, а Професионална гимназия по аграрно стопанство - в размер на 70 701 лева. Застрахователно дружество е одобрило обезщетения по преписки за  1860.55 лева. Одобрената сума е преведена  в Община град Добрич и е за щети съответно в Стоматологията – 482.37 лева и в детските градини – 1 378.18 лева. Бе предложено увеличение на разходната част на бюджета в дейност „Други дейности по жилищното строителство, благоустройството и регионалното развитие” с 482 лева и в дейност „Детски градини\" с  1379 лева. В процеса на изпълнение на бюджета за  годината е установена необходимост от завишение на средствата за издръжка на дейностите местна отговорност „Детски градини“ и „Детски ясли, детски кухни и яслени групи в детска градина“. Недостигът на средства произтича от минималния размер на отстъпката от цените по САПИ по сключените договори за доставка на хранителни продукти, влизането в сила на нови разпоредби, касаещи храненето, покачването през годината на цените, не само на хранителните продукти, но и на други съпътстващи ги разходи и предвид остарялата материална база, което налага влагане на значителни средства за ремонт и поддръжка. Предложеното увеличаване на разходната част на бюджета в дейност „Детски градини” е с 300 000 лева и дейност „Детски ясли, детски кухни и яслени групи в детска градина“ с 80 000 лева. Предложеното завишение на приходите е въз основа на отчетни данни към 31 октомври 2018 г. Увеличава се приходната част на бюджета по  няколко параграфа: „Данък при придобиване на имущество по дарения и възмезден начин” с 380 000 лева, „Нетни приходи от продажби на услуги, стоки и продукция” със 140 000 лева, „Нетни приходи от наеми на имущество” с 500 лева, „Приходи от наеми на земя” с 201 лева, „Глоби, санкции и наказателни лихви, обезщетения и начети” със 40 лева, „Получени застрахователни обезщетения за ДМА” със 1 861 лева и „Други неданъчни приходи” с 9 785 лева. Увеличението на бюджета на Община град Добрич за 2018 г. по приходите е в размер на 531 971 лева и също толкова по разходите.  \r\nЖулиета НИКОЛОВА", "date": "2018.11.27", "title": "Добрич: Актуализиран е общинският бюджет за 2018 година"}
{"url": "http://www.focus-news.net/news/2018/11/27/2595077/vazmozhni-sa-prekasvaniya-na-efira-na-radio-fokus-sofiya-mezhdu-1300-1400-chasa.html", "text": "Възможни са прекъсвания на ефирното излъчване на Радио „Фокус”- София между 13.00 и 14.00 часа поради техническа профилактика. \r\nМожете да слушате информационния лидер онлайн на", "date": "2018.11.27", "title": "Възможни са прекъсвания на ефира на Радио „Фокус”- София между 13.00-14.00 часа"}
{"url": "http://www.focus-news.net/news/2018/11/27/2595076/blagoevgrad-v-yugozapaden-universitet-neofit-rilski-shte-se-provedat-barzi-testove-za-hiv-i-hepatit.html", "text": "В Югозападен университет „Неофит Рилски“ ще се проведат бързи тестове за ХИВ и хепатит. Това съобщиха за  Радио „Фокус“ – Пирин  от Регионална здравна инспекция – Благоевград. Събитието ще се състои от 10.30 часа, а поводът е тазгодишната кампания по повод световния ден за борба срещу СПИН, който по традиция отбелязваме на 1 декември. Във висшето учебно заведение ще има още видеопокази и разпространение на здравно-образователни материали. \r\nЛивия НИНОВА", "date": "2018.11.27", "title": "Благоевград: В Югозападен университет „Неофит Рилски“ ще се проведат бързи тестове за ХИВ и хепатит"}
{"url": "http://www.focus-news.net/news/2018/11/27/2595081/smolyan-kapsul-detonatori-i-vzrivni-veshtestva-sa-otkriti-v-chasten-imot-selo-ostritsa.html", "text": "77 капсул детонатори и 18 пръчки взривно вещество са открити в дома на 77-годишна жена в  село Острица. Това съобщиха от  ОДМВР – Смолян . На 26 ноември 2018 г. в РУ - Чепеларе е получен сигнал от 47-годишен мъж от град Чепеларе затова, че при разчистване на многофамилна триетажна къща в село Острица, общ. Чепеларе, на втори жилищен етаж, собственост на 77-годишна жена с инициали С.М., в дървен сандък са намерени и иззети 78 броя капсул детонатори №8, 18 броя пръчки с неустановено взривно вещество и 5 броя снопчета огнепроводен шнур. Местопроизшествието е посетено от дежурна оперативна група при РУ - Чепеларе. По случая е образувано досъдебно производство.", "date": "2018.11.27", "title": "Смолян: Капсул детонатори и взривни вещества са открити в частен имот село Острица"}
{"url": "http://www.focus-news.net/news/2018/11/27/2595078/gencho-genchev-kmet-na-svishtov-nyama-seriozni-problemi-s-prestapnostta-v-malkite-naseleni-mesta-na-teritoriyata-na-obshtinata.html", "text": "Няма сериозни проблеми с престъпността в малките населени места на територията на Свищовска община. Не са чести регистрираните домови кражби, почти няма и случаи на посегателства срещу възрастни хора. Това каза за  Радио „Фокус“ – Велико Търново  кметът на Свищов Генчо Генчев. Той припомни, че в почти всички 15 села в общината има изградено видеонаблюдение. В по-голямата част от тях има и дежурни служители на общинско звено „Охрана и контрол“, които всекидневно реагират на сигналите на гражданите и управата. „Видеонаблюдението не е само в центъра на населеното място. Камери има и на входовете и изходите. Това спомага за локализиране на пътникопотока. Виждаме автомобилите, които влизат и излизат и така можем да реагираме своевременно ако има някакви проблеми“, добави кметът. Той определи и съвместната работа с полицията като много ползотворна. „Там, където няма квартални отговорници и полицаи, които да отговарят за реда в населените мета с всекидневно присъствие, има охрана. Изключително добре си взаимодействаме и при всеки сигнал се предприемат бързи оперативни действия за разкриване на извършител, ако е имало някъде проблеми“, посочи още Генчев. \r\nЛуиза ТРАНЧЕВА", "date": "2018.11.27", "title": "Генчо Генчев, кмет на Свищов: Няма сериозни проблеми с престъпността в малките населени места на територията на общината"}
{"url": "http://www.focus-news.net/news/2018/11/27/2595080/sofiya-v-postoyannata-komisiya-po-inzhenerna-infrastruktura-i-energiyno-planirane-e-predstaven-proekt-na-predinvestitsionno-prouchvane-za-izgrazhdane-na-vik-mrezha.html", "text": "Днес в постоянната комисия по инженерна инфраструктура и енергийно планиране на Столичния общински съвет беше представен проект на Регионално прединвестиционно проучване (РПИП) за изграждане на ВиК мрежа. Това съобщиха от пресцентъра на  Столична община .  \r\nВ последната година Столична община изготви РПИП, което е необходимо условие за финансиране на проекти за изграждане на ВиК мрежа по оперативна програма „Околна среда“ 2014-2020. С разработката на РПИП е анализирана съществуващата ВиК мрежа на територията на общината и предстои да се изготвят и актуализират, съществуващите проекти, като и да се определят такива приоритетни за реализация. За изграждане на определените от РПИП приоритетни проекти ще бъде изготвен и формуляр за кандидатстване за финансиране по ОПОС 2014-2020.  \r\nПрез този програмен период допустими за финансиране по ОПОС са агломерации с население над 10 000 еквивалент жители. Консултантът, изготвял РПИП, е идентифицирал две такива агломерации – „София“ и „Кремиковци“. В агломерация „София“ влизат: в район „Панчарево“ – с. Герман, с. Лозен, с. Панчарево, с. Бистрица, с. Кокаляне, с. Кривина и с. Казичене; в район „Нови Искър“ – гр. Нови Искър, с. Чепинци, с. Негован, с. Световрачене, с. Кубратово; в район „Искър“ – кв. „Абдовица“, кв. „Миленков“ и с. Бусманци; в район „Банкя“ – гр. Банкя и с. Иваняне; в район „Младост“ – кв. „Горубляне“ и кв. „Американски колеж“, кв. „Враждебна“ от район „Кремиковци“; в район „Надежда“ – кв. „Требич“; в район „Връбница“ – с. Волуяк и кв. „Обеля“; в район „Лозенец“ – кв. „Кръстова вада – изток“ и кв. „Витоша ВЕЦ Симеоново“; в район „Овча Купел“ – кв. „Овча купел“ , кв. „Горна Баня“, кв. „в.з. Горна Баня“, кв. „Суходол; в район „Триадица“ – кв. „Манастирски ливади – изток“ и „кв. „Кръстова вада – запад“; в район „Витоша“ – кв. „Манастирски ливади – запад“, кв. „Карпузица“,  кв. „Симеоново“, кв. „Княжево“, кв. „Драгалевци“, кв. „Бояна“, кв. „Гърдова глава“, кв. „Кино център“, в район „Сердика“ – кв. „Бенковски“ и кв. „Орландовци“. В агломерация „Кремиковци“ влизат – кв. „Кремиковци“, кв. „Сеславци“, кв. „Челопечене“, кв. „Ботунец“, с. Долни Богров, с. Горни Богров, с. Яна и гр. Бухово.  \r\nПодготвен е разширен списък с обекти на територията на цялата община, от които ще бъдат избрани приоритетни обекти на обща стойност над 500 млн. лв. за финансиране по Оперативна програма „Околна среда“ (от тях 400 млн. лв. безвъзмездни европейски средства и 100 млн. лв. съфинансиране от бюджета на Столична община). До края на годината Столичният общински съвет ще разгледа списъка с допустимите и приоритетни обекти, с които София ще кандидатства по ОПОС. С проекта се предвижда да бъдат реконструирани и модернизирани и двете пречиствателни станции за питейни води „Бистрица“ и „Панчарево“ и да се увеличи капацитетът на стопанството за третиране на утайките от пречиствателната станция за отпадъчни води „Кубратово“.  \r\nВ момента 100% от питейната вода на София се пречиства, а 76%  от територията на общината е покрита с канализационна мрежа. Според анализите на експертите с реализацията на обектите по ОПОС този процент ще достигне 90%.  \r\nЧрез инвестиционната програма на дружеството „Софийска вода“ и Предприятието за управление на дейностите по опазване на околната среда (ПУДООС) ще бъдат изграждани обектите, които не са включени за финансиране по ОПОС. В следващите 5 г. във  ВиК инфраструктура на Столична община ще бъдат направени инвестиции на стойност над 800 млн. лв.  \r\nВ последните години размерът на направените инвестиции във ВиК инфраструктурата на Столична община е над 500 млн. лв. Те са вложени в реконструкция и доизграждане на ВиК мрежа в райони, където е построена частично или изцяло липсва. Средствата бяха от инвестиционната програма на „Софийска вода“ АД, от „ОПОС 2007 - 2013“, програма ИСПА, ПУДООС и бюджета на СО. За периода от 2009 г. до сега са изградени и реконструирани над 200 км ВиК мрежа.  \r\nПо предварителни разчети на експертите, за изграждане и рехабилитация на ВиК-мрежа на цялата Столична община, ще са необходими над 2 млрд. лв., в които не се включват средствата, необходими за отчуждаване на частните имоти, през които минават трасетата на колекторите, и за градоустройствени процедури. С реализацията на проекта по ОПОС 2014-2020 Столична община ще направи голяма крачка за постигане на съответствие с директивите на ЕС за пречистване на питейните и отпадъчни води.  \r\nВ момента се изгражда и разширява канализационната мрежа в кварталите „Симеоново“, „Бенковски“, „Модерно предградие“, „Горна баня“, м. Сливница в район „Люлин“, Горубляне и Овча купел, и се реконструира канализационната мрежа в централна градска част.", "date": "2018.11.27", "title": "София: В постоянната комисия по инженерна инфраструктура и енергийно планиране е представен проект на прединвестиционно проучване за изграждане на ВиК мрежа"}
{"url": "http://www.focus-news.net/news/2018/11/27/2595084/kmetat-na-sofiya-yordanka-fandakova-shte-prisastva-na-sreshta-mezhdu-pisatelya-georgi-gospodinov-i-uchenitsi-ot-stolichni-gimnazii.html", "text": "Кметът на София Йорданка Фандъкова ще присъства на среща между писателя Георги Господинов и ученици от столични гимназии. Това съобщиха от пресцентъра на  Столична община . Събитието ще се проведе на 28 ноември от 12.00 часа в Софийската градска художествена галерия на ул. „Ген. Йосиф В. Гурко“ 1. Организатор е Столична община. Инициативата е израз на желанието да се реализира едно неформално живо общуване на автора с младите му читатели. \r\nГеорги Господинов е носител на Специалната награда на София за изключителни постижения и принос в националната култура, връчена му тази година на тържествена церемония в Народния театър „Иван Вазов” в Деня на София – 17 септември.  \r\nВ разговора ще се включи и Яна Генова, директор на Фондация „Следваща страница“ и на Къщата за литература и превод в София.", "date": "2018.11.27", "title": "Кметът на София Йорданка Фандъкова ще присъства на среща между писателя Георги Господинов и ученици от столични гимназии"}
{"url": "http://www.focus-news.net/news/2018/11/27/2595086/burgas-v-kulturen-tsentar-morsko-kazino-shte-se-sastoi-kontsertat-muzika-ot-edna-fotoizlozhba-v-izpalnenie-na-trio-quatro.html", "text": "От 18.00 часа на 28 ноември в Културен център „Морско казино“ ще се състои концертът „Музика от една фотоизложба“ в изпълнение на Trio Quatro. Това съобщиха от пресцентъра на  Община Бургас . Програмата включва произведения и жанрове от XIX до XXI век. Концертът представлява музикално  пътешествие през вековете, визуално събитие от места, архитектура, гледки, звуци и хора. Участниците в Trio Quatro са музиканти от Бургас, в състав Маркар Мардиросян – виола и китара, Нели Павлова – виола, и Евелина Савова – чело. Триото е известно на бургаската публика и развива богата концертна дейност, участвали са в престижни фестивали у нас и в чужбина. Тази година триото успешно участва във фестивала Caty Mape-Street art, Румъния. Концертът „Музика от една фотоизложба“ ще се състои в зала „Петя Дубарова“ с вход свободен.", "date": "2018.11.27", "title": "Бургас: В Културен център „Морско казино“ ще се състои концертът „Музика от една фотоизложба“ в изпълнение на Trio Quatro"}
{"url": "http://www.focus-news.net/news/2018/11/27/2595087/sport-mirela-demireva-e-lekoatlet-na-godinata.html", "text": "Мирела Демирева бе обявена за лекоатлет на България за 2018 година в 21-ото издание на анкетата на списание „Атлетика“. Европейската вицешампионка в скока на височина получава приза за втори път след 2016 година, когато взе сребро на Олимпийските игри в Рио де Жанейро и дори беше избрана за спортист на България. Втора в анкетата е Александра Начева, световна шампионка в тройния скок за девойки, а трета е Ивет Лалова-Колио.", "date": "2018.11.27", "title": "Спорт: Мирела Демирева е лекоатлет на годината"}
{"url": "http://www.focus-news.net/news/2018/11/27/2595079/kyustendil-uvazhen-e-iskat-sreshtu-12-ot-minyorite-v-bobov-dol-stachkuvali-zaradi-neizplateni-zaplati-prez-2017-g.html", "text": "Уважена е една част от съдебния иск срещу няколко стачкуващи миньори от Бобов дол. Това съобщиха за  Радио „Фокус” – Кюстендил  от Окръжен съд – Кюстендил. Съдът се е произнесъл в срок по образуваното гражданско дело. Искът е внесен от страна на въгледобивното дружество срещу 83-ма работници, стачкували заради неизплатени трудови възнаграждения миньори на 11 и 12 май 2017 година. За 77 от миньорите искът е отхвърлен от съда поради недоказана стачка на посочените дати. Само за датата 11 май 2017 година искът е уважен по отношение на 12 лица, които са били нощна смяна на работа в дружеството. Според съда осъществената тогава от тях стачка е незаконна. Решението подлежи на обжалване пред Софийския апелативен съд в двуседмичен срок от връчването му на страните. \r\nВенцеслав ИЛЧЕВ", "date": "2018.11.27", "title": "Кюстендил: Уважен е искът срещу 12 от миньорите в Бобов дол, стачкували заради неизплатени заплати през 2017 г."}
{"url": "http://www.focus-news.net/news/2018/11/27/2595083/nimh-nay-mnogo-prez-noshtta-e-valyalo-na-nos-emine-12-lkv-m.html", "text": "Най-много през нощта е валяло на нос Емине – 12 л/кв. м. Това съобщи за   Агенция „Фокус“  дежурният синоптик Красимир Стоев от  Националния институт по метеорология и хидрология (НИМХ) при БАН  във връзка с обявения жълт код за обилни валежи в 7 области.  Почти навсякъде в страната вали. В дунавската равнина видимостта е намалена. Няма значителни количества от дъжд, с изключение на нос Емине, където са измерени 12 л/ кв. м. за изминалата нощ. В останалите райони валежите са от 1 л/кв. м. до 5 л/кв. м.  Към момента няма опасност за наводнения. \r\nЖълтият код за обилни валежи е обявен за  областите Благоевград, Смолян, Кърджали, Хасково, Ямбол, Сливен и Бургас. В тези райони на страната до вечерта валежите от дъжд ще са активизират и ще има значителни количества - 20-35 л/кв.м. През нощта срещу сряда валежите ще продължат. Водачите трябва да бъдат внимателни, тъй като може да има затруднения при шофиране заради намалена видимост и аквапланинг.", "date": "2018.11.27", "title": "НИМХ: Най-много през нощта е валяло на нос Емине – 12 л/кв. м"}
{"url": "http://www.focus-news.net/news/2018/11/27/2595092/vladimir-putin-kazachestvoto-v-rusiya-e-znachima-konstruktivna-i-sazidatelna-sila.html", "text": "Президентът на Русия Владимир Путин отправи приветствие към участниците  и гостите в учредителното събрание на Всеруското казашко общество, а телеграмата му бе публикувана във вторник на сайта на Кремъл, предава  ТАСС . \r\n„Днес, благодарение на инициативната, деятелна позиция на обществените организации, доброволци и неравнодушните граждани, подкрепата за органите на властта и Руската православна църква от казачеството не само се възражда, но става все по-значима конструктивна и съзидателна сила“, се казва в телеграмата. \r\nПрезидентът е изразил увереност, че учредяването на Всеруското казашко общество ще способства по-нататъшното развитие на това съсловие и ще го обедини около вековните традиции на предана служба на Отечеството, както и съхраняването на уникалното културно и историческо наследство. \r\nПо-рано бе съобщено, че за първи път в историята руските казаци ще създадат Всеруско казашко общество, което ще координира работата на казаците в цяла Русия. Представители на всичките 11 реестрови (регистрирани) казашки войски на Русия ще се съберат в Москва на 27 ноември, за да участват във втория голям кръг (събиране на представители на различни казашки войски, за да вземат важно решение), за да обмислят създаването на единна казашка армия. Армията ще бъде водена от атаман, назначен от президента на Русия. В първия голям кръг през февруари 2018 г. взеха участие повече от 1500 души от 80 региона на страната. \r\nПревод и редакция:", "date": "2018.11.27", "title": "Владимир Путин: Казачеството в Русия е значима конструктивна и съзидателна сила"}
{"url": "http://www.focus-news.net/news/2018/11/27/2595082/vecherne-novosti-sarbiya-osnovavat-velika-albaniya-a-es-ne-kazva-nito-duma.html", "text": "„Насред Метохия, правителството на самопровъзгласената държава и министерски екип от Тирана, с провокации и обиди за сметка на Сърбия, в понеделник направиха важна стъпка към реализацията на опасния проект „Велика Албания“! Те подписаха редица споразумения и изпълниха най-важните предпоставки за разрушаване на границата от двете страни, с очевидното одобрение на Запада, като всичко това ще се реализира от 1 януари“, алармира на първа страница  белградският ежедневник „Вечерне новости“ . Предаваме материалът без редакторска намеса. \r\n„Символично – четвъртото съвместно отбелязване на прословутата Призренска лига се състоя недалеч от сръбската светиня Печката патриаршия, а срещата завърши със злокобна снимка – Рамуш Харадинай и Еди Рама съединиха ръцете си върху черен двуглав орел на червено знаме. \r\n„Албания и Косово ще вървят ръка за ръка като два горди орела“, обеща албанският премиер Еди Рама, който преди това открито подкрепи безумните мита на Прищина върху стоките от Централна Сърбия и призова Белград „да слезе на земята“. \r\nСлед това оцени, че Сърбия действа „агресивно спрямо Прищина“. \r\n„Спирането на Косово да стане член на Интерпол беше грозно. Освен това Сърбия поиска от един косовски министър да отстрани думата „Република Косово“ от речника си. Европейският съюз би казал на това: ‚What the fuck’”, изруга Рама, демонстрирайки своето възпитание. \r\nНа съвместна пресконференция с (премиера на Косово Рамуш) Харадинай след заседанието, на което бе постигнато съгласие Албания и така наречената държава Косово да влязат в митнически съюз, да признаят взаимно шофьорските книжки, както и за преминаването на границата да е достатъчна лична карта, издадена или в Албания, или в Косово, Рама оцени, че Сърбия не е жертва на митата, въведени от Прищина, защото това не е икономическа мярка, а „ясно политическо решение, за да осъзнае Сърбия, че пътят към бъдещето не минава през забиване на нож в гърба“. \r\n„Днес е денят, в който налагаме 100-процентови мита на север и нулеви на юг. Сърбия не трябва да използва две лица – едно за Косово и едно за Албания“. \r\nПо повод изявлението на Рама в Печ, министърът на външните работи на Сърбия Ивица Дачич заяви, че с подкрепата за косовската блокада върху стоките от Централна Сърбия, албанският премиер е нарушил споразумението за регионално сътрудничество. \r\n„Рама уби уникално икономическо пространство. Няма смисъл да се провеждат срещи за регионално сътрудничество, след това, което той наговори и което каза на Харадинай“. \r\nИначе, петата съвместна сесия на правителствата на Тирана и Прищина бе оценена като най-важната досега от албанският премиер, който посочи също, че сътрудничеството между Косово и Албания е насочено към бъдещето. Той съобщи, че в най-скоро двете страни ще имат \"нулеви мита\", призова за създаването на общ фонд за работа външната политика, за да се подпомогне интегрирането на двете страни в Европейския съюз до 2025 г. и обяви, че от 1 януари, Косово трябва да има възможност за свободен транзитен достъп до пристанището в Драч.. \r\n„Който смята, че това е заплаха, независимо дали в Белград или Брюксел, може да дойде и ние ще обясним, че не е така“. \r\nСпоред сръбския министър на европейската интеграция Ядранка Йоксимович, договорките между албанското правителство и Прищина относно премахването на митата и създаването на общ фонд за външната политика, представлява началото на прилагането на концепцията за обединение в т.нар. Косовска Албания. \r\n„Това, всички подписани и планирани споразумения, с акцент върху Фонда за външна политика, т.нар. Косово и Албания за постигане на пълноправно членство в ЕС до 2025 г., по открит и очевидно финансово осигурен начин, означава териториално разширяване. Това е началото на колапса на основите, които ОССЕ и ЕС са създали и които правят Европа цялостна и свободна“. \r\nПосланикът на САЩ в Сърбия Кайл Скот заяви, че „Косово применя спрямо една държава дискриминационна политика, като в една част от страната има една данъчна политика, а в другата част – различна, това не е наред“. \r\nВ реакция за димите на Харадинай, че Албания и Косово ще се обединят икономически, Скопт заяви, че САЩ гледат на всички активности, които водят към икономическа интеграция в региона позитивно. \r\nМинистърът на търговията на Сърбия Расим Ляич заяви, че всичко това е „класическо политическо шоу“. \r\n„Днес не можете да намерите нито един случай на планетата, където в едната част на територията прилагате една, а в другата част – друга митническа политика. \r\nВ навечерието на срещата министърът на отбраната на Сърбия Александър Вулин заяви, че е ясно, че албанците никога не са се отказвали от проекта за т.нар Велика Албания, но също така е ясно, че това не може да бъде постигнато без насилие и без други народи да престанат да съществуват на определено пространство. \r\n„Велика Албания се създава като етнически чиста държава, а за да се направи тя, трбва да се изселят сърбите, да се откъсне цялата територия на Косово и метохия, трябва да се вземе и част от Черна гора и част от Македония, както и част от Гърция. Т.нар. Велика Албания е заплаха за целия регион. Тревожно е, че ЕС, НАТО като да не разбират, или се правят, че не разбират, че сме свидетели на създаването на Велика Албания“. \r\nИначе, след срещата в Печ членовете на двата кабинета се снимаха направили жест с ръце, символизиращ двуглавият орел от албанското знаме, който обикновено показват поддръжниците на идеята за Велика Албания. Тази снимка говори повече от хиляди думи. И Западът, както обикновено, мълчи. \r\nПредставителите на правителството на Албания и т.нар. правителство на Косово след съвместното си заседание в Печ посетиха гроба на основателя на т.нар. „Армия за освобождение на Косово“ (АОК, на алб. – УЧК) Адем Яшари в Преказ, където Харадинай заяви, че това място „обединява албанците“. \r\nРама, от своя страна, посочи, че са в Преказ „ в чест на славата и историята на семейството на Яшари. \r\n„Споделяме славната история на това семейство и вярваме, че няма по-добро място, от което мога да поздравя всички албанци, където и да са, с празника на знамето с двуглавия орел, символ, който трябва да ни вдъхновява всеки ден“.  \r\nПревод и редакция:", "date": "2018.11.27", "title": "„Вечерне Новости“ (Сърбия): Основават Велика Албания, а ЕС не казва нито дума"}
{"url": "http://www.focus-news.net/news/2018/11/27/2595089/varna-dvizhenieto-tryabva-da-se-osashtestvyava-s-povisheno-vnimanie-po-avtomagistrala-hemus-paten-vazel-nevsha-i-paten-vazel-mlada-gvardiya-v-posoka-sofiya-poradi-remonti.html", "text": "Движението трябва да се осъществява с повишено внимание по автомагистрала „Хемус“ пътен възел „Невша“ и пътен възел „Млада гвардия“ в посока София поради ремонти, предаде репортер на  Радио „Фокус“ – Варна . В участъка между пътен възел „Невша“ и пътен възел „Млада гвардия“ преминаването е двупосочно в едното платно в посока Варна. Ограничено е движението към Невша и Белоградец, като автомобилите се пренасочват по път I-2 Русе – Варна. Шофьорите могат да се качат на автомагистрала „Хемус“ на пътен възел „Каспичан“. Двупосочно едното платно се осъществява и движението по магистрала „Черно море“ към Бургас поради частични ремонти. Няма въведени ограничения на движението на автомобили в областта. Единствено по отсечката от Кранево до Варна при 83-и км е ограничено движението на МПС над 10 тона. Като обходен маршрут се използва отсечката Кичево – Оброчище. Движението в участъка от „Златни пясъци“ до Варна е двупосочно в едно платно, съобразно създадената организация. В района на село Баня, в участъка от Варна до Бургас е въведено ограничение от 50 км/ч. при стеснение на едното платно за движението заради  ремонт на водосток. Работният участък е върху едната пътна лента с дължина до 50 м. Продължават и ремонтните дейности на пътя Варна – Добрич, в района на село Новаково и Стожер, където движението се осъществява в едната лента. Към момента пътните настилки са предимно сухи, но времето над страната е облачно и се очакват валежи в следобедните часове.", "date": "2018.11.27", "title": "Варна: Движението трябва да се осъществява с повишено внимание по автомагистрала „Хемус“ пътен възел „Невша“ и пътен възел „Млада гвардия“ в посока София поради ремонти"}
{"url": "http://www.focus-news.net/news/2018/11/27/2595090/haskovo-v-topolovgrad-shte-bade-otkrit-pametnik-na-legendarniya-haydutin-kara-kolyo.html", "text": "В града ще бъде открит паметник на легендарния хайдутин Кара Кольо. Това съобщиха от пресцентъра на  Община Тополовград . Тържествената церемония за откриването на паметника на Кара Кольо (Омарчалията) ще се състои на 6 декември 2018 година от 12.00 часа. Автор на паметника е тополовградският скулптор Христо Дюлгеров. Събитието се организира от Община Тополовград и Инициативен комитет „Кара Кольо“. \r\nИдеята за създаване на паметника се роди през 2013 година. За нейната реализация бе създаден Инициативен комитет „Кара Кольо“. Инициирана бе дарителска кампания и бяха привлечени средства от  радетели на българщината и приятели на Тополовград. Кампанията бе подкрепена с финансови и материални ресурси от Община Тополовград. \r\nПаметникът на Кара Кольо е монтиран на главната улица в града. Монумент на легендарния хайдутин ще има единствено в Тополовград. Той ще възпитава поколения българи в преклонение пред подвига на Кара Кольо (Омарчалията), превърнал се в един от символите на Сакарския край.", "date": "2018.11.27", "title": "Хасково: В Тополовград ще бъде открит паметник на легендарния хайдутин Кара Кольо"}
{"url": "http://www.focus-news.net/news/2018/11/27/2595093/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече  за състоянието на ВиК мрежата в общината, за проблемите с водоснабдяването и постъпленията, който прави общинското ръководство за справяне с проблема. събеседник по темата ще бъде кмета на Община Пещера Николай Зайчев. Пустееща почти 80-годишна сграда в село Капитан Димитриево може да се разруши всеки момент. Каква е нейната съдба и има ли възможност да бъде продадена, облагородена или приспособена като обект за търговска дейност ще научим от кмета на селото Иван Златинов. Общинското ръководство ще раздаде хранителни пакети на хора с увреждания от община Пещера пред коледните празници. Повече за инициативата ще научим от Стоян Йовчев, експерт в Общината. Телефоните за връзка със студиото са 0885 606692 и 034 420020.", "date": "2018.11.27", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/11/27/2595088/biser-mihaylov-oblasten-upravitel-na-blagoevgrad-spokoyna-e-obstanovkata-v-oblastta-nivata-na-osnovnite-reki-sa-v-niskite-niva.html", "text": "Спокойна е обстановката в областта, нивата на основните реки – Струма и Места, са в ниските нива. Това каза за  Радио „Фокус“ – Пирин  областният управител на Благоевград Бисер Михайлов, по повод обявения жълт код за валежи в региона. „Предприети са действия към предупреждения на 14-те общини на територията на област Благоевград, както и действия по наблюдаване на нивата на реките – Струма и Места“, каза още Бисер Михайлов. Той добави, че от страна на Напоителни системи се следят нивата на язовирите, а Агенцията по метрологичен и технически надзор съблюдава обемите в тях. „Можем да кажем, че имаме достатъчно свободни обеми в язовирите, които да поемат дъждовете. Така че към момента всичко в областта е нормално“, допълни областният управител Михайлов. \r\nЛивия НИНОВА", "date": "2018.11.27", "title": "Бисер Михайлов, областен управител на Благоевград: Спокойна е обстановката в областта, нивата на основните реки са в ниските нива"}
{"url": "http://www.focus-news.net/news/2018/11/27/2595091/ivanka-dilovska-institut-za-energien-menidzhmant-prez-2050-g-energetikata-shte-izlachva-nulevi-emisii-na-vagleroden-dioksid.html", "text": "През 2050 г. енергетиката ще излъчва нулеви емисии на въглероден диоксид. Това каза председателят УС на Института за енергиен мениджмънт Иванка Диловска по време на неформална дискусия EMI Media Club, предаде репортер на  Агенция „Фокус“ . \r\n„Според проучване, което в момента се представя в Брюксел, до 2040-2050 г. се очаква да продължи преходът към по-ниско карбонова енергетика и до 2050 г. тя да стане карбоново неутрална. Това означава, че се вижда предсказуемо през 2050 г. енергетиката вече да не излъчва емисии на въглероден диоксид, което ще се постигне чрез увеличаване на количеството възобновяема енергия. Това е пътят, който се чертае пред бъдещата енергетика“, каза още Диловска и посочи, че за да се случи това, са необходими революции в електроенергийната система. \r\n„Очаква се през 2050 г. електрическата енергия в потреблението да достигне до 60% - т.е. в крайното потребление да се използва три пъти повече ел. енергия, отколкото е в момента. Като най-масово тя ще се употребява в транспорта, тъй като се очаква електроавтомобилите дотогава да станат масов транспорт“, заяви Диловска. \r\nТя посочи, че за да се случи този енергиен преход, финансирането е в ръцете на държавата и регулаторите. „Т.е. ако регулаторът и правителствата не решат да има някаква визия за преход, то компаниите сами няма как да го направят, защото нямат пари“, заяви Диловска. По думите ѝ новите задачи пред електроразпределителните дружества ще да бъдат подобряването на диспечерите, преквалификацията на служителите, дигитализацията и др., като домакинствата също ще станат производители на електрическа енергия. \r\nДиловска представи и анализ на електрическите прекъсвания в Европа за 2016 г. „Средно за България за този период непланираните прекъсвания на тока са били около 113 минути, а планираните – 170 минути. Ние сме в сравнително добра позиция. Дания, Германия и Люксембург са с най-малко непланирани прекъсвания – това е така, защото те имат най-голям брой подземни кабели, които не подлежат на замръзвания. А с най-много непланирани спирания е Румъния“, заяви тя.  \r\nЦветилена СИМЕОНОВА", "date": "2018.11.27", "title": "Иванка Диловска, Институт за енергиен мениджмънт: През 2050 г. енергетиката ще излъчва нулеви емисии на въглероден диоксид"}
{"url": "http://www.focus-news.net/news/2018/11/27/2595085/dobrich-obshtinskite-savetnitsi-odobriha-sklyuchvane-na-dogovor-za-kredit-s-tsel-realizatsiya-na-proekti-finansirani-ot-evropeyskite-fondove.html", "text": "Общинските съветници одобриха сключване на договор за кредит с „Фонд за органите на местното самоуправление в България – ФЛАГ“ ЕАД за поемане на краткосрочен общински дълг с цел реализация на проекти, финансирани от Европейските фондове, предаде кореспондент на  Радио „Фокус” – Варна . Община град Добрич е бенефициент по два проекта, финансирани от Оперативна програма „Региони в растеж“ 2014-2020. Единият проект е „Подобряване, надграждане и реконструкция на инфраструктура в зона с потенциал за икономическо развитие“, заложен в Инвестиционната програма на Община град Добрич и Интегрирания план за градско възстановяване и развитие. Проектът включва реконструкция и рехабилитация на улица \"6-ти септември\" с два подобекта - юг и север и отклонение към фирма за производство на хляб. Проектът е предвидено да подобри не само инфраструктурата, но и достъпа и свободното придвижване на хора с увреждания. Предвидено е също осигуряване на телекомуникационна свързаност с нов оптичен кабел и подмяна на улично осветление с енергоефективно. Проектът е на обща стойност 1 446 029.28 лева с продължителност 24 месеца.  \r\nДругият проект е „Реконструкция и модернизация на Професионална гимназия по ветеринарна медицина „Проф. д-р Георги Павлов” град  Добрич”. Основна цел на проекта е създаване на условия за модерна образователна услуга чрез подобряване на образователната инфраструктура в гимназията. Тя е единствена за Североизточна България и в нея се обучават ученици от седем области. С изпълнението на предвидените дейности е предвидено изцяло да се обнови и реконструира остарялата материална  база и да бъдат създадени съвременни условия за обучение. Дейностите включват ремонт на учебни помещения, места за спорт и отдих и дворни пространства с цел подобряване на образователната среда, повишаване на нейната привлекателност и намаляване на броя на преждевременно отпадналите от образователната система ученици.  \r\nОчакванията са да се подобри учебният процес и качеството на обучението чрез модернизиране на оборудването на учебните помещения – кабинети и лаборатории. Чрез предвидените мерки за повишаване на енергийната ефективност трябва да се намалят експлоатационните разходи. Предвидено е и подобряване на условията за достъп на лицата в неравностойно положение до образователната среда. Проектът е на обща стойност 1 299 954.78  лева с продължителност 24 месеца. Максималният размер на дълга е 998 838 лева, срокът на погасяване – до 12 месеца, считано от датата на подписване на договора за кредит, с възможност за предсрочно погасяване изцяло или на части, без такса за предсрочно погасяване. \r\nЖулиета НИКОЛОВА", "date": "2018.11.27", "title": "Добрич: Общинските съветници одобриха сключване на договор за кредит с цел реализация на проекти, финансирани от Европейските фондове"}
{"url": "http://www.focus-news.net/news/2018/11/27/2595095/smolyan-avtomobil-i-kompyutarna-tehnika-sa-izgoreli-pri-pozhar-na-patya-smolyan-madan.html", "text": "Автомобил и компютърна техника са изгорели при пожар на пътя Смолян – Мадан. Това съобщиха от  ОДМВР – Смолян . Сигналът за горящ автомобил е подаден на 23 ноември 2018 г. в 22.10 часа. Съобщено е за възникнал пожар в лек автомобил Опел „Зафира“ без АГУ на разклон „Черна“. Предполагаема причина за пожара е късо съединение в двигателния отсек. При пожара няма пострадали. Унищожени са: автомобилът, бяла, черна и компютърна техника (таблет, лаптоп и 2 броя ел. ролетки). Спасени са намиращите се в близост сграда и 3 бр. леки автомобили. Произшествието е посетено и ликвидирано  от един екип на РСПБЗН – Мадан.", "date": "2018.11.27", "title": "Смолян: Автомобил и компютърна техника са изгорели при пожар на пътя Смолян – Мадан"}
{"url": "http://www.focus-news.net/news/2018/11/27/2595100/sofiya-trima-dushi-sa-zadarzhani-za-krazhba-na-kozmetichni-produkti-za-pochti-70-000-leva.html", "text": "Трима души са задържани за кражба на козметични продукти за почти 70 000 лева. Това съобщиха от пресцентъра на  МВР . Действията по разследването започнали на 7 октомври след сигнал, подаден от управителя на магазин за козметика и парфюми в столичен търговски център, за откраднати продукти на стойност от почти 70 000 лева.  \r\nСлед извършване на оглед на място по случая било образувано досъдебно производство. В хода на предприетото разследване криминалистите установили извършителите на престъплението - двама мъже, на 40 и 29 години, както и 20-годишна жена. На 9 ноември жената и по-младият мъж били задържани с полицейски мерки до 24 часа в Пето РУ, а вторият мъж, укрил се от полицията - обявен за общодържавно издирване. При последвалите допълнителните издирвателни действия на 23 ноември той е открит и също задържан с полицейска мярка до 24 часа.  \r\nВ рамките на извършените претърсвания в жилищата на тримата били намерени и иззети откраднатите продукти, както и други вещи, свързани с криминалното деяние.  \r\nСлед доклад на събраните материали по случая в Софийската районна прокуратура жената и 40-годишният мъж са привлечени като обвиняеми за престъпление по чл. 195 от НК. На нея е наложена мярка „Парична гаранция“ в размер на 500 лева, а на него - постоянна мярка „Задържане под стража“. Съучастникът им е разпитан като свидетел пред съдия и освободен.", "date": "2018.11.27", "title": "София: Трима души са задържани за кражба на козметични продукти за почти 70 000 лева"}
{"url": "http://www.focus-news.net/news/2018/11/27/2595097/plovdiv-apelativniyat-sad-ostavi-v-aresta-41-godishen-mazh-za-pritezhanie-na-narkotitsi-za-okolo-5000-leva.html", "text": "Апелативният съд потвърди определение на Пазарджишкия окръжен съд и остави в ареста 41-годишен мъж с инициали К.С. от село Левски. Това съобщиха от  Съдебната палата . Той е обвинен в държане на наркотични вещества с цел разпространение. Задържан е на 30 май 2018 г. с 845 грама марихуана на стойност над 5 000 лева. Пловдивските магистрати отхвърлиха жалбата му за промяна на мярката за неотклонение от „задържане под стража“ в по-лека, като посочиха, че според доказателствата, той е държал близо килограм марихуана. Твърдението, че наркотикът е бил за лични цели и го е приемал за лечение, не се доказва до момента, тъй като назначената съдебно-медицинска експертиза все още не е изготвена. \r\nПрестъплението, в което е обвинен К.С., е извършено в условията на опасен рецидив, тъй като той е съден 6 пъти досега. Според съда ако подсъдимият излезе на свобода, има опасност да се укрие предвид съпротивата, която е оказал при задържането му. \r\nДосъдебното производство срещу К.С. е на финала си и засега няма основания за промяна на мярката за неотклонение, постановиха магистратите от Пловдивския апелативен съд. Решението е окончателно.", "date": "2018.11.27", "title": "Пловдив: Апелативният съд остави в ареста 41-годишен мъж за притежание на наркотици за около 5000 лева"}
{"url": "http://www.focus-news.net/news/2018/11/27/2595096/ministar-mladen-marinov-provede-sreshta-s-makedonskiya-si-kolega-oliver-spasovski.html", "text": "Комуникацията между страните ни е отлична – и на политическо, и на професионално ниво. Готови сме да ви помагаме в пътя към Европа. С тези думи министър Младен Маринов посрещна в кабинета си вътрешния министър на Македония Оливер Спасовски, съобщиха от пресцентъра на  МВР . Двамата оцениха високо постигнатите контакти на оперативно ниво и възможностите за развитието им. Министрите се обединиха около позицията, че трансграничната престъпност е предизвикателство за международното сътрудничество на правоохранителните органи.  \r\n\"Гражданите трябва да се чувстват сигурни и това зависи в голяма степен от взаимодействието със съседните държави. Македония върви по път, който вие сте изминали и преследва своите цели - членство в НАТО и ЕС. Опитът на България е важен и съветът от приятели ще ни окаже ценна помощ за постигането на тези цели\", отбеляза Оливер Спасовски.", "date": "2018.11.27", "title": "Министър Младен Маринов проведе среща с македонския си колега Оливер Спасовски"}
{"url": "http://www.focus-news.net/news/2018/11/27/2595098/vidin-granichni-politsai-zadarzhaha-mazh-i-zhena-prevozvashti-133-kg-metamfetamin.html", "text": "Гранични полицаи задържаха мъж и жена, превозващи 133 кг метамфетамин. Това съобщиха от  ГД \"Гранична полиция\" .  \r\nНа ГКПП-Видин на 24 ноември вечерта за влизане в страната пристигнал лек автомобил с двама български граждани – мъж и жена. При извършена съвместна проверка от служители на ГД \"Гранична полиция\" и ТМУ-Лом, в багажника на автомобила в спортни сакове, както и на мястото на резервната гума, са открити 29 пакета с таблетки в розов и зелен цвят. При извършения полеви наркотест таблетките реагирали на метамфетамин. Общото количество на наркотика е 133 кг. Граничните полицаи са задържали двамата пътници от автомобила. \r\nГПУ – Видин е образувано досъдебно производство за извършено престъпление по чл.354 а от НК. Работата по случая продължава под ръководството на Окръжна прокуратура – Видин.", "date": "2018.11.27", "title": "Видин: Гранични полицаи задържаха мъж и жена, превозващи 133 кг метамфетамин"}
{"url": "http://www.focus-news.net/news/2018/11/27/2595094/nsi-indeksat-na-tsenite-na-proizvoditel-v-selskoto-stopanstvo-za-tretoto-trimesechie-na-2018-g-se-uvelichava-s-66-spryamo-sashtoto-trimesechie-na-2017-godina.html", "text": "Индексът на цените на производител в селското стопанство за третото тримесечие на 2018 г. се увеличава с 6.6% спрямо същото тримесечие на 2017 година. Това сочи  статистика на Националния статистически институт (НСИ) . Индексът на цените на продукцията от растениевъдството се увеличава със 7.7%, а на продукцията от животновъдството - с 0.1%. Спрямо предходната година цените на селскостопанската продукция отбелязват увеличение с 1.7%, като в растениевъдството е отчетено увеличение с 2.7%, а в животновъдството - намаление с 3.7%. \r\nПрез третото тримесечие на 2018 г. спрямо същото тримесечие на 2017 г. увеличение се наблюдава в цените на: зърнените култури - с 10.9%, техническите култури - с 1.9%, пресните зеленчуци - с 4.5%, картофите - с 4.1%, и пресните плодове - с 18.4%. По-ниски са цените на фуражните култури с 13.4%. Увеличение е отчетено в цените на: меката пшеница - с 12.0%, ечемика - с 13.3%, царевицата за зърно - със 7.1%, оранжерийните домати - с 11.3%, бялото главесто зеле - с 30.6%, краставиците от открити площи - със 17.8%, оранжерийните краставици - с 50.3%, зрелия кромид лук - с 9.7%, ябълките - с 30.3%, сливите - с 9.2%, орехите - с 55.8%, и кайсиите - с 52.9%. Понижават се цените на: твърдата пшеница - с 10.9%, зрелия фасул - с 4.9%, лещата - с 5.5%, и царевицата за силаж - с 40.5%.  \r\nСпрямо същото тримесечие на 2017 г. цените на живите животни намаляват с 6.6%, а на животинските продукти се увеличават с 4.0%. Спад е отчетен в цените на всички основни категории селскостопански животни. Цените на едрия рогат добитък намаляват с 1.1%, на свинете - с 10.7%, на овцете - с 6.3%, на козите - с 16.7%, и на домашните птици - с 3.0%. При животинските продукти по-високи са цените на: кравето мляко - с 4.0%, биволското мляко - с 1.4%, овчето мляко - с 3.5%, и кокошите яйца за консумация - с 20.5%. \r\nПрез третото тримесечие на 2018 г. спрямо 2017 г. повишаване се наблюдава в цените на: зърнените култури - с 4.9%, картофите - със 7.5%, и пресните плодове - с 9.1%. Спрямо 2017 г. намаление е отчетено в цените на: техническите култури - с 1.1%, фуражните култури - с 10.7%, и пресните зеленчуци - с 3.8%. В животновъдството цените на живите животни намаляват със 7.5%, а на животинските продукти - c 1.5%. \r\nСпрямо 2017 г. през третото тримесечие на 2018 г. по-високи са цените на: меката пшеница - с 5.5%, ечемика - с 10.9%, ябълките - с 22.2%, сливите - с 10.8%, кайсиите - с 36.7%, и орехите - с 30.1%. По-ниски са цените на: слънчогледа - със 7.4%, лещата - с 23.3%, царевицата за силаж - с 40.9%, доматите от открити площи - с 4.5%, оранжерийните домати - с 21.2%, оранжерийните краставици - с 13.0%, и пипера за прясна консумация - с 18.3%. \r\nВ животновъдството през третото тримесечие на 2018 г. спрямо 2017 г. намаление се наблюдава в цената на всички основни категории животни с изключение на едрия рогат добитък, чиито цени се повишават с 3.3%. Цените на свинете намаляват с 10.9%, на овцете - с 4.0%, на козите - с 13.6%, и на домашните птици - с 5.2%. При животинските продукти увеличение отбелязват цените на биволското мляко - с 6.3%, и на кокошите яйца за консумация - с 1.3%. \r\nИндексът на цените на продуктите и услугите за текущо потребление в селското стопанство за третото тримесечие на 2018 г. е по-висок с 4.0% спрямо същото тримесечие на предходната година и с 4.7% спрямо 2017 година. \r\nПрез третото тримесечие на 2018 г. спрямо съответното тримесечие на 2017 г. по-високи са цените на: посевния и посадъчния материал - с 5.0%, електроенергията и горивата - с 6.7%, минералните торове - с 6.7%, ветеринарномедицинските продукти - с 2.7%, и фуражите - с 2.5%. По-ниски са цените на продуктите за растителна защита с 2.3%. \r\nСпрямо 2017 г. през третото тримесечие на 2018 г. по-високи са цените на: посевния и посадъчния материал - с 3.9%, електроенергията и горивата - с 11.4%, минералните торове - с 2.9%, ветеринарномедицинските продукти - с 2.2%, и фуражите - с 1.6%. Намаляват цените на продуктите за растителна защита - с 2.3%.", "date": "2018.11.27", "title": "НСИ: Индексът на цените на производител в селското стопанство за третото тримесечие на 2018 г. се увеличава с 6.6% спрямо същото тримесечие на 2017 година"}
{"url": "http://www.focus-news.net/news/2018/11/27/2595101/veliko-tarnovo-8-dogovora-po-op-inovatsii-i-konkurentosposobnost-za-blizo-11-mln-lv-sa-sklyucheni-na-teritoriyata-na-obshtina-svishtov.html", "text": "8 договора по ОП „Иновации и конкурентоспособност“ са сключени на територията на община Свищов до момента. Общата им стойност е почти 11 млн. лв. Това заяви в предаването „Добре дошли в Свищов“ на  Радио „Фокус“ – Велико Търново  Мустафа Чаушов, началник сектор към Главна дирекция „Европейски фондове за конкурентоспособност“. Той представи в града това, което е направено до момента по програмата. По думите му три от процедурите са вече приключили, а останалите пет са в процес на изпълнение. „Заплатени са 2.9 млн. лв.  и в сравнение с предходния период  това е почти двойно повече, но то не е достатъчно и се надяваме в последствие, със следващите процедури, активността да е по-голяма“, коментира експертът. \r\nНа национално ниво в момента има обявени 10 процедури на конкурентен подбор и 13 процедури на директно предоставяне. Към средата на ноември са сключени са 1945 договора. Общият размер на предоставената безвъзмездна помощ е в размер на 1.7 млрд. лева. \r\nЛуиза ТРАНЧЕВА", "date": "2018.11.27", "title": "Велико Търново: 8 договора по ОП „Иновации и конкурентоспособност“ за близо 11 млн. лв. са сключени на територията на община Свищов"}
{"url": "http://www.focus-news.net/news/2018/11/27/2595099/nikolay-zaychev-kmet-na-peshtera-ochakva-se-priemaneto-na-biznes-plan-na-chiyato-baza-da-se-razviva-deynostta-na-vik-druzhestvoto-v-obshtinata.html", "text": "Големият проблем с ВиК дружеството в община Пещера преди години беше в това, че нямаше как да се правят допълнителни инвестиции, тъй като не можеше как да се участва с европейско финансиране заради факта, че нашата област нямаше асоциация. Това каза за  Радио „Фокус“ – Пазарджик  Николай Зайчев, кмет на Община Пещера. По думите му този проблем вече е решен. „Ние сме една от малкото общини, които са направили асоциация с Областна администрация, т.е. с държавата, и в момента вече нашето дружество се управлява от тази асоциация - 50% държавно участие и 50% участие на Общината. По този начин ще бъде приет и новият бизнес план, който в момента се изработва – един изключително сериозен документ, на база на който да се развива дружеството. Но основният ни проблем, свързан с водоснабдяването и канализацията на общината, си остава неправилно изпълненият воден цикъл на общината – градът и селата Радилово и Капитан Димитриево, което се дължи и на недобро проектиране до някаква степен. За съжаление в момента нашето ВиК дружество инвестира собствени средства в ремонти на съоръжения, канализация и водоснабдяване, извършени с европейско финансиране“, уточни Зайчев. Той коментира също, че до настоящият момент е имало над десет срещи с фирмите изпълнители поне да възстановят разходите на ВиК дружеството, като видят какво е извършено. До момента има възстановена само една фактура. \r\nАлбена ЖИЛЕКОВА", "date": "2018.11.27", "title": "Николай Зайчев, кмет на Пещера: Очаква се приемането на бизнес план, на чиято база да се развива дейността на ВиК дружеството в общината"}
{"url": "http://www.focus-news.net/news/2018/11/27/2595106/burgas-v-grada-shte-se-provede-aktsiya-zhalti-stotinki-detsa-pomagat-na-detsa.html", "text": "На 5 декември в Mall Galleria – Бургас (ниво 1) от 10.00 до 21.00 часа ще бъде организиран пункт за събиране на монети от всички желаещи да се включат в акцията „Жълти стотинки – Деца помагат на деца“. Това съобщиха от пресцентъра на  Общината . Организаторите са доброволци към Сдружение „Съзидание – 2012“, което за единадесета поредна година провежда кампания за събиране на жълти стотинки в цялата страна. Идеята е заимствана от едноименната акция във Франция под патронажа на мадам Бернадет Ширак, чиято фондация работи повече 20 години и е реализирала много проекти във френското детско здравеопазване. В България акцията е целогодишна, като на 1 юни и на 6 декември стотинките се предават в клоновете на Банка ДСК или в организираните пунктове за събиране на монетите. През изминалите 11 години бяха събрани средства за така необходимата апаратура и консумативи за детските отделения в София, Добрич, Пловдив, Бургас, Варна, Сливен, Велико Търново, Видин, Благоевград, Карлово, Ловеч и Смолян.", "date": "2018.11.27", "title": "Бургас: В града ще се проведе акция „Жълти стотинки – Деца помагат на деца”"}
{"url": "http://www.focus-news.net/news/2018/11/27/2595103/pazardzhik-izlozhbata-s-pulsa-na-tvoretsa-shte-bade-predstavena-v-grada-v-ramkite-na-proekta-izkustvo-s-panagyurski-dah-tvorchestvo-ot-obshtnostta-za-obshtnostta.html", "text": "Продължават проявите от проекта „Изкуство с панагюрски дъх – творчество От общността За общността“. Това съобщи за  Радио „Фокус“ – Пазарджик  Радка Костуркова, от Общината. Тя обясни, че в изложбеното фоайе на Театър Дом-паметник от 17.30 часа, ще бъде открита изложбата „С пулса на твореца“. В изложбата ще бъдат представени картините на местните творци и художници, участвали в Общинския пленер „С пулса на твореца“ през месец септември – Нистор Хаинов, Елка Дееничина, Пепа Машева, Лушка Кочева, Анастасия Лулчева, София Николаева, Евгения Любенова, Димитър Панчев и Христина Зайкова. „Утре от 15.00 часа в Центъра за подкрепа за личностно развитие – Панагюрище, ще бъдат наградени отличените в ученическия конкурс „С даровете на есента“. Проектът „Изкуство с панагюрски дъх – творчество От общността За общността“ ще завърши с концерт на Орлин Чолаков – Трубадура на седем езика. Концертът ще се състои в голямата зала на Театър Дом-паметник от 18.30 часа и в него ще вземат участие Александрина Чолакова – пиано, поетът Георги Драмбозов и поетесата Виктория Катранова“, допълни Костуркова. \r\nВаня НИКОЛОВА", "date": "2018.11.27", "title": "Пазарджик: Изложбата „С пулса на твореца“ ще бъде представена в града в рамките на  проекта „Изкуство с панагюрски дъх – творчество От общността За общността“"}
{"url": "http://www.focus-news.net/news/2018/11/27/2595104/blagoevgrad-v-regionalniya-istoricheski-muzey-shte-badat-predstaveni-knigite-yaz-si-mileya-za-egeya-i-stoyan-krastoilov-glavniyat-voyvoda-na-kresnenskoto-vastanie-1878-g.html", "text": "В Регионалния исторически музей ще бъдат представени двете най-нови книги на писателката и поетеса Янка Иванова. Това съобщи за  Радио „Фокус“ – Пирин  д-р Елена Чългънова, историк и уредник в културната институция. По думите ѝ представянето ще бъде от 16.00 часа в конферентната зала на музея. Книгите са озаглавени: „Яз си милея за Егея“ и „Стоян Крастоилов – главният войвода на Кресненското въстание 1878 г.“. Д-р Чългънова добави, че те са издадени през 2018 година. „На представянето ще присъстват наследници от различни части на България“, допълни д-р Чългънова. \r\nЛивия НИНОВА", "date": "2018.11.27", "title": "Благоевград: В Регионалния исторически музей ще бъдат представени книгите „Яз си милея за Егея“ и „Стоян Крастоилов – главният войвода на Кресненското въстание 1878 г.“"}
{"url": "http://www.focus-news.net/news/2018/11/27/2595108/haskovo-12-hilyadi-leva-sa-sabranite-sredstva-ot-blagotvoritelniya-kontsert-angeli-za-nadezhda.html", "text": "12 хиляди лева бяха събрани от концерта „Ангели за надежда“. Това казаха инициаторите от Фолклорен клуб „Славяни“, съобщиха от пресцентъра на  Община Хасково . Средствата ще бъдат разделени по равно и връчени лично на родителите  на 6 месечния Борил и 12 годишната Яница. И двете деца се нуждаят от средства за да продължат лечението си. \r\nОт продажбата на покани са събрани над 7 600 лева, участниците в концерта са дарили повече от 1600 лева, почти такава е сумата и в кутиите. Близо 1000 лева са събрани на благотворителния базар, има и средства от анонимни дарители, които допълват сумата до 12 хиляди лева. Концертът се проведе в зала „Дружба“ на 23 ноември, с участието на 22 формации. \r\nОт фолклорен клуб „Славяни\" благодарят на всички, които подкрепиха инициативата и доказаха, че Хасково може за пореден път да се обедини за да спаси живота на две деца.", "date": "2018.11.27", "title": "Хасково: 12 хиляди лева са събраните средства от благотворителния концерт „Ангели за надежда“"}
{"url": "http://www.focus-news.net/news/2018/11/27/2595107/blagoevgrad-detska-gradina-sinchets-se-vklyuchi-v-operatsiya-plyusheno-meche.html", "text": "Деца, родители и учители от ДГ „Синчец“ подкрепиха активно Операция „Плюшено мече“. Това съобщиха от пресцентъра на  Община Благоевград . Те се включват в инициативата за втора поредна година. Обединени от каузата за сбъдване на детски мечти на деца и младежи в неравностойно положение в България, всички доброволци се заеха с набавянето на 120 подаръка за деца от три социални услуги в Благоевград. С общи усилия всеки един подарък беше старателно опакован. \r\nНа финала всички доброволци – деца и възрастни си обещаха следващата година да бъдат по-многобройни, а зарадваните деца умножени поне по 3. \r\nСдружение „Операция Плюшено започва като гражданска доброволческа инициатива, преди 11 години, с подаръци за 40 деца от един дом, а днес вече е сдружение в обществена полза, което не просто връща Коледата на 8 000 бенефициенти всяка година, но освен това развива уменията на талантливи младежи в неравностойно положение и им дава шанс за професионална реализация чрез целогодишната менторска програма “Скритите таланти на България”.", "date": "2018.11.27", "title": "Благоевград: Детска градина „Синчец“ се включи в операция „Плюшено мече“"}
{"url": "http://www.focus-news.net/news/2018/11/27/2595109/ivanka-dilovska-institut-za-energien-menidzhmant-v-evropa-nyama-ikonomicheski-stimul-za-masova-zamyana-na-segashnite-sistemi-za-otoplenie-s-novi-s-koito-da-se-prechisti-vazduhat.html", "text": "В Европа няма икономически стимул за масова замяна на сегашните системи за отопление с нови, с които да се пречисти въздухът. Това каза председателят УС на Института за енергиен мениджмънт Иванка Диловска по време на неформална дискусия EMI Media Club, предаде репортер на  Агенция „Фокус“ . \r\n„Според последни данни 54% oт населението на България използва дърва и въглища, 28,6% - електричество, 15% - централно топлоснабдяване, и 2% - природен газ. От този начин на отопление се създава много голям проблем, защото причинители на фините прахови частици (ФПЧ) са именно тези 54% - те създават между 77% и 83% от общите емисии на ФПЧ“, заяви Диловска.  \r\nТя посочи, че Министерството на околната среда и водите предвижда скромни мерки, за да се справи с това. „Например, въвеждане на стандарти за качество на горивата, да има по-строг контрол върху горенето на дървата, да се изведат от употреба отоплителни уреди, които не отговарят на изискванията, и др. Тоест, няма кой знае какви оптимистични мерки и стъпки, които да показват една по-различна картина в близките години“, каза още Диловска. \r\nПо думите ѝ електрификацията при отоплението изглежда много привлекателна и то не само заради по-чистия въздух, но и защото чрез термопомпите се плаща за 1 кВтч топлинна енергия, а се получава такава в три пъти повече. „Лошото на тези термопомпи е, че са много шумни, обледяват се и не затоплят вода – така че те не са добър вариант и в западните държави не се подпомагат. Средната цена за една термопомпа е около 10-13 хил. лв., като срокът им на живот е около 15 г. По наши изчисления, ако сменим начина си на отопление с термопомпа, то годишно бихме спестили между 13 лв.  и 1500 лв. в зависимост от типа ни на отопления. Т.е. първоначалната инвестиция няма да може да се възвърне чрез спестяванията. Изводът е, че в момента в Европа няма икономически стимул да очакваме масова замяна на съществуващите системи за отопление с тези нови системи“, заяви Диловска. „Така че няма как да очакваме по този начин да се пречисти въздухът без някакъв тип финансови стимули“, каза още тя. \r\nДиловска обясни, че единствено във Великобритания има създадена система, според която за първите 7 години от купуването на уреда домакинствата получават голяма помощ от държавата при плащането на сметките. \r\nЦветилена СИМЕОНОВА", "date": "2018.11.27", "title": "Иванка Диловска, Институт за енергиен мениджмънт: В Европа няма икономически стимул за масова замяна на сегашните системи за отопление с нови, с които да се пречисти въздухът"}
{"url": "http://www.focus-news.net/news/2018/11/27/2595110/smolyan-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в Смолян, пътните настилки са мокри и хлъзгави, предаде репортер на  Радио „Фокус“ – Смолян . Автомобилният трафик е интензивен по централните улици в града. \r\nЗа днес в област Смолян е обявен жълт код за обилни валежи. Очаква се до вечерта дъждовете да се активизират и да паднат значителни количества до 20 - 35 л/кв. м. През нощта срещу сряда валежите ще продължат. \r\nНели ГЕРГЬОВСКА", "date": "2018.11.27", "title": "Смолян: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/11/27/2595114/blagoevgrad-zdravni-mediatori-ot-obshtinata-poluchiha-pocheten-plaket-za-izklyuchitelen-prinos-pri-rabotata-si-s-uyazvimi-grupi.html", "text": "Председателят на УС на НМЗМ – Антоанета Ефтимова и здравен медиатор в Община Благоевград, получи почетен плакет от екипа на ГлаксоСмитКлайн за България за изключителен принос на НМЗМ в работата с уязвими групи от етнически произход и етичен подход в дейностите им. Това съобщиха от пресцентъра на  Община Благоевград . Тя бе наградена по време на XII-та Национална среща по проект „Инициатива за здраве и ваксинопрофилактика“, която се проведе в София на 21 ноември. По време на инициативата бе дадено поредно цялостно признание на  Националната  мрежа на здравните медиатори  в България.  \r\n„Инициатива за здраве и ваксинопрофилактика“, като дългогодишен успешен патртньор на НМЗМ,традиционно  продължи в следващите два дни с обучителен компонент, в рамките на който здравните медиатори от цялата страна получават здравна информация по различни теми, представена от водещи специалисти в областта на социално-значимите, заразните и незаразните и детските болести.", "date": "2018.11.27", "title": "Благоевград: Здравни медиатори от Общината получиха почетен плакет за изключителен принос при работата си с уязвими групи"}
{"url": "http://www.focus-news.net/news/2018/11/27/2595112/yordanka-fandakova-kmet-na-sofiya-stolitsata-ni-e-natsionalen-lider-v-oblastta-na-informatsionnite-i-komunikatsionnite-tehnologii.html", "text": "София е национален лидер в областта на информационните и комуникационните технологии, с огромен потенциал за водещо място в региона. Това каза кметът на София Йорданка Фандъкова по време на Глобален технологичен форум, предаде репортер на  Агенция „Фокус“ .  \r\n„България няколко години подред в на първо място в Европа и на 9-о в света в най-престижната класация за аутсорцинг дестинации“, посочи тя. Най-развиващата се индустрия в аутсорцинга у нас е ИТ-бизнес процесите. Този сектор расте с двуцифрени темпове през последните 4 години и носи проходи от износ от над 1 млрд. евро годишно. Той генерира около 3 % от брутния вътрешен продукт на страната. Над 80% от всички заети в сектора работят тук в София. Това са над 25 хил. души със средна възраст 25.5 години“, посочи тя. „Миналата седмица София спечели домакинството на много специален форум. Той беше организиран по идея на българския еврокомисар Мария Габриел. Тук в София се взеха много важни решения за развитието и подкрепата за стартъп от страна на Европейската комисия. Това даде и нов стимул за развитието на стратегическите компании в София. Основателно София се споменава от световни медии, като дигитална столица на новите пазари“, изтъкна Фандъкова.", "date": "2018.11.27", "title": "Йорданка Фандъкова, кмет на София: Столицата ни е национален лидер в областта на информационните и комуникационните технологии"}
{"url": "http://www.focus-news.net/news/2018/11/27/2595113/burgas-yavor-velchev-shte-se-vklyuchi-v-blagotvoritelniya-kontsert-v-podkrepa-na-ivan-mihaylov.html", "text": "Участникът от „Гласът на България“, поп-соул фънк изпълнителят Явор Велчев – Яви ще вземе участие в благотворителния концерт в подкрепа на бургазлията Иван Михайлов, който страда от остра миеломоноцитна левкемия, съобщиха от пресцентъра на  Общината . Изпълнителят, заедно с групата си „INDIGO KIDS“, е определян като един от най-креативните, артистични  и независими музиканти у нас, които вярват, че с музика могат да променят света. В подкрепа на 42 -годишния Иван и борбата му с коварното заболяване, на сцената на НХК на 1 декември ще излязат  още малките таланти от детски хор „Милка Стоева“, ФТА „Никола Гинов“, Танцова школа „Дюн“, The Next Crew, Емил Маджаров и Елица Георгиева, Давид Сукнаров, MEIA, Даниела Стоянова, ПФА „Странджа“, Народен хор „Трепетлика“ и Бургаски духов оркестър. Началото на концерта е в 18.00 часа.Всеки, който желае, може да си закупи покана предварително на касата НХК. Цената на билета е 10 лв. В събота касата ще работи от 15.00 до 18.00 часа. Преди концерта в събота от 16.00 часа е организиран и благотворителен базар в  НХК в подкрепа на Иван.  \r\nИван Москов Михайлов е на 42 години и е диагностициран с агресивна, бързоразвиваща се болест – остра миеломоноцитна левкемия, придружена от транслокация на хромозоми и FLT3-ITD генетична мутация. Мъжът е преминал първия етап от лечението на заболяването чрез химиотерапия, но за успешното излекуване трябва да бъдат извършени процедури за трансплантация на стволови клетки. Операцията се извършва в Англия. Първият етап на трансплантацията, включващ подготвителна терапия, трансфер на стволови клетки и първоначално възстановяване, премина успешно. През следващите месеци лечението на Иван в Лондон продължава, като целта е да се избегнат сериозни усложнения вследствие на трансплантацията или липсата на имунна система. \r\nНадеждата на лекарите е присадените клетки да вземат надмощие над старите. Ако всичко върви по план, следва година таргетна терапия с FLT3 инхибитори. Цената на лечението дотук надхвърли 260 000 паунда, събрани чрез заеми и дарения. Остатъкът от трансплантационния цикъл плюс терапията с инхибитори се очаква да струват още около 200 000 паунда. \r\nЗа събирането на средства за лечението на Иван Москов Михайлов са открити банкови сметки: \r\nБАНКОВИ СМЕТКИ ЗА ДАРЕНИЯ \r\nBGN \r\nИван Москов Михайлов \r\nIBAN: BG70UNCR70001523273327 \r\nBIC (SWIFT): UNCRBGSF \r\nОснование: Дарение за лечение \r\nEUR \r\nИван Москов Михайлов \r\nIBAN: BG81UNCR70001523273420 \r\nBIC (SWIFT): UNCRBGSF \r\nОснование: Дарение за лечение \r\nUSD \r\nИван Москов Михайлов \r\nIBAN: BG59UNCR70001523273331 \r\nBIC (SWIFT): UNCRBGSF \r\nОснование: Дарение за лечение \r\nGBP \r\nИван Москов Михайлов \r\nIBAN: BG05UNCR70001523334152 \r\nBIC (SWIFT): UNCRBGSF \r\nОснование: Дарение за лечение \r\nКутии за събиране на дарения са поставени при входа на Община Бургас, КЦ „Морско казино“, Туристическия информационен център на ул. „Александровска“, Експоцентър „Флора“ и Операта. Информация за кампанията може да откриете  .", "date": "2018.11.27", "title": "Бургас: Явор Велчев ще се включи в благотворителния концерт в подкрепа на Иван Михайлов"}
{"url": "http://www.focus-news.net/news/2018/11/27/2595111/sport-bivshiyat-prezident-na-fide-ilyumzhinov-shtyal-da-zaspi-po-vreme-na-partiite-mezhdu-karlsen-i-karuana.html", "text": "Бившият президент на международната федерация по шахмат (ФИДЕ) Кирсан Илюмжинов заяви, че е можел да заспи на някои от партиите от мача за световната титла между норвежеца Магнус Карлсен и претендента Фабиано Каруана. По неговите думи, на такъв форум шахматистите трябва да играят за публиката, а не да се съгласяват на гросмайсторски ремита. Двамата направиха прецедент в историята на играта, като завършиха и 12-е партии помежду си по класически шах наравно и сега ще решават титлата в тайбрек, който ще се състои утре, 28 ноември. Първо ще се играят 4 партии по бърз шах, ако равенството се запази се изиграват 2 партии блиц, след това още 4 блиц-мача по 2 партии, а накрая и решаваща партия, в която белите имат голямо предимство, но ремито се счита за победа на черните.", "date": "2018.11.27", "title": "Спорт: Бившият президент на ФИДЕ Илюмжинов щял да заспи по време на партиите между Карлсен и Каруана"}
{"url": "http://www.focus-news.net/news/2018/11/27/2595105/kremal-voennoto-polozhenie-v-ukrayna-mozhe-da-dovede-do-eskalatsiya-v-donbas.html", "text": "Въвеждането на военно положение в Украйна може да доведе до ескалация на конфликта в отделни региони на страната и особено на югоизток, заяви прессекретарят на руския президент Дмитрий Песков, предава  ТАСС . \r\n„Това е вътрешна работа на Украйна, но на фона на изборния процес, разбира се, ход, като въвеждането на военно положение, има специална и зле прикрита окраска. Също така обявяването на военно положение в редица региони може да донесе заплаха за ескалация на напрежението в конфликтните райони. Имам предвид югоизтока“, заяви представителят на Кремъл.   \r\nПревод и редакция:", "date": "2018.11.27", "title": "Кремъл: Военното положение в Украйна може да доведе до ескалация в Донбас"}
{"url": "http://www.focus-news.net/news/2018/11/27/2595115/yordanka-fandakova-kmet-na-sofiya-kreativnostta-e-dvigatel-na-vsyaka-ikonomika-i-osobeno-na-mlada-ikonomika-kakvato-e-nashata-v-grada.html", "text": "Аз и моя екип вярваме, че креативността е двигател на всяка икономика и особено на млада икономика, каквато е нашата в София. Това каза кметът на София Йорданка Фандъкова по време на Глобален технологичен форум, предаде репортер на  Агенция „Фокус“ . „На 30 ноември до 2 декември ще се проведе поредният Хакатон в София Тех Парк. При него ще се търсят решения за управление на градската среда. Организира се от моя екип, който разработва визията на София до 2050 г. може да участвате от това, напълно безплатно. Аз и моя екип вярваме, че креативността е двигател на всяка икономика и особено на млада икономика, каквато е нашата в София“, посочи тя. Поздравления за всички, които подкрепиха този форум. За мен като кмет на града е изключително важно да можем да подкрепяме развитието на младите хора, особено на предприемчивите млади хора. Аз вярвам, че нашият град може да се развие по-бързо икономически, само чрез инвестиции в младите креативни, предприемчиви хора и в стартиращите компании“, поясни още столичният кмет.", "date": "2018.11.27", "title": "Йорданка Фандъкова, кмет на София: Креативността е двигател на всяка икономика и особено на млада икономика, каквато е нашата в града"}
{"url": "http://www.focus-news.net/news/2018/11/27/2595117/temenuzhka-todorova-dneven-tsentar-za-detsa-s-uvrezhdaniya-svishtov-zapochnahme-aktivnata-podgotovka-za-kolednite-praznitsi.html", "text": "Започна активната подготовка за коледно-новогодишните празници в Дневния център за деца с увреждания в Свищов. Това съобщи в предаването „Добре дошли в Свищов“ на  Радио „Фокус“ – Велико Търново  директорът на социалната институция Теменужка Тодорова. Тя уточни, че малчуганите и специалистите вече изработват картички и коледна украса. Част от поздравленията ще бъдат изпратени до дарителите на социална услуга като жест на благодарност. „Преди няколко дни при нас имаше деца от СУ „Николай Катранов“, които реализираха кампанията „Пари вместо цветя“ на първия учебен ден. Те разгледаха центъра и учиха заедно с нашите деца, не само ни подариха средствата. Това е практика при нас – да подпомагаме социализацията на потребителите“, посочи още Теменужка Тодорова. По думите ѝ в последните години, дарителските жестове са се увеличили. Директорката благодари на всички благодетели и ги призова да продължат с каузите си. \r\nЛуиза ТРАНЧЕВА", "date": "2018.11.27", "title": "Теменужка Тодорова, Дневен център за деца с увреждания - Свищов: Започнахме активната подготовка за коледните празници"}
{"url": "http://www.focus-news.net/news/2018/11/27/2595119/haskovo-obshtinata-organizira-detski-sporten-praznik-i-kontsert-po-povod-denya-na-horata-s-uvrezhdaniya-3-dekemvri.html", "text": "Общината организира детски спортен празник и концерт по повод Деня на хората с увреждания - 3 декември. Това съобщиха от пресцентъра на  Община Хасково . В 10.00 часа на 3 декември 2018 г. в Зала „Дружба“ ще се проведе детският спортен празник под надслов „Да мечтаем заедно“ за всички деца с увреждания и техните родители. В състезанията са поканени да участват и деца от съседни общини. \r\nВ 11.00 часа в ДКТ „Иван Димов“ – Хасково ще започне празничен концерт посветен на Международния ден на хората с увреждания.", "date": "2018.11.27", "title": "Хасково: Общината организира детски спортен празник и концерт по повод Деня на хората с увреждания - 3 декември"}
{"url": "http://www.focus-news.net/news/2018/11/27/2595116/planinskata-spasitelna-sluzhba-kam-bchk-shte-predstavi-na-preskonferentsiya-informatsiya-za-provedenite-spasitelnite-aktsii-prez-godinata.html", "text": "Планинската спасителна служба към БЧК ще представи на пресконференция информация за проведените спасителните акции през годината. Това съобщиха от пресцентъра на  БЧК . Пресконференцията ще се състои на 30 ноември 2018 г. от 11.30 часа в зала „Музейна” на БЧК (на бул. „Джеймс Баучер” 76). Поводът е 85-годишнината от създаването си Планинската спасителна служба. На събитието ще бъде предоставена информация за броя и видовете инциденти в планините, за проведените спасителните акции през отминаващата година. Ще бъде направен преглед на готовността на отрядите в страната за предстоящия зимен сезон, подробно ще бъдат разяснени рисковите фактори и опасностите в планината, основните правила за поведение по ски пистите и около тях. На събитието ще присъстват председателят на БЧК акад. Христо Григоров, председателят на ПСС и член на НС на БЧК инж. Веселин Ганчев и директорът на ПСС Емил Нешев.  \r\nОтбелязването на годишнината на ПСС ще се състои от 18.30 часа на 30 ноември 2018 г. в зала „София“ на НС на БЧК, където пред поколения планински спасители ще бъде представена книгата „85 години Планинска спасителна служба в България“.", "date": "2018.11.27", "title": "Планинската спасителна служба към БЧК ще представи на пресконференция информация за проведените спасителните акции през годината"}
{"url": "http://www.focus-news.net/news/2018/11/27/2595118/kyustendil-sas-sobstveni-sredstva-zhiteli-na-selo-shishkovtsi-sa-izgradili-videonablyudenie.html", "text": "Със собствени средства жители на село Шишковци са изградили видеонаблюдение. Това съобщи за  Радио „Фокус” – Кюстендил  кметът на населеното място Климент Терзийски. По думите му камерите са монтирани в началото и в края на населеното място, както и в централната част. „Мога да кажа, че по този начин се контролира кой влиза и излиза в селото, скоростта на автомобилите. Кражбите са сведени до минимум“, каза Климент Терзийски. По думите му по няколко пъти на ден през селото преминава и патрулен полицейски автомобил, има създадена добра комуникация с органите на реда. Провеждат се и периодични срещи с местното население. На тези срещи се говори не само за мерките срещу битовите кражби, но и опитите за телефонни измами и тяхното предотвратяване. \r\nВенцеслав ИЛЧЕВ", "date": "2018.11.27", "title": "Кюстендил: Със собствени средства жители на село Шишковци са изградили видеонаблюдение"}
{"url": "http://www.focus-news.net/news/2018/11/27/2595120/dobrich-ot-1-yanuari-2019-godina-se-vavezhda-sistema-na-delegirani-byudzheti-vav-vsichki-obshtinski-detski-gradini.html", "text": "От 1 януари следващата година се въвежда система на делегирани бюджети във всички общински детски градини. Това реши Общински съвет - Добрич, предаде кореспондент на  Радио „Фокус” – Варна . Определена е годишна издръжка на едно дете в детска градина – местна отговорност, при формиране на бюджета на детските градини за 2019 г. за едно дете до 4 години – 791 лв., за едно дете на 5 или 6 години – 361 лв. Годишната издръжка на едно дете в детска градина се определя от Общински съвет ежегодно с приемането на бюджета за съответната година. 14 са общинските детски градини.  \r\nС въвеждането на системата на делегиран бюджет директорите на детските градини ще получат правото да бъдат второстепенен разпоредител с бюджет, със самостоятелна банкова сметка, да извършват компенсирани промени по плана на приходите и разходите, в това число между дейности, като уведомяват за това първостепенния разпоредител с бюджет, да се разпореждат и да разпределят бюджета на детската градина, да управляват общинската собственост и реализират собствени приходи в рамките на делегираните им права и отговорности и да определят числеността на персонала, индивидуалните възнаграждения, броя на групите, както и броя на децата в тях съобразно утвърдените им бюджети и нормите, определени в подзаконовите нормативни актове.  \r\nВъвеждането на системата на делегирани бюджети в детските градини на Община град Добрич има за цел да продължи политиката на децентрализирано управление на бюджетните институции, да продължи общинската политика за ефективно използване на местните ресурси, икономично решение на местните потребности и целесъобразно разпределение и разходване на бюджетните средства, чрез финансова самостоятелност да се повиши качеството на предлаганите услуги, да осигури прозрачност и справедливост при разпределянето на средствата между детските градини, както и да стимулира привличането на допълнителни средства и да разшири възможностите за кандидатстване по проекти.  \r\nЖулиета НИКОЛОВА", "date": "2018.11.27", "title": "Добрич: От 1 януари 2019 година се въвежда система на делегирани бюджети във всички общински детски градини"}
{"url": "http://www.focus-news.net/news/2018/11/27/2595102/nova-makedoniya-makedoniya-kak-chetiri-strani-sayuznitsi-na-skopie-dopusnaha-byagstvoto-na-gruevskii.html", "text": "Разследването ще разкрие подробности за бягството на Никола Груевски, но остава въпросът как четири страни, наши приятели, са позволили това, попита премиерът Зоран Заев. Той очаква обществеността да бъде информирана много бързо какво точно се е случило в Македония за бягството на бившия премиер, пише  онлайн изданието на вестник „Нова Македония“ . \r\n„Аз съм информиран от МВР и знам, досега до къде са стигнали нещата и вярвам, че много бързо на обществеността ще й бъдат съобщени подробности за това, какво се е случило в Република Македония, защото знаем какво се е случило в Албания, Черна гора, Сърбия и Унгария . Остава въпросът как наши приятели, четири страни, са позволили това, разбира се, остава въпросът как в три държави-членки на НАТО, твърдящи, че там има върховенство на закона, казвам това в кавички, в момент, когато македонското общество, македонския парламент е сериозно фокусиран заради огромното вдъхновение от правото да бъде член на ЕС и НАТО, се случи точно това, което се случи. Но затова са разследванията , така че информацията, която бъде получена, трябва да бъде споделена с обществеността“, заяви Заев. \r\nПремиерът съжалява, че МВР все още не може да излезе с подробна информация. Той посочи, че уважава факта, че Прокуратурата е разследва сериозно случая и че по време на разследването не могат да бъдат съобщени всички подробности. \r\nПремиерът отрече, да е разговарял с Никола Груевски малко преди той да напусне страната. \r\n„Ще се окаже, че сме се споразумели заедно. Откакто съм министър-председател, в продължение на година и половина, нямам контакт с г-н Груевски. Последните контакти бяха, когато беше парламента беше вглъбен в тази безкрайна дискусия, преди да се случат трагичните събития на 27 април. Той беше там, в парламента, когато говорихме за деблокиране на процеса, че е ясно, че мнозинството съществува и да не ги мъчим Македония и македонските институции. Тогава бяха последните разговори“ , обясни министър-председателят. \r\nВ същото време и гръцки евродепутат от СИРИЗА, Стелиос Кулоглу изиска отговори от върховният представител на ЕС за външната политика Федерика Могерини за одобреното искане за убежище на бившия македонски премиер Никола Груевски от Унгария. \r\n„Разглежда се възможността да се поискат обяснения от Унгария за причината да му даде политическо убежище на Груевски. Какви са следващите стъпки, които планирате да предприемете, за да не може държава-членка да пречи на работата на правосъдието в страна-кандидат за членство“, са въпросите, които Кулоглу задава на Могерини. \r\nЕвродепутатът подчерта, че върховенството на закона е фундаменталната ценност и за държавите-членки и страните-кандидатки за членство и добави, че \"премиерът Виктор Орбан, въпреки решенията на ЕС, не приема бежанци“. \r\n„ Това очевидно не се отнасяше за г-н Груевски, който беше осъден за тежки престъпления. Върховенството на закона остава основна ценност както за държавите-членки, така и за кандидатите за членство. Унгария подкрепя интеграцията на БЮРМ в ЕС, но, както изглежда, не смята, че страната е сигурна, давайки убежище на Груевски“, пише Кулоглу. \r\nПревод и редакция:", "date": "2018.11.27", "title": "„Нова Македония“ (Македония): Как четири страни, съюзници на Скопие, допуснаха бягството на Груевски?"}
{"url": "http://www.focus-news.net/news/2018/11/27/2595123/sofiya-dete-e-blasnato-ot-lek-avtomobil-na-krastovishteto-na-ul-todorini-kukli-i-aleksandar-ekzarh.html", "text": "Дете е блъснато от лек автомобил на кръстовището на ул. “Тодорини кукли” и “Александър Екзарх”, съобщи читател на  Агенция “Фокус” . Детето е на видима възраст около 11 години и е откарано в болнично заведение с линейка, пристигнала на мястото на инцидента. По първоначална информация то има травми в областта на кръста и единия крак. Затруднено е преминаването на автомобили в района на местопроизшествието. На мястото има полицейски екип.", "date": "2018.11.27", "title": "София: Дете е блъснато от лек автомобил на кръстовището на ул. “Тодорини кукли” и “Александър Екзарх”"}
{"url": "http://www.focus-news.net/news/2018/11/27/2595124/dots-mariyan-stoyadinov-vtu-sv-sv-kiril-i-metodiy-teodosiy-tarnovski-e-izklyuchitelna-lichnost-i-nagrada-za-balgarskata-tsarkva.html", "text": "Православната църква отбелязва 655 години от успението на свети Теодосий Търновски. На 27 ноември почитаме паметта на светеца, който е тясно свързан със старопрестолния Търноград. За  Радио „Фокус“ – Велико Търново  доц. д-р Мариян Стоядинов, преподавател в Катедра „Библейско и систематическо богословие“ при ВТУ „Св. св. Кирил и Методий“, припомни, че духовникът е живял през 14 век. Данни за рождената му дата няма, но се знае, че той умира на 27 ноември 1363 година. Преподобни Теодосий е един от учениците на Григорий Синаид, който е един от големите сподвижници и учители на благочестието през 14 век. Първоначално той се учи от Григорий в манастир, който се е намирал някъде в граничната зона между България и Византия, тогава. След това, когато напуска този манастир, той се премества в покрайнините на Търново, до Килифарево и тук основава нов манастир, създава братство и общност от ученици, в която се включва и Евтимий. Доц. Стоядинов определи Теодосий Търновски като изключителна личност и „награда“ за Българската църква.  Според него, най-значимото дело, с което Св. Теодосий е останал в българската и световната история е проповядваното от него учение  исихазъм. \r\nЛуиза ТРАНЧЕВА", "date": "2018.11.27", "title": "Доц. Мариян Стоядинов, ВТУ „Св. св. Кирил и Методий“: Теодосий Търновски е изключителна личност и награда за Българската църква"}
{"url": "http://www.focus-news.net/news/2018/11/27/2595122/andriyan-petrov-zam-oblasten-upravitel-na-smolyan-izvarshva-se-postoyanen-monitoring-na-rekite-i-yazovirite-v-oblastta-zaradi-obyaveniya-zhalt-kod-za-obilni-valezhi.html", "text": "Предприети са всички необходими превантивни мерки заради обявения жълт код за обилни валежи в област Смолян. Това каза за  Радио „Фокус“ – Смолян  зам. областният управител Андриян Петров. По думите му комисии извършват мониторинг на всички водоеми, наблюдава се и нивото на язовирите в областта. „В общините има хора, които осъществяват наблюдение на нивата на реките. Специално за реките Черна и Върбица, за които се дават прогнози, че може да има повишение на нивата, не мисля, че ще достигнат дори и средните. Няма сняг, който да се топи, а дъждът е даден между 15 и 20 л/кв. м за областта и не предполага да има резки покачвания нивата на реките“, добави Петров. \r\nТой припомни, че в Смолян в чертите на града речното корито на Черна е почистено по проект на Областна управа и със средства от държавата. Засега количеството на падналите дъждове в Смолян е 2.5 л/кв. м. В сравнение с миналата седмица то е 4 пъти по-ниско и е нормално за сезона. „Дори да достигнат до 10 - 15 л/кв. м, валежите не са резки и не могат да предизвикат вълна, вали нормално и не може да се повишат значително нивата. Всяка есен се извършват източвания на язовирите, за да се освободят нужните обеми и да се поемат валежите“, допълни зам.-областният управител на Смолян. \r\nТой отбеляза, че текат процедурите по прехвърляне на голяма част от общинските водоеми към държавата, тъй като тя разполага с по-голям ресурс, за да извърши необходимите дейности по поддръжката им и да ги приведе в състояние, в което те да не са опасни за населението, тъй като общините нямат достатъчно средства. За община Смолян това са водоемите Рибката и Лагера“, каза още Петров. \r\nНели ГЕРГЬОВСКА", "date": "2018.11.27", "title": "Андриян Петров, зам. областен управител на Смолян: Извършва се постоянен мониторинг на реките и язовирите в областта заради обявения жълт код за обилни валежи"}
{"url": "http://www.focus-news.net/news/2018/11/27/2595126/sofiya-zatrudneno-e-dvizhenieto-na-krastovishteto-pri-ul-cherkovna-i-oborishte-zaradi-nerabotesht-svetofar.html", "text": "Не работи светофарът на кръстовището на ул. \"Черковна\" и ул. \"Оборище\" в столицата. Няма регулировчик, движението е затруднено, съобщи слушател на  Радио „Фокус“ .", "date": "2018.11.27", "title": "София: Затруднено е движението на кръстовището при ул. \"Черковна\" и \"Оборище\" заради неработещ светофар"}
{"url": "http://www.focus-news.net/news/2018/11/27/2595125/haskovo-sazdadena-e-neobhodimata-organizatsiya-za-reaktsiya-pri-eventualen-snegovalezh-na-teritoriyata-na-obshtinata.html", "text": "Създадена е необходимата организация за реакция при евентуален снеговалеж на територията на общината. Това съобщиха от пресцентъра на  Община Хасково . Това стана ясно на заседание на Общинския щаб във връзка със снегопочистването. От ОП „Екопрогрес“ декларираха, че са заредили 470 тона сол и 150 тона пясък. Наличната техника е в готовност. От фирмата сключила договор за снегопочистване, след проведена обществена поръчка, също изразиха готовността си да посрещнат първия сняг. \r\nОт „Пътна полиция\", „Общинска полиция\" и КОРЗ предупреждават, че започват масови проверки за паркирани неправилно автомобили на улиците.  При евентуален снеговалеж те била затруднили снегопочистването, затова службите ще бъдат безкомпромисни към нарушителите.", "date": "2018.11.27", "title": "Хасково: Създадена е необходимата организация за реакция при евентуален снеговалеж на територията на общината"}
{"url": "http://www.focus-news.net/news/2018/11/27/2595129/stara-zagora-biznesmen-otkri-i-varna-bronzov-znak-na-obshtinata.html", "text": "Кметът на Общината Живко Тодоров изпрати днес благодарствен адрес на бизнесмена Евгени Спиров, бивш президент на Ротари клуб - Стара Загора, Дистрикт 2480. Това съобщиха от пресцентъра на  Община Стара Загора . Повод е предаденият от него на Община Стара Загора бронзов знак, изобразяващ един от забележителните символи на града – лъвицата с лъвчето от каменен релеф от 11 - 12 в., открит в Стара Загора през 1949 г. и станал един от символите не само на града, но и на България. \r\nЗнакът е бил случайно открит при посещение по работа на Спиров в стара леярска фабрика в Карлово, работеща в момента в сферата на военната индустрия. Знакът е бил изработен вероятно по поръчка преди много години. За жалост, калъпът, по който е отлят бронзовият  знак, не е бил открит, изглежда безвъзвратно загубен. \r\n „Знакът е истинска ценност за мен, отлят е от чист бронз и тежи около 40 кг. Поздравявам Ви за будното гражданско самосъзнание и активност, които проявявате не само в конкретния случай, а и при вземането на важни за нашия град решения. Стара Загора има нужда от повече активни и милеещи за добруването на града личности като Вас самия“, пише в благодарствения адрес на кмета. Над бюрото в неговия кабинет е поставен идентичен знак със символа на града. \r\nЖивко Тодоров има намерение да постави красивия и много добре изработен бронзов знак на фасадата на сградата на Община Стара Загора, която през следващата година ще бъде изцяло обновена.", "date": "2018.11.27", "title": "Стара Загора: Бизнесмен откри и върна бронзов знак на Общината"}
{"url": "http://www.focus-news.net/news/2018/11/27/2595128/atanas-telcharov-obshtinski-savet-sadovo-ostavame-v-stachna-gotovnost-i-sme-gotovi-da-blokirame-patishta-zaradi-reshenieto-za-dobiv-na-inertni-materiali-v-selo-katunitsa.html", "text": "Оставаме в стачна готовност. Готови сме да блокираме пътища, включително, ако трябва да се отиде пред Министерския съвет. Това каза за  Радио „Фокус“ - Пловдив  председателят на Общински съвет - Садово Атанас Телчаров по повод изпратено до премиера Бойко Борисов писмо с искане за отмяна на решение на МС за добив на инертни материали в село Катуница. „Готови сме с всички сили да защитим интереса на хората. Всички административни ходове сме ги изчерпали. Оттук нататък ни остава да изразяваме мнението си по друг начин. Недопустимо е определен човек или фирма да бъде поставен/а над интереса на гражданите, които живеят в даден регион“, заяви Телчаров. В писмото председателят на Общинския съвет припомня категоричния резултат от провелия се преди малко повече от месец местен референдум, в който гласуваха близо 50% от избирателите, а 98% от гласувалите изразиха волята си против разкриването на концесионна площ за добив на инертни материали. Изпратеното писмо до Бойко Борисов е придружено от три подписки- едната от кметовете на населените места, другата е от всички общински съветници в Общински съвет - Садово, независимо от политическите пристрастия. „Това се оформи като един надпартиен въпрос. Всички политически сили в Община Садово, независимо дали са представени в Общинския съвет, или не застанах зад хората и категорично заявяват, че не трябва да се разкриват повече кариери в Катуница и района“, каза още Телчаров. Третата подписка е от 80 народни представители от „БСП за България“. \r\n„В началото на 90-те години след обществен натиск и блокиране движението на машините на държавната фирма „Кариери“ АД, бе преустановена дейността ѝ в района. Притеснително е, че след като държавата тогава вижда основания в исканията гражданите, в днешно време продължават да се дават разрешения за разкриване на концесии. Към настоящия момент в ареала от с. Катуница до гр. Асеновград има действащи 4 кариери и е недопустимо разкриването на нови“, заяви Телчаров. Той изрази надежда в най-кратки срокове МС да отмени своето решение от февруари месец тази година. Освен до премиера, Телчаров е изпратил писма и до всички парламентарно представени групи. Единствената подкрепа засега е от „БСП за България“. \r\nМария РУСЕВА", "date": "2018.11.27", "title": "Атанас Телчаров, Общински съвет - Садово: Оставаме в стачна готовност и сме готови да блокираме пътища заради решението за добив на инертни материали в село Катуница"}
{"url": "http://www.focus-news.net/news/2018/11/27/2595121/iefimerida-gartsiya-v-severna-gartsiya-se-formirat-grako-makedonski-uchilishtni-otryadi.html", "text": "Тревожна ескалация се наблюдава в училищата в Северна Гърция, където се формират студентски отряди, фокусирани върху македонския въпрос, пише  онлайн изданието на вестник Iefimerida , като посочва, че през последните дни е започнала „Фейсбук“ и смс кампания, в рамките на която учениците се призовават да се присъединят към тези формирования на 29 ноември и да окупират учебните заведения. \r\nВ един от тези смс-и, както пише изданието, изпратен от мобилен на мобилен телефон, се откриват „плашещи съвпадения с политиките на „Златна зора“: „Уникална възможност. Призоваваме следващия четвъртък, 29/11, за всенародна окупация на всички училища в страната във връзка с националните интереси – Македония, Кацифас (Константинос Кацифас, който беше застрелян от албанските спецчасти, след като заби гръцкото знаме в гръцко военно гробище в Южна Албания и влезе в престрелка със служителите на органите на реда – бел. „Фокус“) и Северен Епир. Говорете с всичките си съученици и клубовете на вашите родители и организирайте окупацията. Не се страхувайте, че това е престъпление. Не се притеснявайте“. \r\nВ същото време, „Фейсбук“ група, която нарича себе си „Координационен студентски комитет за Македония“ призовава за действия на 29 ноември. Тази група, както се казва на нейната страница, е основана от студенти. Срещата, която те правят, е в 11 часа в четвъртък сутринта пред статуята на Елефтериос Венизелос в Солун. \r\nВеднага след публикуването на предстоящото събитие във „Фейсбук“, призивите за присъединяване към всегръцките окупации са се увеличили неимоверно, отбелязва изданието. \r\nКакто пише вестникът, родителски и учителски организации са изразили загрижеността си, че „напоследък училищата и учениците са мишена на националисти и крайно-десни кръгове“.  \r\nЕдна от тях говори за „групи, които не крият десните си възгледи... се опитват да организират националистически демонстрации в различни училища на 29 ноември, използвайки дори „Фейсбук“. В този контекст криминалната „Златна зора“ и други фашистки групи действат открито или скрито“.  \r\nПревод и редакция:", "date": "2018.11.27", "title": "Iefimerida (Гърция): В Северна Гърция се формират гръко-македонски училищни отряди"}
{"url": "http://www.focus-news.net/news/2018/11/27/2595130/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "„Насред Метохия, правителството на самопровъзгласената държава и министерски екип от Тирана, с провокации и обиди за сметка на Сърбия, в понеделник направиха важна стъпка към реализацията на опасния проект „Велика Албания“! Те подписаха редица споразумения и изпълниха най-важните предпоставки за разрушаване на границата от двете страни, с очевидното одобрение на Запада, като всичко това ще се реализира от 1 януари“, алармира на първа страница  белградският ежедневник „Вечерне новости“ . Предаваме материалът без редакторска намеса. \r\n„Символично – четвъртото съвместно отбелязване на прословутата Призренска лига се състоя недалеч от сръбската светиня Печката патриаршия, а срещата завърши със злокобна снимка – Рамуш Харадинай и Еди Рама съединиха ръцете си върху черен двуглав орел на червено знаме. \r\n„Албания и Косово ще вървят ръка за ръка като два горди орела“, обеща албанският премиер Еди Рама, който преди това открито подкрепи безумните мита на Прищина върху стоките от Централна Сърбия и призова Белград „да слезе на земята“. \r\nСлед това оцени, че Сърбия действа „агресивно спрямо Прищина“. \r\n„Спирането на Косово да стане член на Интерпол беше грозно. Освен това Сърбия поиска от един косовски министър да отстрани думата „Република Косово“ от речника си. Европейският съюз би казал на това: ‚What the fuck’”, изруга Рама, демонстрирайки своето възпитание. \r\nНа съвместна пресконференция с (премиера на Косово Рамуш) Харадинай след заседанието, на което бе постигнато съгласие Албания и така наречената държава Косово да влязат в митнически съюз, да признаят взаимно шофьорските книжки, както и за преминаването на границата да е достатъчна лична карта, издадена или в Албания, или в Косово, Рама оцени, че Сърбия не е жертва на митата, въведени от Прищина, защото това не е икономическа мярка, а „ясно политическо решение, за да осъзнае Сърбия, че пътят към бъдещето не минава през забиване на нож в гърба“. \r\n„Днес е денят, в който налагаме 100-процентови мита на север и нулеви на юг. Сърбия не трябва да използва две лица – едно за Косово и едно за Албания“. \r\nПо повод изявлението на Рама в Печ, министърът на външните работи на Сърбия Ивица Дачич заяви, че с подкрепата за косовската блокада върху стоките от Централна Сърбия, албанският премиер е нарушил споразумението за регионално сътрудничество. \r\n„Рама уби уникално икономическо пространство. Няма смисъл да се провеждат срещи за регионално сътрудничество, след това, което той наговори и което каза на Харадинай“. \r\nИначе, петата съвместна сесия на правителствата на Тирана и Прищина бе оценена като най-важната досега от албанският премиер, който посочи също, че сътрудничеството между Косово и Албания е насочено към бъдещето. Той съобщи, че в най-скоро двете страни ще имат \"нулеви мита\", призова за създаването на общ фонд за работа външната политика, за да се подпомогне интегрирането на двете страни в Европейския съюз до 2025 г. и обяви, че от 1 януари, Косово трябва да има възможност за свободен транзитен достъп до пристанището в Драч.. \r\n„Който смята, че това е заплаха, независимо дали в Белград или Брюксел, може да дойде и ние ще обясним, че не е така“. \r\nСпоред сръбския министър на европейската интеграция Ядранка Йоксимович, договорките между албанското правителство и Прищина относно премахването на митата и създаването на общ фонд за външната политика, представлява началото на прилагането на концепцията за обединение в т.нар. Косовска Албания. \r\n„Това, всички подписани и планирани споразумения, с акцент върху Фонда за външна политика, т.нар. Косово и Албания за постигане на пълноправно членство в ЕС до 2025 г., по открит и очевидно финансово осигурен начин, означава териториално разширяване. Това е началото на колапса на основите, които ОССЕ и ЕС са създали и които правят Европа цялостна и свободна“. \r\nПосланикът на САЩ в Сърбия Кайл Скот заяви, че „Косово применя спрямо една държава дискриминационна политика, като в една част от страната има една данъчна политика, а в другата част – различна, това не е наред“. \r\nВ реакция за димите на Харадинай, че Албания и Косово ще се обединят икономически, Скопт заяви, че САЩ гледат на всички активности, които водят към икономическа интеграция в региона позитивно. \r\nМинистърът на търговията на Сърбия Расим Ляич заяви, че всичко това е „класическо политическо шоу“. \r\n„Днес не можете да намерите нито един случай на планетата, където в едната част на територията прилагате една, а в другата част – друга митническа политика. \r\nВ навечерието на срещата министърът на отбраната на Сърбия Александър Вулин заяви, че е ясно, че албанците никога не са се отказвали от проекта за т.нар Велика Албания, но също така е ясно, че това не може да бъде постигнато без насилие и без други народи да престанат да съществуват на определено пространство. \r\n„Велика Албания се създава като етнически чиста държава, а за да се направи тя, трбва да се изселят сърбите, да се откъсне цялата територия на Косово и метохия, трябва да се вземе и част от Черна гора и част от Македония, както и част от Гърция. Т.нар. Велика Албания е заплаха за целия регион. Тревожно е, че ЕС, НАТО като да не разбират, или се правят, че не разбират, че сме свидетели на създаването на Велика Албания“. \r\nИначе, след срещата в Печ членовете на двата кабинета се снимаха направили жест с ръце, символизиращ двуглавият орел от албанското знаме, който обикновено показват поддръжниците на идеята за Велика Албания. Тази снимка говори повече от хиляди думи. И Западът, както обикновено, мълчи. \r\nПредставителите на правителството на Албания и т.нар. правителство на Косово след съвместното си заседание в Печ посетиха гроба на основателя на т.нар. „Армия за освобождение на Косово“ (АОК, на алб. – УЧК) Адем Яшари в Преказ, където Харадинай заяви, че това място „обединява албанците“. \r\nРама, от своя страна, посочи, че са в Преказ „ в чест на славата и историята на семейството на Яшари. \r\n„Споделяме славната история на това семейство и вярваме, че няма по-добро място, от което мога да поздравя всички албанци, където и да са, с празника на знамето с двуглавия орел, символ, който трябва да ни вдъхновява всеки ден“. \r\n***  След края на срещата в понеделник в Печ между правителствата на Косово и Албания, на която представителите на двете страни подписаха важни споразумения и обявиха,че митническият съюз между тях ще бъде факт след шест месеца, участниците се събраха за обща снимка, на която всички изобразиха двуглавия орел – символът на албанците, пише  онлайн изданието на прищинския вестник Gazeta Express . \r\nКакто посочва изданието, това е петата среща на правителствата на страните, която се оказа най-важна от всички, след като бяха подписани споразумения за премахване на роуминга и опростяване на митническите процедури.  \r\nСлед края на заседанието, членовете на делегациите, включително премиерите на Косово и Албания Рамуш Харадинай и Еди Рама, позираха за групова снимка, на която всички направиха жест, изобразяващ двуглав орел – символът на албанците. Агенция „Фокус“ припомня: \r\nИсторията с изобразяването на двуглавия албански орел тръгна от Световното първенство по футбол в Русия при победата на Швейцария над Сърбия с 2:1. Западните ни съседи се оттеглиха на полувремето с един гол преднина, но през второто бяха обърнати с попадения на косоварите Гранит Джака и Джердан Шакири, които ги отпразнуваха, изобразявайки летящ двуглав орел. Това предизвика всеобщо въодушевление в Албания и Косово и ярост в Сърбия. \r\n***  Държавният секретар на САЩ Майк Помпео на срещата с косовския президент Хашим Тачи във Вашингтон, призова Прищина да отмени въведените наскоро 100-процентови мита върху стоките от Сърбия и Косово и подчерта, че косоварите трябва да работят с Белградм, „за да избегнат провокациите и да намалят напрежението“, пише  онлайн изданието на сараевския ежедневник Dnevni Avaz . \r\nКакто са обявили от Държавния департамент, Помпео се е срещнал с Тачи в понеделник вечерта. По време на разговора държавният секретар е поискал Прищина да анулира решението си за търговската блокада срещу Босна и Херцеговина и Сърбия. \r\n„Държавният секретар отново потвърди твърдата си подкрепа за суверенитета и независимостта на Косово, което е напълно интегрирано в международната общност. Той поздрави Тачи и всички граждани на Косово за огромните постижения, постигнати през първото десетилетие на независимостта. Двамата разговаряха също за установяването на върховенството на закона и за засилване на икономическото развитие, за да се гарантират по-нататъшните успехи на Косово“, се казва в заявлението на американското дипломатическо ведомство. \r\nВ него се добавя още, че Помпео е насърчил Косово да се възползва от уникалната възможност да постигне историческо всеобхватно споразумение за нормализиране на отношенията със Сърбия. \r\n„Това е единственият начин да проправим пътя за бъдеща интеграция, както на Косово, така и на Сърбия, в Западния съюз. САЩ са готови да подкрепят страните в намирането на устойчиво и осъществимо решение, което ще увеличи стабилността“, гласи съобщението на Държавния департамент. \r\n*** Тревожна ескалация се наблюдава в училищата в Северна Гърция, където се формират студентски отряди, фокусирани върху македонския въпрос, пише  онлайн изданието на вестник Iefimerida , като посочва, че през последните дни е започнала „Фейсбук“ и смс кампания, в рамките на която учениците се призовават да се присъединят към тези формирования на 29 ноември и да окупират учебните заведения. \r\nВ един от тези смс-и, както пише изданието, изпратен от мобилен на мобилен телефон, се откриват „плашещи съвпадения с политиките на „Златна зора“: „Уникална възможност. Призоваваме следващия четвъртък, 29/11, за всенародна окупация на всички училища в страната във връзка с националните интереси – Македония, Кацифас (Константинос Кацифас, който беше застрелян от албанските спецчасти, след като заби гръцкото знаме в гръцко военно гробище в Южна Албания и влезе в престрелка със служителите на органите на реда – бел. „Фокус“) и Северен Епир. Говорете с всичките си съученици и клубовете на вашите родители и организирайте окупацията. Не се страхувайте, че това е престъпление. Не се притеснявайте“. \r\nВ същото време, „Фейсбук“ група, която нарича себе си „Координационен студентски комитет за Македония“ призовава за действия на 29 ноември. Тази група, както се казва на нейната страница, е основана от студенти. Срещата, която те правят, е в 11 часа в четвъртък сутринта пред статуята на Елефтериос Венизелос в Солун. \r\nВеднага след публикуването на предстоящото събитие във „Фейсбук“, призивите за присъединяване към всегръцките окупации са се увеличили неимоверно, отбелязва изданието. \r\nКакто пише вестникът, родителски и учителски организации са изразили загрижеността си, че „напоследък училищата и учениците са мишена на националисти и крайно-десни кръгове“.  \r\nЕдна от тях говори за „групи, които не крият десните си възгледи... се опитват да организират националистически демонстрации в различни училища на 29 ноември, използвайки дори „Фейсбук“. В този контекст криминалната „Златна зора“ и други фашистки групи действат открито или скрито“. \r\n***  Разследването ще разкрие подробности за бягството на Никола Груевски, но остава въпросът как четири страни, наши приятели, са позволили това, попита премиерът Зоран Заев. Той очаква обществеността да бъде информирана много бързо какво точно се е случило в Македония за бягството на бившия премиер, пише  онлайн изданието на вестник „Нова Македония“ . \r\n„Аз съм информиран от МВР и знам, досега до къде са стигнали нещата и вярвам, че много бързо на обществеността ще й бъдат съобщени подробности за това, какво се е случило в Република Македония, защото знаем какво се е случило в Албания, Черна гора, Сърбия и Унгария . Остава въпросът как наши приятели, четири страни, са позволили това, разбира се, остава въпросът как в три държави-членки на НАТО, твърдящи, че там има върховенство на закона, казвам това в кавички, в момент, когато македонското общество, македонския парламент е сериозно фокусиран заради огромното вдъхновение от правото да бъде член на ЕС и НАТО, се случи точно това, което се случи. Но затова са разследванията , така че информацията, която бъде получена, трябва да бъде споделена с обществеността“, заяви Заев. \r\nПремиерът съжалява, че МВР все още не може да излезе с подробна информация. Той посочи, че уважава факта, че Прокуратурата е разследва сериозно случая и че по време на разследването не могат да бъдат съобщени всички подробности. \r\nПремиерът отрече, да е разговарял с Никола Груевски малко преди той да напусне страната. \r\n„Ще се окаже, че сме се споразумели заедно. Откакто съм министър-председател, в продължение на година и половина, нямам контакт с г-н Груевски. Последните контакти бяха, когато беше парламента беше вглъбен в тази безкрайна дискусия, преди да се случат трагичните събития на 27 април. Той беше там, в парламента, когато говорихме за деблокиране на процеса, че е ясно, че мнозинството съществува и да не ги мъчим Македония и македонските институции. Тогава бяха последните разговори“ , обясни министър-председателят. \r\nВ същото време и гръцки евродепутат от СИРИЗА, Стелиос Кулоглу изиска отговори от върховният представител на ЕС за външната политика Федерика Могерини за одобреното искане за убежище на бившия македонски премиер Никола Груевски от Унгария. \r\n„Разглежда се възможността да се поискат обяснения от Унгария за причината да му даде политическо убежище на Груевски. Какви са следващите стъпки, които планирате да предприемете, за да не може държава-членка да пречи на работата на правосъдието в страна-кандидат за членство“, са въпросите, които Кулоглу задава на Могерини. \r\nЕвродепутатът подчерта, че върховенството на закона е фундаменталната ценност и за държавите-членки и страните-кандидатки за членство и добави, че \"премиерът Виктор Орбан, въпреки решенията на ЕС, не приема бежанци“. \r\n„ Това очевидно не се отнасяше за г-н Груевски, който беше осъден за тежки престъпления. Върховенството на закона остава основна ценност както за държавите-членки, така и за кандидатите за членство. Унгария подкрепя интеграцията на БЮРМ в ЕС, но, както изглежда, не смята, че страната е сигурна, давайки убежище на Груевски“, пише Кулоглу.", "date": "2018.11.27", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/11/27/2595132/kyustendil-trafikat-na-gkpp-gyueshevo-se-osashtestvyava-normalno-patnite-nastilki-sa-mokri-i-hlazgavi.html", "text": "Трафикът на ГКПП „Гюешево” се осъществява нормално, пътните настилки са мокри и хлъзгави. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.11.27", "title": "Кюстендил: Трафикът на ГКПП „Гюешево” се осъществява нормално, пътните настилки са мокри и хлъзгави"}
{"url": "http://www.focus-news.net/news/2018/11/27/2595133/iliyana-popova-zam-kmet-na-petrich-obshtinata-ima-nominatsii-v-8-kategorii-za-godishnite-nagradi-na-ministerstvoto-na-turizma.html", "text": "Община Петрич има номинации в 8 категории за Годишните награди на Министерството на туризма. Това каза за  Радио „Фокус“ - Пирин  Илияна Попова, зам.-кмет на Община Петрич. Тя посочи, че кандидатурите са подавани в професионални и журналистически категории, както и в отделна група за Общини. „Аз съм изключително горда от факта, че във всички категории, в които кандидатствахме, получихме одобрение. Бяхме одобрени в следните категории: „Туристическа атракция/обект“ с нашия античен град Хераклея - Синтика; „Туристическо събитие“ с Национален туристически поход „По стъпките на Самуиловите войни“; „Духът на България“ с Фестивала на кестена; „Специализиран туризъм“ с тематичния информационен веломаршрут „Желязната завеса“; „Туристическа дестинация“ със самата Община Петрич; „Иновации“ с иновации на спортен клуб Bo&Bo; също така имаме номинации в категория „Община за планински туризъм“, както и в категория „Община за културно-исторически туризъм“, отбеляза заместник-кметът. Илияна Попова допълни, че отделно от това победителят в категорията „Изборът на българите“ по принцип се определя според гласовете за обекти, включени  в „100-те национални“ и „50-те малко познати места“ в туризма. По думите ѝ в тази категория самото Министерство на туризма е излъчило два петрички обекта, а именно Национален парк-музей „Самуилова крепост“ и местността Рупите с храм-паметник „Света Петка Българска“. Тя обясни, че тук не се кандидатства, а просто Министерството номинира обектите. \r\nНатали СТЕФАНОВА", "date": "2018.11.27", "title": "Илияна Попова, зам.-кмет на Петрич: Общината има номинации в 8 категории за Годишните награди на Министерството на туризма"}
{"url": "http://www.focus-news.net/news/2018/11/27/2595135/borislav-zamfirov-zam-kmet-na-svishtov-parvi-uchastiya-v-zonalni-parvenstva-zapisa-voleybolen-klub-svishtov.html", "text": "Първи участия в Зонални първенства записа Волейболен клуб – Свищов. Той е една от най-младите спортни формации в града, учредена едва преди година. Това каза в ефира на  Радио „Фокус“ – Велико Търново  Борислав Замфиров, зам.-кмет на Община Свищов и председател на клуба. Спортистите се представиха достойно на две първенства – в Плевен и Сливен. На първото състезание момичетата участваха в категория \"Прекадетки регион\" „Хемус” 2018/2019 година. „Свищовските волейболистки за първи път взеха участие в подобен тип спортно събитие, на което се съревноваваха с други утвърдени и опитни волейболни клубове. Състезателките се справиха блестящо, като демонстрираха спортен хъс и отборна игра, които публиката забеляза и подкрепи с аплодисменти. Това състезание е първата стъпка от Държавното първенство на България“, посочи Борислав Замфиров и пожела успех на всички състезатели. Младежите се състезава в категория \"Прекадети\" в Сливен, където въпреки, че не завоюваха победа, също се представиха добре. През март 2019 година предстои пролетния кръг, в който ще се подреди окончателното класиране за група Б. Треньор на отборите е Здравена Радева. „Фокус“ припомня , че Волейболен клуб – Свищов бе учреден по идея и със съдействието на общинското ръководство. Целта е да се поставят основите за развитие на масовия спорт в Свищов. Първите тренировки на клуба се състояха на 21 февруари 2017 година, а почти две години по-късно младите спортисти вече показват отборен дух и много добро ниво на колективната игра. \r\nЛуиза ТРАНЧЕВА", "date": "2018.11.27", "title": "Борислав Замфиров, зам.-кмет на Свищов: Първи участия в Зонални първенства записа Волейболен клуб – Свищов"}
{"url": "http://www.focus-news.net/news/2018/11/27/2595136/sport-tsska-shte-iska-sadiya-ot-chuzhbina-za-macha-s-ludogorets.html", "text": "Ръководството на ЦСКА обмисля сериозно варианта да поиска съдия от чужбина за дербито с Лудогорец на 6 декември, твърдят български медии. На „Българска армия“ били убедени, че с български рефер няма как да спечелят и точка срещу разградчани, дори на собствен терен. Началникът на съдийската комисия на БФС Йордан Сталев обаче е категоричен, че, докато той отговаря, чужденец няма да свири на български мач.", "date": "2018.11.27", "title": "Спорт: ЦСКА ще иска съдия от чужбина за мача с Лудогорец"}
{"url": "http://www.focus-news.net/news/2018/11/27/2595138/varna-29-godishna-zhena-e-postradala-pri-katastrofa-na-bul-vasil-levski.html", "text": "29-годишна жена е пострадала при катастрофа на бул. „Васил Левски“. Това съобщиха от  ОДМВР - Варна . Сигналът за инцидента е подаден на 26 ноември т.г. около 16.35 часа. Съобщено е за това, че град Варна на бул. „Васил Левски“ преди пътен възел „Почивка“ е възникнало пътнотранспортно произшествие. 29-годишната жена, шофирала лек автомобил „Ауди“, по време на движение с несъобразена с мократа пътна настилка скорост, губи контрол над МПС и се блъска в електрически стълб. Вследствие на инцидента жената получава разкъсване на бъбрек, настанена е за лечение в МБАЛ „Св. Анна\" с опасност за живота. По случая има образувано досъдебно производтсво.", "date": "2018.11.27", "title": "Варна: 29-годишна жена е пострадала при катастрофа на бул. „Васил Левски“"}
{"url": "http://www.focus-news.net/news/2018/11/27/2595134/d-r-kiril-aleksiev-rim-blagoevgrad-sled-podpisvaneto-na-nyoyskiya-dogovor-v-balgariya-zapochva-skrita-grazhdanska-voyna-i-radikalizatsiya-na-krayno-desni-i-levi-elementi.html", "text": "След подписването на Ньойския договор в България започва „скрита гражданска война“ и радикализация на крайно десни и леви елементи. Това каза за  Радио „Фокус“ – Пирин  д-р Кирил Алексиев, историк и временно изпълняващ длъжността директор на Регионален исторически музей – Благоевград, по повод 99-ата годишнина от подписването на Ньойския договор. По думите му това явление не е нещо изолирано и не се отнася само за България, но и за цял Европа. „За разлика от другите страни обаче, в България нещата са особено остри“, каза още д-р Алексиев. Според него интересното е, че въпреки „скритата гражданска война“ обществото ни успява да се съхрани от вътрешно разпокъсване и жесток конфликт. „Може би това се дължи на мисленето, на светогледа, който е имал българина. Смятам, че ситуацията по онова време е била изключително тежка, а процесите случили се преди 99 години дават своето отражение и днес“, коментира д-р Алексиев. Той отбеляза, че освен вътрешните проблеми в България, след Ньойския мирен договор започва да се наблюдава и „избуяване“ на македонизма. „Пред идеята за македонска нация на Стоян Новакович, българската национална защита започва да отслабва, защото България е държава, която е загубила катастрофално Първата световна война и тя е сред брутално наказаните страни“, допълни д-р Алексиев. Той посочи, че част от последиците за страната ни са загуба на територии, забрана да имаме армия, тежка дипломатическа изолация, което не позволява на България да защитава своите национални малцинства, които остават в рамките на Румъния, Сърбо-Хърватско-Словенското кралство и на кралство Гърция, а и на Албания. „От там насетне тази много тежка международна ситуация се отразява на това, че част от интелектуалците са стояли на твърди български позиции и започват да отстояват идеята за независима македонска държава“, заяви д-р Алексиев. Той припомни, че Тодор Александров е един от привърженици на тази идея и започва да работи активно за независима Македония. \r\nЛивия НИНОВА", "date": "2018.11.27", "title": "Д-р Кирил Алексиев, РИМ – Благоевград: След подписването на Ньойския договор в България започва „скрита гражданска война“ и радикализация на крайно десни и леви елементи"}
{"url": "http://www.focus-news.net/news/2018/11/27/2595127/dnevni-abaz-bih-na-sreshtata-s-hashim-tachi-mayk-pompeo-prizova-kosovo-da-otmeni-mitata-spryamo-srabskite-i-bosnenskite-stoki.html", "text": "Държавният секретар на САЩ Майк Помпео на срещата с косовския президент Хашим Тачи във Вашингтон, призова Прищина да отмени въведените наскоро 100-процентови мита върху стоките от Сърбия и Косово и подчерта, че косоварите трябва да работят с Белградм, „за да избегнат провокациите и да намалят напрежението“, пише  онлайн изданието на сараевския ежедневник Dnevni Avaz . \r\nКакто са обявили от Държавния департамент, Помпео се е срещнал с Тачи в понеделник вечерта. По време на разговора държавният секретар е поискал Прищина да анулира решението си за търговската блокада срещу Босна и Херцеговина и Сърбия. \r\n„Държавният секретар отново потвърди твърдата си подкрепа за суверенитета и независимостта на Косово, което е напълно интегрирано в международната общност. Той поздрави Тачи и всички граждани на Косово за огромните постижения, постигнати през първото десетилетие на независимостта. Двамата разговаряха също за установяването на върховенството на закона и за засилване на икономическото развитие, за да се гарантират по-нататъшните успехи на Косово“, се казва в заявлението на американското дипломатическо ведомство. \r\nВ него се добавя още, че Помпео е насърчил Косово да се възползва от уникалната възможност да постигне историческо всеобхватно споразумение за нормализиране на отношенията със Сърбия. \r\n„Това е единственият начин да проправим пътя за бъдеща интеграция, както на Косово, така и на Сърбия, в Западния съюз. САЩ са готови да подкрепят страните в намирането на устойчиво и осъществимо решение, което ще увеличи стабилността“, гласи съобщението на Държавния департамент. \r\nПревод и редакция:", "date": "2018.11.27", "title": "Dnevni Abaz (БиХ): На срещата с Хашим Тачи, Майк Помпео призова Косово да отмени митата спрямо сръбските и босненските стоки"}
{"url": "http://www.focus-news.net/news/2018/11/27/2595140/sliven-17-godishen-mladezh-e-v-bolnitsa-sled-sbivane-v-grada.html", "text": "17-годишен младеж е в болница след сбиване в града. Това съобщиха от  ОДМВР - Кърджали . Сигналът за сбиването между двама младежи на 17 години на булевард в града е подаден тази сутрин към 8.00 часа. В РУ - Сливен се извършва проверка по случая. Едното момче е прието в МБАЛ - Сливен с повърхностни наранявания. Другият участник в конфликта е отведен в РУ - Сливен за изясняване на обстоятелствата около инцидента.", "date": "2018.11.27", "title": "Сливен: 17-годишен младеж е в болница след сбиване в града"}
{"url": "http://www.focus-news.net/news/2018/11/27/2595141/pregled-na-mezhdunarodnite-novini-do-13-chasa-agentsiya-fokus.html", "text": "Кметовете на четирите сръбски северни общини в Косово ще подадат оставка във вторник, съобщи директорът на сръбската правителствена канцелария за Косово и Метохия Марко Джурич, предава  държавната „Радио и телевизия Косово“ (RTK) , като се позовава на информация от сръбските медии. Междувременно заместник-председателят на „Сръбска листа“ (партията на косовските сърби“ Игор Шимич опроверга тези твърдения. \r\n„Сръбските представители ме информираха, че от днес общинските администрации в северната част на прищинско-албанската система няма повече да функционират. Кметовете на четирите общини ще подадат оставки и ще напуснат прищинската система. Нито общинските съвети, нито другите органи ще функционират, докато дискриминационните мерки (100-процентовите мита върху сръбските стоки – бел. „Фокус) не бъдат отменени“, заяви Джурич пред сръбската „ТВ Хепи“ във вторник сутринта. Той добави също, че сърбите в съдебните институции на Северна Митровица са спрели да работят. \r\nМеждувременно, отбелязва RTK, почти по същото време, заместник-председателят на „Сръбска листа“ Игор Шимич опроверга тази информация в интервю пред ТАНЮГ. По неговите думи сръбските общини в Северно Косово ще имат заседания във вторник, а след тях решенията и заключенията ще бъдат обявени публично. \r\nСесиите ще се проведат в Северна Митровица, Лепосавич, Зубин Поток и Звечан. \r\n***  Държавният секретар на САЩ Майк Помпео на срещата с косовския президент Хашим Тачи във Вашингтон, призова Прищина да отмени въведените наскоро 100-процентови мита върху стоките от Сърбия и Косово и подчерта, че косоварите трябва да работят с Белградм, „за да избегнат провокациите и да намалят напрежението“, пише  онлайн изданието на сараевския ежедневник Dnevni Avaz . \r\nКакто са обявили от Държавния департамент, Помпео се е срещнал с Тачи в понеделник вечерта. По време на разговора държавният секретар е поискал Прищина да анулира решението си за търговската блокада срещу Босна и Херцеговина и Сърбия. \r\n„Държавният секретар отново потвърди твърдата си подкрепа за суверенитета и независимостта на Косово, което е напълно интегрирано в международната общност. Той поздрави Тачи и всички граждани на Косово за огромните постижения, постигнати през първото десетилетие на независимостта. Двамата разговаряха също за установяването на върховенството на закона и за засилване на икономическото развитие, за да се гарантират по-нататъшните успехи на Косово“, се казва в заявлението на американското дипломатическо ведомство. \r\nВ него се добавя още, че Помпео е насърчил Косово да се възползва от уникалната възможност да постигне историческо всеобхватно споразумение за нормализиране на отношенията със Сърбия. \r\n„Това е единственият начин да проправим пътя за бъдеща интеграция, както на Косово, така и на Сърбия, в Западния съюз. САЩ са готови да подкрепят страните в намирането на устойчиво и осъществимо решение, което ще увеличи стабилността“, гласи съобщението на Държавния департамент. \r\n*** Въвеждането на военно положение в Украйна може да доведе до ескалация на конфликта в отделни региони на страната и особено на югоизток, заяви прессекретарят на руския президент Дмитрий Песков, предава  ТАСС . \r\n„Това е вътрешна работа на Украйна, но на фона на изборния процес, разбира се, ход, като въвеждането на военно положение, има специална и зле прикрита окраска. Също така обявяването на военно положение в редица региони може да донесе заплаха за ескалация на напрежението в конфликтните райони. Имам предвид югоизтока“, заяви представителят на Кремъл.   \r\n*** Президентът на Русия Владимир Путин отправи приветствие към участниците  и гостите в учредителното събрание на Всеруското казашко общество, а телеграмата му бе публикувана във вторник на сайта на Кремъл, предава  ТАСС . \r\n„Днес, благодарение на инициативната, деятелна позиция на обществените организации, доброволци и неравнодушните граждани, подкрепата за органите на властта и Руската православна църква от казачеството не само се възражда, но става все по-значима конструктивна и съзидателна сила“, се казва в телеграмата. \r\nПрезидентът е изразил увереност, че учредяването на Всеруското казашко общество ще способства по-нататъшното развитие на това съсловие и ще го обедини около вековните традиции на предана служба на Отечеството, както и съхраняването на уникалното културно и историческо наследство. \r\nПо-рано бе съобщено, че за първи път в историята руските казаци ще създадат Всеруско казашко общество, което ще координира работата на казаците в цяла Русия. Представители на всичките 11 реестрови (регистрирани) казашки войски на Русия ще се съберат в Москва на 27 ноември, за да участват във втория голям кръг (събиране на представители на различни казашки войски, за да вземат важно решение), за да обмислят създаването на единна казашка армия. Армията ще бъде водена от атаман, назначен от президента на Русия. В първия голям кръг през февруари 2018 г. взеха участие повече от 1500 души от 80 региона на страната. \r\n***  След края на срещата в понеделник в Печ между правителствата на Косово и Албания, на която представителите на двете страни подписаха важни споразумения и обявиха,че митническият съюз между тях ще бъде факт след шест месеца, участниците се събраха за обща снимка, на която всички изобразиха двуглавия орел – символът на албанците, пише  онлайн изданието на прищинския вестник Gazeta Express . \r\nКакто посочва изданието, това е петата среща на правителствата на страните, която се оказа най-важна от всички, след като бяха подписани споразумения за премахване на роуминга и опростяване на митническите процедури.  \r\nСлед края на заседанието, членовете на делегациите, включително премиерите на Косово и Албания Рамуш Харадинай и Еди Рама, позираха за групова снимка, на която всички направиха жест, изобразяващ двуглав орел – символът на албанците. Агенция „Фокус“ припомня: \r\nИсторията с изобразяването на двуглавия албански орел тръгна от Световното първенство по футбол в Русия при победата на Швейцария над Сърбия с 2:1. Западните ни съседи се оттеглиха на полувремето с един гол преднина, но през второто бяха обърнати с попадения на косоварите Гранит Джака и Джердан Шакири, които ги отпразнуваха, изобразявайки летящ двуглав орел. Това предизвика всеобщо въодушевление в Албания и Косово и ярост в Сърбия. \r\n***  Испанският премиер Педро Санчес празнува пълна победа за Мадрид в постигнатото в последния момент политическо споразумение за Гибралтар в преговорите за излизането на Великобритания от Европейския съюз, пише  електронното издание на El Pais . \r\n„От Брекзит губят всички, особено Обединеното кралство, но що се отнася до Гибралтар, Испания печели“, заяви Санчес. \r\nСанчес не пожела да коментира подробно плановете си да повдигне въпроса за съвместно управление на Гибралтар, който според El Pais е спорна територия на Иберийския полуостров, предадена на Великобритания с Договора от Утрехт, подписан през 1713 година. \r\n„Не трябва да изпреварваме събитията“, заяви той. „Ще говорим за всичко. Целта е да разрешим веднъж завинаги конфликт, който продължи 300 години“. \r\nСанчес настоя, че този въпрос не е емоционален и в него не става въпрос за национална идентичност. Вместо това той подчерта, че испанските искания целят „споделен просперитет с Кампо де Гибралтар“. \r\n*** Президентът на САЩ Доналд Тръмп заяви, че проектоспоразумението за Брекзит звучи като страхотна сделка за Европейския съюз и постави под съмнение бъдещите търговски отношения между Америка и Великобритания, пише  европейската редакция на Politico . \r\nОсвен това държавният глава добави: „Мисля, че трябва да помислим сериозно върху това, дали трябва да допуснем или не търговията с Обединеното кралство... Защото, знаете, ако в момента погледнете сделката, може те да не могат да търгуват с нас и това няма да е хубаво“. \r\nТръмп посочи също, че не мисли, че те са имали предвид това. „Не мисля, че премиерът (Тереза Мей) очакваше това и се надявам тя да може да направи нещо по въпроса“. \r\n„Но точно в момента, каквато е сделката понастоящем, те може и да не могат да търгуват със САЩ и мисля, че те изобщо не са искали да е така. Това ще е много голям негатив за сделката“, подчерта американският президент. \r\n*** Пълна амнистия за непреките участници в размириците в парламента от 27 април 2017 година и преформулиране на обвинението за другите обвиняеми – това искат в специален проектозакон за амнистията независимите депутати от ВМРО-ДПМНЕ, съобщава скопската онлайн медия  МКД .  \r\nТе ще внесат законопроекта в координационния парламентарен орган за помирение. Неговото първо заседание е насрочено за сряда. Независимите депутати настояват за селективна амнистия, нещо, което не се подкрепя от тяхната партия.  \r\nКоординационният съвет за помирение се състои от 25 члена, като в него няма представители на парламентарната група на ВМРО-ДПМНЕ. \r\nВ понеделник парламентът отхвърли предложението на ВМРО-ДПМНЕ за пълна амнистия на участниците в бунта от 27 април 2017 година.   \r\n***  От коалиция „Македония“  в понеделник обявиха, че на 1 декември, когато трябва да започне обсъждането на конституционните промени, ще организират голям всенароден митинг срещу тях. Те ще останат пред парламента до неговото разпускане и свикване на избори, информира скопската онлайн медия  МКД . \r\nНа 4 ноември 84 организации -  политически партии, неправителствени организации и  граждански инициативи от страната и диаспората подписаха Харта за стратегическо сътрудничество, с която се създаде Кризисен щаб срещу промените в  Конституцията, с искания за разпускане на парламента и насрочване на избори. Мотото на инициативата е „ Македония блокира“. \r\n\" ‘Македония блокира’ македонския народ и по-голяма част от гражданите на Република Македония влизат в последна битка с марионетната власт в Скопие и нейните чуждестранни защитници, които искат с конституционните промени да заличат всичко македонско. Цял свят вижда, че македонците са твърдо решени на всяка цена да предотвратят геноцида срещу македонския народ. Изправени сме пред исторически момент. Влизаме в решителна битка за защита на македонската държава и македонския народ. Това е последен шанс за нашето поколение \", казват представителите на коалицията и поясняват, че целта на този всенароден протест е разпускане на парламента и избори без Зоран Заев като премиер. \r\n*** Тревожна ескалация се наблюдава в училищата в Северна Гърция, където се формират студентски отряди, фокусирани върху македонския въпрос, пише  онлайн изданието на вестник Iefimerida , като посочва, че през последните дни е започнала „Фейсбук“ и смс кампания, в рамките на която учениците се призовават да се присъединят към тези формирования на 29 ноември и да окупират учебните заведения. \r\nВ един от тези смс-и, както пише изданието, изпратен от мобилен на мобилен телефон, се откриват „плашещи съвпадения с политиките на „Златна зора“: „Уникална възможност. Призоваваме следващия четвъртък, 29/11, за всенародна окупация на всички училища в страната във връзка с националните интереси – Македония, Кацифас (Константинос Кацифас, който беше застрелян от албанските спецчасти, след като заби гръцкото знаме в гръцко военно гробище в Южна Албания и влезе в престрелка със служителите на органите на реда – бел. „Фокус“) и Северен Епир. Говорете с всичките си съученици и клубовете на вашите родители и организирайте окупацията. Не се страхувайте, че това е престъпление. Не се притеснявайте“. \r\nВ същото време, „Фейсбук“ група, която нарича себе си „Координационен студентски комитет за Македония“ призовава за действия на 29 ноември. Тази група, както се казва на нейната страница, е основана от студенти. Срещата, която те правят, е в 11 часа в четвъртък сутринта пред статуята на Елефтериос Венизелос в Солун. \r\nВеднага след публикуването на предстоящото събитие във „Фейсбук“, призивите за присъединяване към всегръцките окупации са се увеличили неимоверно, отбелязва изданието. \r\nКакто пише вестникът, родителски и учителски организации са изразили загрижеността си, че „напоследък училищата и учениците са мишена на националисти и крайно-десни кръгове“.  \r\nЕдна от тях говори за „групи, които не крият десните си възгледи... се опитват да организират националистически демонстрации в различни училища на 29 ноември, използвайки дори „Фейсбук“. В този контекст криминалната „Златна зора“ и други фашистки групи действат открито или скрито“.", "date": "2018.11.27", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/27/2595131/veliko-tarnovo-prast-ot-vrah-kaymak-chalan-i-ot-voennite-grobove-na-kala-tepe-beshe-polozhena-v-kriptata-na-hrama-v-nvu-vasil-levski.html", "text": "Пръст от връх Каймак-Чалан и от военните гробове на Кала тепе беше положена в криптата на храм „Свети Седмочисленици” в НВУ „Васил Левски“, предаде репортер на  Радио „Фокус“ – Велико Търново . След военния ритуал бе отслужена заупокойна молитва в памет на загиналите български воини. Подполковник Евгени Пенчев съобщи, че пръстта от военните гробове на Кала тепе е донесена от офицери от НВУ „Васил Левски“, а тази от Каймак-Чалан – от членове на НД „Традиция“ – град Троян. Той посочи, че криптата на храм „Свети Седмочисленици” съхранява пръст от бойните полета, по които българската армия е водила сражения – още от българското опълчение до Втората световна война. В саркофага, разположен в източния край на криптата, са положени гилзи  с пръст от военни гробове и военни гробища, намиращи се в и извън територията на България. Има и такава от Добруджа, на територията на днешна Румъния, от Македония, и дори от гробището в Киш Байон в Унгария. „Повечето военни гробове и гробища се намират на територия на съседни на нас страни. Някой от тях са заличени, но въпреки всичко местата им се знаят. Други са занемарени. Има много поддържани като гробището в Ново село и Цапари“, посочи подполковник Пенчев. Той припомни, че идеята за създаване на крипта в храм „Свети Седмочисленици” в НВУ „Васил Левски“ е на Негово Високопреосвещенство Великотърновският митрополит Григорий. По-късно, при посещение на храм-паметника в село Шипка, идва идеята в нея да бъде положена пръст от бойните полета и от военните гробища, свързани с българската военна история. Храмът, заедно с Морената на възпитаниците на Националния военен университет, са предложени да бъдат вписани в регистъра на военните паметници. \r\nНадежда КРЪСТЕВА", "date": "2018.11.27", "title": "Велико Търново: Пръст от връх Каймак-Чалан и от военните гробове на Кала тепе беше положена в криптата на храмa в НВУ „Васил Левски“"}
{"url": "http://www.focus-news.net/news/2018/11/27/2595143/dots-hristo-mihaylov-pp-abv-s-uskoren-hod-se-gotvi-za-izbornata-2019-g.html", "text": "Политическа партия АБВ с ускорен ход се готви за изборната 2019 г. с ясните европейски избори и избори за местните органи за самоуправление и с твърде вероятните извънредни избори за Народно събрание. Това каза зам.- председателят на ПП АБВ доц. Христо Михайлов по време на пресконфернция на партията, предаде репортер на  Агенция „Фокус“ . „От есента задълбочено, последователно разработваме нашата политическа визия за участие в изборите, нарекли сме този наш политически документ „Политически манифест“, посочи той.  \r\nДоц. Михайлов обясни, че политическата партия е обсъдила и своята позиция по темата с българското земеделие. По думите му моделът и досегашните практики в земеделието убиват българското село, природа и бъдеще. „Ние сме категорично против този съществуващ, наложен, поддържан и олигархичен модел в българското земеделие. За съжаление този модел не дава добавена стойност, той има вече почти два пъти по-нисък принос към БВП на страната, той подпомага изключително най-сложените демографски проблеми в страната“, коментира още той.    \r\nДаяна ДЮЛГЕРОВА", "date": "2018.11.27", "title": "Доц. Христо Михайлов: ПП АБВ с ускорен ход се готви за изборната 2019 г."}
{"url": "http://www.focus-news.net/news/2018/11/27/2595146/prezidentat-rumen-radev-polsha-e-darzhava-koyato-se-prebori-s-koruptsiyata-i-izgradi-svoy-model-za-ikonomicheski-rastezh-i-za-nas-e-vazhno-da-si-satrudnichim-v-tezi-modeli.html", "text": "Полша е държава, която се пребори с корупцията и изгради свой модел за икономически растеж, и за нас е важно да си сътрудничим в тези модели. Това каза на пресконференция президентът Румен Радев след среща с полския държавен глава Анджей Дуда, предаде репортер на  Агенция „Фокус“ . \r\n„Тази визита увенчава честванията на 100-годишнината от началото на дипломатическите отношения на нашите две страни, както и един век от възстановяването на независимостта на Полша. България е от първите държави, които установяват контакт със свободна и независима Полша. И днес, 100-години по-късно, можем да отбележим, че продължаваме да сме съюзници и приятели и че нашите народи са свързани с дълбоки и стоически корени“, заяви Радев. \r\nТой посочи, че с президента Дуда са обсъдили със задоволство и нивото на стокообмена и инвестициите между двете държави. „Искам да благодаря за подкрепата на Полша за това, че икономическите ни отношения се развиват все по-интензивно“, каза държавният глава и припомни, че по време на неговата визита в Полша са били сключени договори за над 30 млн. евро. \r\n„Полша е държава, която се пребори с корупцията, изгради свой модел за икономически растеж, постигна финансова децентрализация на общините, и днес тя е сред водещите държави в ЕС по икономическо развитие. Затова за нас е важно и да споделяме модели и съм сигурен, че можем много интензивно да си сътрудничим в това направление. Сътрудничим си все повече и в науката, образованието, културата и туризма. Много важни са и всички теми от европейския дневен ред, които разисквахме с президента Дуда. Инициативата „Три морета“ е много важна за насърчаване на сътрудничеството между нас и работим за това проектите по нея да придобиват по-голяма реализация, защото те са важи за повишаването на сигурността и просперитета на региона“, заяви българският президент. \r\nРадев посочи, че България и Полша споделят сходни позиции и по отношение на общата кохезионна и селскостопанска политика от ЕС. „Защото това е инвестиция в единството на Европа. Разбираме и нуждата да се инвестира повече в отбрана и сигурност. Обсъдихме и проблемите по сигурността – Полша се превръща все повече във фактор за сигурността на Европа с всички модернизационни програми за повишаване на отбранителните способности на своите военни сили. А всяка държава трябва да допринася за укрепването на алианса и с политическа мъдрост, и с бойни способности“, заяви той. \r\nЦветилена СИМЕОНОВА", "date": "2018.11.27", "title": "Президентът Румен Радев: Полша е държава, която се пребори с корупцията и изгради свой модел за икономически растеж, и за нас е важно да си сътрудничим в тези модели"}
{"url": "http://www.focus-news.net/news/2018/11/27/2595144/sliven-postradaliyat-pri-sbivane-uchenik-e-namushkan-s-nozh-ot-svoy-vrastnik-nyama-opasnost-za-zhivota-mu.html", "text": "Пострадалият при сбиване ученик е намушкан с нож от свой връстник, няма опасност за живота му. Пострадалото момче е единайсетокласник от Сливен, а инцидентът е станал на път към училище, когато младежът е бил прободен с нож от свой връстник. Това съобщи пред  Радио „Фокус“ - Сливен  директорът на учебното заведение на пострадалия Добри Маргенов.  \r\nИнцидентът станал рано тази сутрин преди първия учебен час. Момчето слизало от автобус и на път за училище станало спречкване с друг младеж. При сбиването ученикът от Гимназията по електроника и електротехника бил ранен. Възрастен мъж се намесил и прекратил конфликта.  \r\nМладежът е настанен в болница. Животът му е вън от опасност, като раната е повърхностна.  \r\nСпоред директора на гимназията, нападателят е от друго учебно заведение и вече е задържан от полицията.  \r\nПострадалият ученик е живял в дом за временно настаняване, и пътувал всяка сутрин до гимназията. Според директора в училището досега е нямало инциденти, а това нападение е станало далеч от учебното заведение. Гимназията има охранители от лицензирана фирма и досега не е имало случаи на внасяне на оръжие в училището.  \r\nДобри Маргенов допълни, че ръководството на училището следи състоянието на ученика и се надява пострадалият младеж бързо да се върне в училище.  \r\nЛюдмила ЙОРГОВА", "date": "2018.11.27", "title": "Сливен: Пострадалият при сбиване ученик е намушкан с нож от свой връстник, няма опасност за живота му"}
{"url": "http://www.focus-news.net/news/2018/11/27/2595142/sas-140-deputati-v-zala-zapochna-izvanrednoto-plenarno-zasedanie-na-koeto-shte-se-glasuvat-okonchatelno-byudzhetite-na-nzok-i-doo-za-sledvashtata-godina.html", "text": "Със 140 депутати в зала започна извънредното пленарно заседание, на което ще се гласуват окончателно бюджетите на НЗОК и ДОО за следващата година, предаде репортер на  Агенция „Фокус“ . Средствата за здравеопазване в бюджета на НЗОК са 5,2 млрд. лева, с 547 млн. лева повече спрямо настоящата година. 2,5 млрд. лева ще отпусне държавата за медицински дейности, 167 млн. лева за дентални дейности, а 1,2 млрд. лева за лекарства и медицински изделия. Здравната осигурителна вноска от 8% ще се запази. Дейността на Центъра „Фонд за лечение на деца“ и на Комисията за лечение в чужбина ще премине към НЗОК.  \r\nБюджетът на ДОО предвижда от 1 юли 2019 година пенсиите да се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. За изплащане на пенсии са предвидени 9,9 млрд. лева или с над 533 млн. лева в повече в сравнение с 2018 година. Максималният осигурителен доход ще се повиши от 2600 на 3000 лева. Размерът на осигурителната вноска за фонд „Пенсии“ ще се запази. Запазва се минималният дневен размер на обезщетението за безработица от 9 лева. 380 лева остава размерът на обезщетението за отглеждане на малко дете от една до две годишна възраст.  \r\nМежду двете четения на бюджета депутатите решиха минималният осигурителен доход за земеделските стопани да се увеличи от 350 на 400 лева, а не както първоначално се предвиждаше на 560. Това е най-малката сума, върху която самоосигуряващите се ще плащат вноски.  \r\nБиляна ИВАНОВА", "date": "2018.11.27", "title": "Със 140 депутати в зала започна извънредното пленарно заседание, на което ще се гласуват окончателно бюджетите на НЗОК и ДОО за следващата година"}
{"url": "http://www.focus-news.net/news/2018/11/27/2595148/veliko-tarnovo-narusheno-e-vodopodavaneto-v-chast-ot-grada-zaradi-avariya.html", "text": "Нарушено е водоподаването в част от града заради авария. Това съобщиха за  Радио „Фокус“ – Велико Търново  от водоснабдителното дружество. Без вода до 16.00 часа ще са абонатите на бул. „Никола Габровски“ и улиците „Филип Тотю“, „Ниш“,  Бойчо войвода“, „Момина Крепост“, „Велики Преслав“, „Борис Богданов“, „Козлуджа“ и „Георги Козаров“. \r\nДо 16.00 часа ще бъде спряно водоподаването за улиците „Черни връх“, „Дядо Димитър Паничков“ и „Григор Стоянов“ в град Свищов. От дружеството уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2018.11.27", "title": "Велико Търново: Нарушено е водоподаването в част от града заради авария"}
{"url": "http://www.focus-news.net/news/2018/11/27/2595145/politico-rusiya-ne-iska-razgovori-s-ukrayna-zashtoto-granicharite-uspokoiha-narushitelite-oshte-zavchera.html", "text": "Президентът на Русия Владимир Путин ще озвучи позицията си за кризата в Керченски пролив „през идните дни“, но „ще бъде погрешно да се подценява важността и опасността“ на епизода, заяви говорителят на Кремъл Дмитрий Песков във вторник, цитиран от  европейската редакция на Politico . \r\nПо отношение на заявлението, в което държавният секретар на САЩ Майк Помпео заяви, че Русия и Украйна трябва да проведат директни преговори, за да разрешат кризата, Песков коментира, че това е ненужно. \r\n„Всъщност, няма нужда ситуацията да бъде успокоявана“, обясни прессекретарят на руския президент. „Това се случи завчера, когато нашата брегова охрана успокои нарушителите на държавната граница на Руската Федерация“. \r\nПревод и редакция:", "date": "2018.11.27", "title": "Politico: Русия не иска разговори с Украйна, защото „граничарите успокоиха нарушителите“ още завчера"}
{"url": "http://www.focus-news.net/news/2018/11/27/2595150/ivaylo-kalfin-abv-balgariya-mozhe-da-se-okazhe-pod-natisk-za-razpolagane-na-yadreno-orazhie-na-neyna-teritoriya-ako-sasht-se-ottegli-ot-dogovora-za-ogranichavane-na-raketite-sas-sreden-obseg.html", "text": "Надявам се Конгреса на САЩ да блокира предложението на президента Тръмп за оттеглянето на страната от договора за ограничаване на ракетите със среден обсег на действие. Ако това не се случи, може да се стигне до нова надпревара във въоръжаването и огромно напрежение в Европа. Това заяви в ефира на БНТ членът на НС на АБВ Ивайло Калфин. „Решението на американския президент да се оттегли от договора за ограничаване на ракетите със среден обсег на действие,  създава изключително голяма опасност за целия наш регион, за цяла Европа. То означава надпревара във въоръжаването. Означава по всички наши европейски територии, включително и у нас, да има натиск да се слагат ракети, ядрено оръжие и да се върнем обратно в „Студента война“, когато двете страни в конфликта се възпираха чрез натрупването на ядрен арсенал. Ако такова решение бъде прието, ще има и директни последици за България. Върху нас ще има натиск да приемем ракети, включително и ядрено оръжие. Нещо, което никога не се е случвало в България. Ние не сме имали ядрено оръжие, а собствените ни ракети ни накараха да ги нарежем преди години. За нас няма никакъв интерес от натрупването на такова напрежение“, посочи той.  \r\nВ страни от темата Калфин коментира и поредния сблъсък между Русия и Украйна. „След анексирането на Крим Русия построи мост, с който да има директна връзка с Кримския полуостров и състави правила, как да се преминава през Керченския проток. Тези правила не изискат разрешение за преминаване от Черно в Азовско море и обратното, но изискват една поредица от предупреждения, предварителни анонси и др., за да се знае кой, как и по какъв начин преминава. Украинските кораби не направиха това нещо и се получи съответната руска реакция. И едните, и другите казват, че са прави. Украйна, защото разглежда Крим като нейна територия. Русия също разглежда Крим като нейна територия и казва, че е права“, заяви Калфин. По думите му и двете страни в конфликта имат интерес Керченският проток да бъде отворен заради големите пристанища, които има в региона, а конфликтът от последните дни е част от по-голямата тема, свързана с уреждането на  Кримския въпрос, което очевидно не предстои в близко бъдеще и заради това се натрупват подобен вид напрежения.  \r\nТой бе категоричен, че това напрежение трябва да бъде преодоляно по дипломатически път. „Международната общност трябва да търси решение, трябва да бъде активна. Това трябва да е меко решение и то да бъде свързано с посредничество.  Всяко непремерено  действие може да задълбочи конфликта. От друга страна, ако няма никакви действия, също може да нарасне напрежението. За това пак казвам, международната реакция трябва да е много внимателна в този случай. Мисля, че правилно решение беше това, което предложиха Германия и Франция – да посредничат. Това няма да реши окончателно проблема в региона, но може да спомогне за урегулирането по някакъв начин на преминаването през Керченския проток. Всичко на този свят може да се договори, ако има добро желание. Въпросът е дали ще имат желание Украйна и Русия в момента да уредят не Кримския въпрос, а преминаването през Керченския проток. Това би било вече някакъв пробив и тук би могло да съдейства Европейският съюз“, заяви той. Според него нови санкции срещу Русия от страна на САЩ или други държави няма да имат никакъв положителен ефект, а напротив, ще засилят напрежението. „Санкциите не са подходящ инструмент. Те са действително патология в международните отношения и не са решили нито един проблем до сега“.", "date": "2018.11.27", "title": "Ивайло Калфин, АБВ: България може да се окаже под натиск за разполагане на ядрено оръжие на нейна територия, ако САЩ се оттегли от договора за ограничаване на ракетите със среден обсег"}
{"url": "http://www.focus-news.net/news/2018/11/27/2595151/valentina-stankova-tsentar-za-preventsiya-na-nasilieto-i-prestapnostta-burgas-ot-25-noemvri-do-10-dekemvri-se-otbelyazvat-svetovnite-dni-sreshtu-nasilieto-nad-zheni.html", "text": "От 25 ноември до 10 декември се отбелязват Световните дни срещу насилието над жени. Това каза за  Радио „Фокус“ – Бургас  Валентина Станкова, управител на управител на Център за превенция на насилието и престъпността – Бургас. По думите ѝ дните се отбелязват от близо 25 години, а в тях се включват и Международният ден на защитниците на човешките права (29 ноември), Световният ден за борба с болестта СПИН (1 декември) и Международният ден на човешките права (10 декември). „По време на тези дни основно се стремим да акцентираме върху проблема за домашното насилие и това над жените“, отбеляза Станкова. Тя добави, че през последната година статистиката в България сочи, че в страната са били убити близо 28 жени. „Надявам да не прозвучи популистко, че само в края на годината обръщаме внимание на този нарастващ проблем. Всъщност през годините сме провеждали различни кампании в посока превенция и запознаване на обществото с проблема домашно насилие“, обясни Станкова. Тя каза също, че чрез асоциацията, в която се включват Центърът за превенция на насилието и престъпността, Кризисният център за деца и лица, жертва на насилие и трафик и Кризисният център за деца, преживели насилие, се обръща внимание на това колко сериозен е проблемът и какви тежки последствия води след себе си. \r\nМария ГЕОРГИЕВА", "date": "2018.11.27", "title": "Валентина Станкова, Център за превенция на насилието и престъпността - Бургас: От 25 ноември до 10 декември се отбелязват Световните дни срещу насилието над жени"}
{"url": "http://www.focus-news.net/news/2018/11/27/2595137/ria-novosti-erdogan-prizova-situatsiyata-v-kerchenskiya-proliv-da-se-reshi-po-diplomaticheski-pat.html", "text": "Анкара е опечалена от инцидента в Черно море, проблемите между Русия и Украйна трябва да се решат по дипломатически път, заяви президентът на Турция Реджеп Таийп Ердоган, цитиран от  РИА Новости. \r\n„Напрежението между Русия и Украйна в Черно море се увеличава. Като страна, за която и двете страни са близки приятели, ние искаме в черноморския регион да има мир. Искаме да видим Русия и Украйна не една против друга, а една до друга. Повтаряме нашия призив да се решат възникналите проблеми по дипломатически път и на масата за преговори“,заяви Ердоган. \r\nПревод и редакция:", "date": "2018.11.27", "title": "РИА Новости: Ердоган призова ситуацията в Керченския пролив да се реши по дипломатически път"}
{"url": "http://www.focus-news.net/news/2018/11/27/2595152/dots-hristo-mihaylov-abv-nad-3-400-drebni-balgarski-fermeri-sa-zalicheni-prez-2018-g-iskame-radikalna-promyana-v-modela-na-balgarskoto-zemedelie.html", "text": "Само през последната година, по официална информация, имаме над 3 400 заличени дребни български фермери. Над 3 400 ферми са престанали да съществуват. Това каза зам.- председателят на ПП АБВ доц. Христо Михайлов по време на пресконференция на партията, предаде репортер на  Агенция „Фокус“ . Искаме радикална промяна в модела на българското земеделие. Субсидиите и националните плащания да бъдат насочени към само към фермери с екологично земеделие. В България все по-малко производства работят“, каза той.  \r\nДоц. Михайлов обясни, че позицията на АБВ е, че трябва да има облекчения за стопаните, които произвеждат биологични продукти. „Имаме мерки и решение за интегрирането на българския дребен производител, както на местни пазари, така и в хранителните вериги. Науката в земеделието е забравена, българските сортове са забравени, вече ¾ от семената са чуждо производство. Българската култура не се търси“, каза той. По думите му АБВ е настроена за започване на незабавна работа за това да промени цялостното функциониране на българското земеделиев, след участието на партията в изборите и включването ѝ в българския парламент.  \r\nДаяна ДЮЛГЕРОВА", "date": "2018.11.27", "title": "Доц. Христо Михайлов, АБВ: Над 3 400 дребни български фермери са заличени през 2018 г., искаме радикална промяна в модела на българското земеделие"}
{"url": "http://www.focus-news.net/news/2018/11/27/2595147/mvnr-preporachva-na-balgarskite-grazhdani-da-ogranichat-patuvaniyata-si-do-ukrayna-zaradi-obyavenoto-voenno-polozhenie.html", "text": "Препоръчва се на българските граждани да ограничат пътуванията си до Украйна заради обявеното военно положение. Това съобщиха от пресцентъра на  Министерството на външните работи . \r\nПо информация на българското посолство в Киев, от 09.00 часа на 28 ноември 2018 г. до 09.00 часа на 28 декември 2018 г. в Украйна е въведено военно положение. То обхваща следните области: Виницка, Луганска, Николаевска, Сумска, Одеска, Харковска, Черниговска, Херсонска, Донецка и Запорожска.  \r\nВъзможно е ограничаване правата и свободите на гражданите, а именно правото на свободно придвижване, неприкосновеността на кореспонденцията, включително телефонна и електронна, изразяване на убеждения и др. Препоръчва се на българските граждани да ограничат пътуванията си до Украйна и особено в областите, за които е обявено военно положение.  Правомощията на военното командване в условията на военно положение включват:   \r\n- организиране на блок-постове и контрол на автомобилния транспорт по всички пътища на територията;  \r\n- засилен контрол по всички гранични контролно-пропускателни пунктове;  \r\n- евакуация на населението и предприятията от опасни райони;  \r\n- въвеждане на комендантски час;  \r\n- въвеждане на контрол върху средства за масова информация;  \r\n- възможно е изземване за временно ползване имущество на физически и юридически лица за нуждата на армията;  \r\n- използване на помещения и оборудвания на заводи, офиси и др. за целите на отбраната.  Министерството на външните работи на Република България съветва българските граждани пребиваващи на територията на Украйна или пътуващи за страната да предприемат следните мерки:   \r\n- да се регистрират на сайта на МВнР или в българските дипломатически представителства като посочат периода и мястото на пребиваване и оставят актуален телефон за връзка;  \r\n- да избягват райони, в които се провеждат демонстрации и протестни действия, както и участие в такива;  \r\n- да следят за актуална информация в медиите;  \r\n- да следват инструкциите на местните власти, в това число полиция и военни патрули, като проявяват спокойствие и търпение.  При необходимост сънародниците ни могат да се свържат с българското посолство в Киев на следните телефони:  +380 44 246 72 37 и +380 44 246 76 72, както и с българското Генерално консулство в Одеса на телефон +380 68 293 00 48.", "date": "2018.11.27", "title": "МВнР препоръчва на българските граждани да ограничат пътуванията си до Украйна заради обявеното военно положение"}
{"url": "http://www.focus-news.net/news/2018/11/27/2595153/veliko-tarnovo-proektat-izrastvame-zaedno-na-su-nikolay-katranov-shte-bade-predstaven-v-svishtov.html", "text": "Проектът „Израстваме заедно“, реализиран от средно училище „Николай Катранов“, ще бъде представен в Свищов. Срещата се организира от екипа на учебното заведение. Това съобщи за  Радио „Фокус“ – Велико Търново  Генади Иванов, директор на училището. Той припомни, че финансирането е осигурено от националната програма на Министерство на образованието „С грижа за всеки ученик“, модул „Добри практики за взаимодействие на образователните институции с родителите“. Представянето ще започне в 14.00 часа и ще се проведе в Зала 1 на Община Свищов. Организатор на срещата е екипът по реализация на проекта с координатор Милена Богданова и учениците от IV в клас и II в клас със своите учители Петя Попова, Стефка Николаева. \r\nНа срещата ще бъдат представени целите на проекта, изпълнените дейности до сега и тези, които ни предстоят до края на учебната 2018/2019 година. \r\nЛуиза ТРАНЧЕВА", "date": "2018.11.27", "title": "Велико Търново: Проектът „Израстваме заедно“ на СУ „Николай Катранов“ ще бъде представен в Свищов"}
{"url": "http://www.focus-news.net/news/2018/11/27/2595154/plovdiv-v-grada-beshe-otkrita-mladezhka-sotsialna-zona.html", "text": "В града беше открита Младежка социална зона, предаде репортер на  Радио „Фокус“ -Пловдив . На събитието присъстваха зам.-кметът по социална политика на Община Пловдив Георги Титюков, Ренета Венева, директор на Центъра за работа с доброволци, както и десетки младежи. Мястото се намира в Дома за деца, лишени от родителска грижа „Рада Киркович“, на ул. Димитър Цончев, ет.3, ляво крило. То е обновено с пари в размер на 6500 лева, събрани от Седмицата на благотворителността 2018 година, организирана за седма година от Община Пловдив и  дарители с подкрепата на Фондация „Пловдив 2019“. Със средствата са извършени ремонтни дейности, обзавеждане, поставено е отопление. Основната цел са млади хора в Пловдив, които имат собствени социални идеи, да получат съдействие за тяхното реализиране в специално създадено за целта пространство. Ренета Венева припомни, че преди 19 години Националният алианс за работа с доброволци започнал в Пловдив, а по-късно в България дейности, свързани с това да се канят младите хора в общностите, да се привличат младите хора от различните населени места във възможността през доброволен труд, през своите инициативи да променят живота, да променят хората. „Много дълги години в Пловдив нямахме тази достатъчно комфортна и голяма територия, която да събере младите хора, които всяка седмица се събират и които разсъждават, дават идеи, говорят за проблеми, инициират проекти. Благодарение на Седмицата на благотворителността, гражданите на града помогнаха на младите хора да имат своя уютна среда, наречена Младежка зона“, каза още Венева.  \r\nПо думите ѝ Седмицата на благотворителността е поредната съвместна инициатива между Община Пловдив и Национален алианс за работа с доброволци, която се е съчетала с друг съвместен проект с Фондация „Пловдив 2019“ по повод Пловдив - европейска столица на културата 2019. Това е, че там работят млади хора предприемачи в областта на социалните дейности и проблеми. „Те са студенти, работещи, мениджъри. Всички те дойдоха с различни проблеми от социалния живот в Пловдив. Дойдоха не просто, за да кажа, че нещо не им харесва, а дойдоха, за да кажат как ще променят това, което не им харесва. Те работят в Младежката зона“, каза още Венева. Тя благодари на домакините на Младежката зона, на гражданите на Пловдив за подкрепата и на Община Пловдив. \r\nМария РУСЕВА", "date": "2018.11.27", "title": "Пловдив: В града беше открита Младежка социална зона"}
{"url": "http://www.focus-news.net/news/2018/11/27/2595157/stara-zagora-predsedatelyat-na-obshtinskiya-savet-tanyo-braykov-shte-dade-preskonferentsiya-v-obshtinata-na-28-noemvri.html", "text": "На 28 ноември от 15.00 часа в зала 203 на Община Стара Загора ще се проведе пресконференция на председателя на Общинския съвет Таньо Брайков. Това съобщиха от пресцентъра на  Общината . Темата е предстоящото редовно заседание на Общинския съвет.", "date": "2018.11.27", "title": "Стара Загора: Председателят на Общинския съвет Таньо Брайков ще даде пресконференция в Общината на 28 ноември"}
{"url": "http://www.focus-news.net/news/2018/11/27/2595156/pazardzhik-prodalzhavat-initsiativite-na-zdravnata-inspektsiya-v-kampaniyata-uznay-svoya-status.html", "text": "Продължават инициативите на Здравната инспекция в Пазарджик в кампанията „Узнай своя статус“ по повод  Европейската седмица за изследване за ХИВ и Хепатит, продължаваща до 30 ноември, съобщиха от  РЗИ - Пазарджик . В сградата на РЗИ – Пазарджик се извършват безплатни и анонимни изследвания за ХИВ и Хепатит. През целия период на кампанията се раздават здравно-информационни материали и кондоми. На 29 ноември 2018 г. ще се изнесе презентация на ученици от ОУ „Никола Йонков Вапцаров“ в с. Варвара. На 30 ноември 2018 г. ще се изнесе презентация на ученици от ОУ „Св. св. Кирил и Методий“ - Ветрен на тема „Превенция на ХИВ/СПИН“. Съвместно с Местната комисия за борба с противообществените прояви в Септември се организира изложба на детски рисунки на тема: „Не на дрогата и СПИН-а!“. Най-добрите рисунки ще получат стимулиращи награди. По повод Световния ден за борба с ХИВ/СПИН – 1 декември, в центъра на град Пазарджик съвместно Младежката организация на БЧК ще се раздават здравно-промотивни материали и презервативи. На 3 декември 2018 г. ще се проведат три последователни обучения по темата, в училищата в с. Виноградец и в СУ „Христо Ботев“ в Септември. На 4 декември в СУ „Г. Брегов“ – Пазарджик ще се проведе обучение на тема „ХИВ/СПИН и как да се предпазим“.", "date": "2018.11.27", "title": "Пазарджик: Продължават инициативите на Здравната инспекция в кампанията „Узнай своя статус“"}
{"url": "http://www.focus-news.net/news/2018/11/27/2595149/prezidentat-rumen-radev-balgariya-i-polsha-prizovavame-za-nezabavno-vrashtane-i-osvobozhdavane-na-ukrainskite-korabi-ot-rusiya-i-deeskalatsiya-na-naprezhenieto-chrez-dialog.html", "text": "България и Полша призоваваме за незабавно връщане и освобождаване на украинските кораби от Русия и деескалация на напрежението чрез диалог. Това каза на пресконференция президентът Румен Радев след среща с полския държавен глава Анджей Дуда, предаде репортер на  Агенция „Фокус“ . \r\n„По време на нашата среща обсъдихме с тревога критичните отношения между Русия и Украйна. И призоваваме за сдържаност, за разум, за деескалация чрез диалог, без употреба на сила, за гарантиране на свободата на гражданското корабоплаване, за незабавно връщане и освобождаване на корабите от страна на Руската федерация. За нас като страни от този регион е много важно да не допуснем по-нататъшна ескалация“, заяви Радев. \r\nОт своя страна полският държавен глава Анджей Дуда обясни, че е трудно да се пренебрегне това, което се случва. „И няма съмнение, че е необходима деескалация на напрежението. Украинските моряци, които бяха пленени от руските войски, трябва да бъдат освободени. Това  е състояние, което ние не можем да приемем. И ние с президента Радев нямаме съмнение, че са нужни по-нататъшни действия тези конфликти да приключват. И с всички сили призоваваме за това. Полша ще се включи в международните действия, които ще се реализират от международната общност, за да се приключи с това. Няма съмнение, че Русия е агресор и за пореден път се случва нарушаване на споразуменията, сключени между Русия и Украйна. И това не може да се приеме. \r\nЦветилена СИМЕОНОВА", "date": "2018.11.27", "title": "Президентът Румен Радев: България и Полша призоваваме за незабавно връщане и освобождаване на украинските кораби от Русия и деескалация на напрежението чрез диалог"}
{"url": "http://www.focus-news.net/news/2018/11/27/2595160/kyustendil-zapochna-montiraneto-na-kolednata-elha-na-ploshtad-velbazhd.html", "text": "Започна монтирането на коледната елха в Кюстендил, предаде репортер на  Радио „Фокус” – Кюстендил . По традиция коледното дърво се поставя в центъра на площад „Велбъжд” в града. Той е отрязано от Осоговска планина и се монтира с помощта на специализирана техника. Община Кюстендил организира тържествено запалване на светлините на коледната елха. Това ще се случи на 7 декември от 17.30 часа. За поредна година се подготвя празнична програма, която ще завърши със светлинно шоу и заря. \r\nВенцеслав ИЛЧЕВ", "date": "2018.11.27", "title": "Кюстендил: Започна монтирането на коледната елха на площад „Велбъжд”"}
{"url": "http://www.focus-news.net/news/2018/11/27/2595139/rtk-kosovo-belgrad-tvardi-che-kmetovete-na-srabskite-obshtini-v-severno-kosovo-shte-podadat-ostavka-srabska-lista-otricha.html", "text": "Кметовете на четирите сръбски северни общини в Косово ще подадат оставка във вторник, съобщи директорът на сръбската правителствена канцелария за Косово и Метохия Марко Джурич, предава  държавната „Радио и телевизия Косово“ (RTK) , като се позовава на информация от сръбските медии. Междувременно заместник-председателят на „Сръбска листа“ (партията на косовските сърби“ Игор Шимич опроверга тези твърдения. \r\n„Сръбските представители ме информираха, че от днес общинските администрации в северната част на прищинско-албанската система няма повече да функционират. Кметовете на четирите общини ще подадат оставки и ще напуснат прищинската система. Нито общинските съвети, нито другите органи ще функционират, докато дискриминационните мерки (100-процентовите мита върху сръбските стоки – бел. „Фокус) не бъдат отменени“, заяви Джурич пред сръбската „ТВ Хепи“ във вторник сутринта. Той добави също, че сърбите в съдебните институции на Северна Митровица са спрели да работят. \r\nМеждувременно, отбелязва RTK, почти по същото време, заместник-председателят на „Сръбска листа“ Игор Шимич опроверга тази информация в интервю пред ТАНЮГ. По неговите думи сръбските общини в Северно Косово ще имат заседания във вторник, а след тях решенията и заключенията ще бъдат обявени публично. \r\nСесиите ще се проведат в Северна Митровица, Лепосавич, Зубин Поток и Звечан. \r\nПревод и редакция:", "date": "2018.11.27", "title": "RTK (Косово): Белград твърди, че кметовете на сръбските общини в Северно Косово ще подадат оставка, „Сръбска листа“ отрича"}
{"url": "http://www.focus-news.net/news/2018/11/27/2595158/v-mosv-shte-se-provede-preskonferentsiya-po-proekt-natsionalna-strategiya-za-adaptatsiya-kam-izmenenieto-na-klimata-i-plan-za-deystvie.html", "text": "Закриваща пресконференция по проект „Национална стратегия за адаптация към изменението на климата и План за действие“ по договор BG05SFOP001-2.001-0007/10.04.2018 г. за предоставяне на безвъзмездна финансова помощ по Оперативна програма „Добро управление“ ще се проведе на 28 ноември 2018 г. от 13.00 часа в сградата на Министерството на околната среда и водите на бул. „Мария Луиза“ 22, зала „Европа“. Това съобщиха от пресцентъра на  Министерството на околната среда и водите . \r\nПрограмата е съфинансирана от ЕС чрез Европейския социален фонд, а бенефициент по проекта е Министерството на околната среда и водите (МОСВ). \r\nОсновната цел на проекта е да очертае стратегическата рамка и приоритетни направления за адаптация към изменението на климата в периода до 2030 г., като идентифицира и потвърждава необходимостта от предприемането на конкретни действия за адаптация на национално и секторно равнище. \r\nНа пресконференцията ще бъде представен финалният проект на разработения рамков документ и постигнатите до момента резултати.", "date": "2018.11.27", "title": "В МОСВ ще се проведе пресконференция по проект „Национална стратегия за адаптация към изменението на климата и План за действие“"}
{"url": "http://www.focus-news.net/news/2018/11/27/2595161/zhivko-tabakov-obshtinski-savet-burgas-dnes-na-praktika-se-izze-vazmozhnostta-burgazlii-da-izrazyat-svoeto-mnenie-po-otnoshenie-na-referenduma.html", "text": "Днес на заседанието на Общински съвет - Бургас на практика се иззе възможността бургазлии да изразят своето мнение по отношение на референдума. Това каза пред журналисти общинският съветник Живко Табаков по повод отпадането от дневния ред на гласуването на предложението за референдум за чистия въздух в Бургас, предаде репортер на  Радио „Фокус“ – Бургас . „Задкулисието е ясно и аз очаквах този развой на събитията и точно затова тази сутрин аз подготвих заявлението си за напускане и мисля, че актът, който направих, е да покажа несъгласието си затова, което се случва в Общински съвет - Бургас“, добави Табаков. По думите му в целия диалог, който се е водел преди днешния ден, ходът колкото и да е изглеждал популистки и безсилен, това е бил единственият начин, по който чрез хората да се покаже, че те не вярват в това управление и на нещата, които се случват за измерване на въздуха, и не вярват и в администрацията. Той добави, че хората са щели да кажат точно и ясно „да“. „Нека да не ни учудва, че групата общински съветници от групата на ГЕРБ и СДС и всички, които казаха, че знаят какъв е отговора „да“ са изненадани, когато те знаят, че отговорът е „да“ и че хората са чувствителни на тази тема, досега за 11 години можеха да направят изключително много неща, за да не се стига до този ден. Според Табаков те не трябва да бъдат винени за това, че докладната записка за референдума, която е била внесена не отговаря на въпросите и не били правилно формулирани или че всичко било скъпо. „Не приемам никакви доводи, когато става въпрос за гласа на хората“, посочи още Табаков. Той допълни още, че смята, че всичко ще бъде „замазано“ и оттук нататък няма да бъдат предприети никакви конкретни мерки. \r\nМария КУРТЕВА", "date": "2018.11.27", "title": "Живко Табаков, Общински съвет - Бургас: Днес на практика се иззе възможността бургазлии да изразят своето мнение по отношение на референдума"}
{"url": "http://www.focus-news.net/news/2018/11/27/2595165/blagoevgrad-vazstanoveno-e-osvetlenieto-v-kriviya-tunel-po-pat-i-1-simitli-kresna.html", "text": "Възстановено е осветлението в Кривия тунел по път I-1 Симитли  – Кресна. Това съобщиха от пресцентъра на  Агенция „Пътна инфраструктура“ .", "date": "2018.11.27", "title": "Благоевград: Възстановено е осветлението в Кривия тунел по път I-1 Симитли  – Кресна"}
{"url": "http://www.focus-news.net/news/2018/11/27/2595163/dha-nov-lov-na-gyulenisti-v-turskite-vvs-tozi-pat-zapodozreni-sa-82-voennosluzheshti-na-deystvitelna-sluzhba.html", "text": "Главната републиканска прокуратура в Анкара е издала заповед за задържане на 82 военни от ВВС за предполагаеми връзки с т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция ДХА. Всичките т.нар. „гюленисти” са на действителна военна служба, като единият е капитан, другият – лейтенант; а останалите 80 – подофицери. Част от заподозрените са заловени, останалите се издирват, посочва още ДХА. \r\nПревод и редакция:", "date": "2018.11.27", "title": "ДХА: Нов лов на „гюленисти” в турските ВВС – този път заподозрени са 82 военнослужещи на действителна служба"}
{"url": "http://www.focus-news.net/news/2018/11/27/2595164/valentina-stankova-tsentar-za-preventsiya-na-nasilieto-i-prestapnostta-burgas-otbelyazvame-dnite-sreshtu-nasilieto-nad-zheni-s-dni-na-otvorenite-vrati-v-dva-konsultativni-tsentara.html", "text": "Тази година отбелязваме Световните дни срещу насилието над жени с дни на отворените врати в два консултативни центъра. Това каза за  Радио „Фокус“ – Бургас  Валентина Станкова, управител на управител на Център за превенция на насилието и престъпността – Бургас. По думите ѝ единият консултативен център представлява Център за превенция на насилието и престъпността, намира се на ул. „Мария Луиза“ 9 в Бургас и ще проведе своя ден на отворените врати на 27-ми и 28-ми ноември. „Днес и утре ще отворим вратите си всички и ще предоставим информация за дейността на центъра, за това в каква посока работи той, каква точно помощ указва на жертвите на насилие и какво прави, за да бъде предотвратен проблемът“, обясни Станкова. Тя добави, че, освен това, в друга част на града, Центърът за подкрепа на жертви на сексуално насилие ще отвори врати на 29 и 30 ноември, за да запознае всички със своята дейност. „Към нас се включва и една международна организация, която също помага чрез разпространението на материали в автобусите на градския транспорт“, добави Станкова. Тя посочи още, че се надява по този начин все повече хора да разберат, че не са сами в борбата си с насилието и има на кого да разчитат. \r\nМария ГЕОРГИЕВА", "date": "2018.11.27", "title": "Валентина Станкова, Център за превенция на насилието и престъпността - Бургас: Отбелязваме дните срещу насилието над жени с дни на отворените врати в два консултативни центъра"}
{"url": "http://www.focus-news.net/news/2018/11/27/2595169/smolyan-obshtinata-izgradi-nov-most-v-selo-mugla-koyto-svarzva-shest-vazrastni-semeystva.html", "text": "Община Смолян изгради нов мост в село Мугла, който свързва шест възрастни семейства. Това съобщиха от пресцентъра на  Общината . На същото място е имало такова съоръжение, което  е премахнато, защото е било опасно. Хората благодарят на ръководството на Общината, дървата им се намират от другата страна на реката и те заобикаляха, за да си ги пренесат по домовете. \"Сега ще им по-удобно за преминаване, а всички са възрастни хора\", посочи кметът на Мугла Даниела Кубинска.", "date": "2018.11.27", "title": "Смолян: Общината изгради нов мост в село Мугла, който свързва шест възрастни семейства"}
{"url": "http://www.focus-news.net/news/2018/11/27/2595159/prezidentat-rumen-radev-na-evropeyskite-izbori-shans-tryabva-da-imat-tezi-partii-koito-garantirat-ustoychivo-razvitie-na-evropa.html", "text": "На европейските избори шанс трябва да имат тези партии, които гарантират устойчиво развитие на Европа. Това каза на пресконференция президентът Румен Радев след среща с полския държавен глава Анджей Дуда, предаде репортер на  Агенция „Фокус“ . \r\n„Брекзит е лоша новина за ЕС. Но трябва да имаме предвид няколко неща – уважаваме суверенния избор на гражданите на Великобритания, но там работят и учат много българи и още повече поляци. И за нас е от особена важност правата на гражданите на ЕС да се запазят. А също и много британски граждани живеят в страни от ЕС“, заяви Радев. \r\n„Много важно е да си извлечем урока и на европейските избори трябва шанс да имат тези партии, които да гарантират устойчиво развитие на Европа по отношение на сигурност, по отношение на връщане на устоите и ценностите на ЕС – солидарност и единство. Без да преодолеем икономическите неравенства винаги ще има напрежение“, каза още президентът и посочи, че е важно европейските институции така да формират своите функции, че гражданите да се чувстват добре представени. „Защото техният основен проблем е, че остават нечути и непредставени. ЕС трябва така да се реформира, че да има бързи решения. А механизмът за вземане на решения в момента е бавен и тромав и това отдръпва гражданите от европейските институции“, заяви Радев. \r\nЦветилена СИМЕОНОВА", "date": "2018.11.27", "title": "Президентът Румен Радев: На европейските избори шанс трябва да имат тези партии, които гарантират устойчиво развитие на Европа"}
{"url": "http://www.focus-news.net/news/2018/11/27/2595155/b92-sarbiya-prostranno-intervyu-na-aleksandar-vuchich-po-povod-poslednite-porazheniya-na-sarbite.html", "text": "Президентът на Сърбия Александър Вучич заяви, че никога не е бил по-разтревожен, защото „проучванията показват, че сръбските граждани подкрепят статуквото в Косово и Метохия“, предава  белградското радио „Б92“ . \r\n„Виждам, че гражданите на Сърбия не искат да се разрешат проблемите в Косово и Метохия и ми се струва, че не разбираме с какво си имаме работа“, заяви държавният глава пред РТС и добави: \r\n„Анкетите показват, че гражданите искат статуквото да се запази, което е невъзможно положение. Кой ви гарантира, че статуквото ще се запази – нито Европа, нито света, нито албанците, които са 91-92 процента в Косово и които вече имат утвърдена от Запада държава, го искат“. \r\nПрезидентът посочи, че разбира добре, какво му казват хората, но добави, че „не се води от това, а по-скоро от нещата, които вижда и знае, а той вижда по-добре от мястото, на което се намира“. \r\n„Въпросът е, какво ще правим ако има конфликт и затова постоянно призовавам да намерим компромис. В тази борба съм като Давид пред Голиат, който е целият Запад и албанците. Трудно ми е да издействам нещо за Сърбия и сръбския народ, не съм бил дори близо до това да получа нещо, но някои започнаха да се вслушват в нас – но не и в Сърбия“, заяви Вучич. \r\nТой също констатира, че подкрепата в Сърбия за влизане в ЕС „никога не е била по-ниска“, което според него се дължи на факта, че Съюза „никога не е справедлив спрямо нас“ и не се държи „абсолютно неутрално към албанците и нас“. \r\n„Трябва да останем на европейския път, защото влакът не може да излиза извън релсите. Трябва ни твърда политика, с която да се опитаме да получим нещо и да не загубим нещо, което още не сме загубили“, обясни сръбският лидер. \r\nТой сподели, че „този следобед“ е имал „труден разговор с някои хора в Европа“ и добави, че никога няма да се подаде на изнудванията и натиска да говори за предаването на язовира Газивода (водноелектрически комплекс в Северно Косово). \r\n„Те имат много предложения, само че те не могат да накарат албанците да намалят митата... Има и други идеи, те са пълни с идеи, но не съм готов да слушам такива неща“, поясни Вучич. \r\nПо неговите думи, Америка за албанците е „и майка, и баща, а останалите са лели – Англия, Франция и Германия“ и добави по случай посещението на косовския президент Хашим Тачи в САЩ, че „той дори не трябваше да ходи там, защото винаги ще получи подкрепа“. \r\n„Борим се, имаме подкрепата на Китай, Русия, на няколко страни. Това достатъчно ли е? Нашата ситуация е трудна, опитваме се да задържим ситуацията на дъската, най-малкото за реми“, заключи Вучич. \r\nПревод и редакция:", "date": "2018.11.27", "title": "„Б92“ (Сърбия): Пространно интервю на Александър Вучич по повод последните поражения на сърбите"}
{"url": "http://www.focus-news.net/news/2018/11/27/2595167/iliyana-popova-zam-kmet-na-petrich-vsichko-koeto-mogat-da-vidyat-posetitelite-na-antichen-grad-herakleya-sintika-e-takova-kakvoto-sa-go-ostavili-drevnite-mu-obitateli.html", "text": "Всичко, което могат да видят посетителите на античен град Хераклея Синтика, е такова, каквото са го оставили древните му обитатели. Това каза за  Радио „Фокус“ - Пирин  Илияна Попова, зам.-кмет на Община Петрич. Тя припомни, че Общината е номинирана в категория „Туристическа атракция/обект“ на Годишните награди на Министерството на туризма именно с античния град. По думите ѝ руйните на този град са разположени в землището на село Рупите върху южния склон на вулканичното възвишение Кожух и по този начин античният град е разположен на 2 км от храма на Ванга в местността Рупите и на 10 км от град Петрич.  \r\nИлияна Попова подчерта, че откритията там само се укрепват и консервират. „В категорията „Духът на България“ сме одобрени с Фестивала на кестена, който се организира всяка есен от 2012 година насам от ДПП „Беласица“ към Изпълните Агенция по горите с активното участие на кметовете и читалищните секретари на т.нар. подгорски села към Община Петрич. Фестивалът се провежда на площада в село Коларово пред читалище „Яне Сандански“. По време на фестивала може да се насладите на най-доброто от уникалната природа на планината, както и на най-интересното от културата и бита на местните хора. Всяко населено място, разположено в полите на планината Беласица се представя със своя уникална шатра, на която са изложени вкусни ястия и занаятчийски продукти, характерни за селото“, допълни заместник-кметът. Тя добави, че в категория „Туристическо събитие“, са номинирани с Национален туристически поход „По стъпките на Самуиловите войни“, който се организира за първи път по повод честванията за 1000 години от управлението на цар Самуил през октомври 2014 година. Илияна Попова посочи, че от тогава този поход се е превърнал в традиция и се провежда всяка година през първата неделя от месец октомври, като тази година в него са взели участие над 150 души. \r\nНатали СТЕФАНОВА", "date": "2018.11.27", "title": "Илияна Попова, зам.-кмет на Петрич: Всичко, което могат да видят посетителите на античен град Хераклея Синтика, е такова, каквото са го оставили древните му обитатели"}
{"url": "http://www.focus-news.net/news/2018/11/27/2595173/veliko-tarnovo-futbolistite-na-izgrev-93-s-tsarevets-sa-spechelili-parvo-myasto-ot-futbolniya-turnir-za-kupata-na-kmeta-na-grad-sevlievo.html", "text": "Футболистите на „Изгрев 93“ – с. Царевец спечелиха първо място от футболния турнир за Купата на кмета на град Севлиево, съобщиха от пресцентъра на  Община Свищов . Състезанието се проведе на 17 и 18 ноември. В него участие взеха малките надежди на „Изгрев 93“ от свищовското село Царевец. Под умелото ръководство на своя треньор Ангел Ангелов футболистите от футбол 5 (набор 2010 - 2011) се представиха блестящо и през двата дни на турнира, в резултат на което заеха почетното първо място в крайното класиране. \r\nВ първия ден на спортното събитие малките футболисти не се уплашиха нито от лошото време, нито от силните противници и извоюваха 4 безапелационни победи над: ФК „Дунав – Русе“ с 3:0, ФК „Янтра“ – Габрово 6:0, ФК „Севлиево“– Севлиево с 4:0 и ФК „Етър“– Велико Търново с 3:1. \r\nМомчетата се класираха на 1-во място в групата и на следващия ден се изправиха на финал срещу фаворита от другата група ФК „Дунав 1“ – Русе. Победата с 2:0 над противниковия отбор категорично донесе финалната победа на футболистите от „Изгрев 93“ и те взеха Купата на кмета. Победителите в турнира бяха зарадвани и от още една отличителна награда за Иво Митков Миланов, който получи статуетка за най-добър футболист на турнира. \r\nПрипомняме, че преди два месеца футболистите на Изгрев 93 от набор 2009-2010 спечелиха Купата на кмета на град Павликени, което за пореден път показа постоянство в играта и заслужени успехи на възпитаниците на Ангел Ангелов.", "date": "2018.11.27", "title": "Велико Търново: Футболистите на „Изгрев 93“ – с. Царевец са спечелили първо място от футболния турнир за Купата на кмета на град Севлиево"}
{"url": "http://www.focus-news.net/news/2018/11/27/2595172/montana-silen-vyatar-e-vdignal-pokriva-na-novata-hizha-na-turistichesko-druzhestvo-berkovitsa-pod-vrah-kom.html", "text": "Силен вятър през изминалата нощ е вдигнал покрива на новата хижа Ком, съобщиха за  Радио „Фокус“ – Видин  от Туристическото дружество в Берковица. От дружеството се обръщат с призив към всички свои приятели да помогнат за възстановяването му – с финансова помощ или с работна ръка за да се покрие хижата. „Всеки, който има възможност и иска да помогне нека се свърже с нас 0887514777 и 0884842019. Номера на банковата сметка за финансова помощ е : BG65UBBS72221010056210“,  съобщават от Туристическо дружество Берковица. Призивът на дружеството е публикуван и в социалните мрежи.", "date": "2018.11.27", "title": "Монтана: Силен вятър е вдигнал покрива на новата хижа на Туристическо дружество –Берковица под връх Ком"}
{"url": "http://www.focus-news.net/news/2018/11/27/2595174/dobrich-po-proekt-na-obshtinata-na-stadion-druzhba-shte-badat-obosobeni-zoni-na-tribunite-za-gostuvasht-otbor-i-domakini-i-shte-bade-osigurena-dostapna-sreda-za-hora-sas-spetsifichni-nuzhdi.html", "text": "По проект на Общината на стадион „Дружба“ ще бъдат обособени зони на трибуните  за гостуващ отбор и домакини и ще бъде осигурена достъпна среда за хора със специфични нужди. На днешното си редовно заседание общинските съветници на Добрич одобриха възможност за кандидатстване за финансиране по мярка „Подобряване на обществената среда в населените места” по проект „Красива България“, предаде кореспондент на  Радио „Фокус” – Варна . От 1962 година не са извършвани строително-монтажни работи и строително-ремонти работи по санитарните помещения към стадиона, като  към момента липсват изградени ВиК и ел. инсталации в тях. Предвидено е извършване на строително-монтажни работи на санитарни помещения, приспособени за хора с намалена подвижност и хора с увреждания. С реализирането на проектното предложение ще бъдат създадени трайни благоприятни условия за провеждане на спортни прояви и мероприятия в града и нормално функциониране на обекта. През следващата година Добрич ще бъде домакин на футболно първенство на УЕФА по футбол за девойки до 17 години. Общата максимална стойност е 120 729 лева. Община град Добрич ще съфинансира дейностите по проекта, като стойността на съфинансиране е в рамките на 60% от общата стойност на проекта – 72 437 лв. \r\nЖулиета НИКОЛОВА", "date": "2018.11.27", "title": "Добрич: По проект на Общината на стадион „Дружба“ ще бъдат обособени зони на трибуните за гостуващ отбор и домакини и ще бъде осигурена достъпна среда за хора със специфични нужди"}
{"url": "http://www.focus-news.net/news/2018/11/27/2595166/prezidentat-rumen-radev-balgariya-shte-razchita-na-polsha-za-da-bade-vklyuchena-kato-palnopraven-chlen-v-berlinskiya-protses.html", "text": "България ще разчита на Полша, за да бъде включена като пълноправен член в „Берлинския процес“. Това каза на пресконференция президентът Румен Радев след среща с полския държавен глава Анджей Дуда, предаде репортер на  Агенция „Фокус“ . \r\n„С полския президент обсъдихме бъдещото домакинство на Полша на „Берлинския процес“ в Потсдам през 2019 г. България винаги е заявявала своя интерес към тази инициатива и сме готови да сътрудничим, както сме го правили досега, и ще разчитаме на полската страна България да бъде включена като пълноправен член в тази организация. Тъй като нашата политика е изключително ефективна за гарантиране на сигурността и на европейската перспектива за района на Западните Балкани. Също така ние сме особено ценни с нашия опит и експертиза в този регион“, заяви Радев. \r\nТой посочи, че с полския държавен глава са обсъдили и темата за климатичните промени. „С президента Дуда споделяме мнението, че са необходими неотложни мерки за борба с тях. Но те трябва да се запазят в рамките на договореното, без допълнително повишаване на изискванията и с отчитане на състоянието и перспективите на нашите енергийни системи, така че нашите страни да не допуснат загуба на конкурентоспособност“, посочи Радев. \r\nЦветилена СИМЕОНОВА", "date": "2018.11.27", "title": "Президентът Румен Радев: България ще разчита на Полша, за да бъде включена като пълноправен член в „Берлинския процес“"}
{"url": "http://www.focus-news.net/news/2018/11/27/2595171/rumen-petkov-abv-dvoyniyat-standart-na-ek-kam-balgariya-ima-osobeno-tezhki-finansovi-parametri-za-danakoplattsite.html", "text": "Двойният стандарт има особено тежки финансови параметри за нас, данъкоплатците. Това каза председателят на ПП АБВ Румен Петков по време на пресконференция на партията, предаде репортер на  Агенция „Фокус“ . „Ние от АБВ сме против двойните стандарти. За съжаление с един престъпен договор продадохме „Мариците 1 и 3“ на американците и наложихме двойния стандарт, унижавайки „Марица 2“, която остана държавно предприятие. Двойният стандарт има особено тежки финансови параметри за нас данъкоплатците“, посочи той. „Съобразно договора, който сме подписали, около 600 млн. лв. годишно изплащаме на американските „Марици“. Очакванията на експертите са, че следващата година доплащането ще бъде над 900 млн. лв. Това е договор, който брутално удря джоба на българина“, коментира лидерът на партията. По думите му българите изплащат на американските компании цената на вредните емисии и по този начин се прави абсолютно невъзможно конкурирането на „Марица 2“, която е държавна централа, с „Марица 1 и 3“. „Ние от АБВ в следващия европарламент ще се борим ЕК най-после да вземе едно принципно решение. След като е казала, че е недопустимо държавна помощ в сектора, защо тогава от българската държава към американските централи е факт и продължава да гнети българския потребител? Това са неща, които не могат да бъдат оставени така.  \r\nДаяна ДЮЛГЕРОВА", "date": "2018.11.27", "title": "Румен Петков, АБВ: Двойният стандарт на ЕК към България има особено тежки финансови параметри за данъкоплатците"}
{"url": "http://www.focus-news.net/news/2018/11/27/2595175/blagoevgrad-otnovo-shte-zasiyae-za-koledno-novogodishnite-praznitsi.html", "text": "Започва монтирането на коледната елха на централния площад в Благоевград. Тази година тя е изкуствена, с цел опазване на природата. Елхата ще бъде монтирана, традиционно пред сградата на Община Благоевград. Това съобщиха от пресцентъра на  Община Благоевград . \r\nВ момента се украсява центърът на града, кварталите и кръговите кръстовища, както и се поставят традиционните разноцветни светлини по сградите на институциите.     \r\nЗа предстоящите празници община Благоевград подготвя богата културна програма и запомнящи се изненади за малки и големи. \r\nКоледните светлини и елхата ще бъдат запалени на 5 декември, в 18.30 часа на площад „Георги Измирлиев“. За запалването на тържествените светлини е планирана и специална празнична церемония. Тържествената вечер ще бъде водена от изключителната Мария Силвестър, която ще се погрижи за доброто настроение на жителите и гостите на Благоевград.", "date": "2018.11.27", "title": "Благоевград отново ще засияе за Коледно-новогодишните празници"}
{"url": "http://www.focus-news.net/news/2018/11/27/2595168/lyubomira-gancheva-abv-ima-reditsa-problemi-v-energiyniya-sektor-na-stranata-koito-vodyat-do-povishavane-na-tsenata-na-gaza.html", "text": "С активното действие и бездействие на институциите, има редица проблеми в сектора, които водят до повишаване на цената на газа. Това каза зам.- председателят на ПП АБВ Любомира Ганчева по време на пресконференция на партията, предаде репортер на  Агенция „Фокус“ . „Гарантирането на енергийната сигурност и просперитет на България, за нас от АБВ, е въпрос на осъзната необходимост. Ние приветстваме идеята за диверсификация в енергетиката, вярваме, че тя ще бъде полезна, но само когато е правена на принципа на коректните правила и най-вече в защита и интереса на народа. Интересът на народа се гарантира от добрите и приемливи цени на газа. България получава най-ниската доставна цена на газ от „Газпром“, посочи тя. Зам.-председателят на АБВ изтъкна, че в момента партията оформя конкретните според тях проблеми в сектора. „Ние ги подготвяме и те ще бъдат поставени на внимание на министър Теменужка Петкова, защото вярваме, че институциите трябва да се намесят, за да се гарантира общият интерес.  \r\nДаяна ДЮЛГЕРОВА", "date": "2018.11.27", "title": "Любомира Ганчева, АБВ: Има редица проблеми в енергийния сектор на страната, които водят до повишаване на цената на газа"}
{"url": "http://www.focus-news.net/news/2018/11/27/2595177/pazardzhik-pred-sgradata-na-regionalniya-istoricheski-muzey-e-postavena-golyama-karta-na-balgariya-sled-nyoyskiya-dogovor.html", "text": "Пред сградата на Регионалния исторически музей в Пазарджик е поставена голяма карта на България след Ньойския договор, предаде репортер на  Радио „Фокус” – Пазарджик . Под картата са отбелязани отнетите от страната ни земи съгласно решенията на подписания на 27 ноември 1919 година договор – Южна Добруджа, Беломорска Тракия, Западните покрайнини. Представена е и информация за Ньойския договор и начина, по който от България са откъснати територии, а също и наложените на страната ни след Първата световна война репарации и военни санкции. Според жители на Пазарджик денят 27 ноември не бива да бъде забравян, защото той е символ на несправедливото отношение към страната ни след края на една война, в която тя се оказва губеща. \r\nВаня НИКОЛОВА", "date": "2018.11.27", "title": "Пазарджик: Пред сградата на Регионалния исторически музей е поставена голяма карта на България след Ньойския договор"}
{"url": "http://www.focus-news.net/news/2018/11/27/2595162/parlamentat-prie-ramkata-na-byudzheta-na-nzok-za-2019-godina.html", "text": "Парламентът прие рамката на бюджета на НЗОК за 2019 година, предаде репортер на  Агенция „Фокус“ . „За“ гласуваха 91 народни представители, 51 бяха „против“, а 12 се въздържаха. 490 млн. лева повече отпуска държавата в бюджета за 2019 година, в сравнение с 2018 година.  \r\nЗа следващата година приходите в бюджета ще бъдат в размер на почти 4,3 млрд. лева. Ръстът в приходите е с 418,4 млн. лв. спрямо 2018 година. Здравноосигурителните приходи ще бъдат над 4,2 млрд. лева, в които влизат трансфери за здравно осигуряване и здравноосигурителни вноски. През следващата година Министерството на здравеопазването ще изплати 43 хил. лева на НЗОК за разходи. \r\nРазходите в бюджета на Касата са в размер на над 4,3 млрд. лева. Те са с над 489 млн. лева повече в сравнение с 2018 година. Разходите за персонал са в размер на над 41 млн. лева, за административни дейности- над 12 млн. лева, за здравноосигурителни плащания- малко над 4,1 млрд. лева.  \r\nБиляна ИВАНОВА", "date": "2018.11.27", "title": "Парламентът прие рамката на бюджета на НЗОК за 2019 година"}
{"url": "http://www.focus-news.net/news/2018/11/27/2595170/akademik-georgi-markov-be-udostoen-s-pochetnoto-zvanie-doktor-honoris-kauza-na-nvu-vasil-levski.html", "text": "Академик Георги Марков бе удостоен с почетното звание „Доктор хонорис кауза“ на НВУ „Васил Левски“, предаде репортер на  Радио „Фокус“ – Велико Търново . Инсигниите му бяха връчени по време на откритата днес Юбилейната научна конференция „140 години военно образование, традиции и перспективи”, от началника на висшето учебно заведение бриг. ген. Пламен Богданов. \r\n„За мен е висока чест че съм удостоен с това ценно звание. Надявам се, че моите книги по военна история ще бъдат полезни и на вас и на всички съвременни българи, тъй като военната история е твърде поучителна. В нея има храброст, стратегия, дипломация. Когато говорим за Българската армия, формулата е много кратка – има българска армия – има българска държава, няма българска армия – няма българска държава. Векове наред сме хранили чужда армия. Наполеон казва: Който не храни собствена армия, ще се наложи да храни чужда армия. Така че стига ни, че векове наред сме хранили чужда армия, нека поддържаме нашата армия и тя да е защитник на нашата независимост и на нашата териториална цялост“, заяви акад. Георги Марков. Той припомни, че Военното училище е създадено 10 години преди Софийския университет във връзка с възстановяването на българската държава, а БАН като книжовно дружество е създадена 9 години преди Освобождението. По думите му това са институции, които трябва да се уважават, защото те са носители на българската национална идентичност и на българската държавност.В празничното си слово акад. Марков припомни, че на днешния ден преди 99 години е подписан Ньойският договор, с който е бил наложен диктат на България след Първата световна война, въпреки героизма на офицерите, подофицерите и войниците. „Ние спечелихме битките, но загубихме войната, тъй като тогавашните политици не се оказаха достойни за храбростта на българската армия. Те избраха една коалиция, която нямаше как да спечели войната – коалицията на Централната сила. Поради това България беше наказана от победителите. Беше отново териториално разпокъсана, въпреки 200 000 жертви в три войни – млади български между 20 и 46 години. Това е една война на ресурси, на фабрики и оръжия. Ньойският диктат разоръжи Българската армия. Сведе ги до 20 000 души доброволческа армия, но веднага бяха образувани строителни войски. Това е въпрос на дълга и на съвременното поколение. Нашите дядовци също са искали да живеят, но те са имали дълг към отечеството – това, което днес за съжаление липсва на българската младеж. Не е необходимо да бъде толкова прагматични, че да забравяме жертвите, които са загинали за да живеем ние. Без тях, ние днес нямаше да бъдем тук с вас“, подчерта акад. Георги Марков. \r\nНадежда КРЪСТЕВА", "date": "2018.11.27", "title": "Академик Георги Марков бе удостоен с почетното звание  „Доктор хонорис кауза“ на НВУ „Васил Левски“"}
{"url": "http://www.focus-news.net/news/2018/11/27/2595180/sport-dnes-se-podnovyava-bitkata-v-grupi-e-i-f-na-shampionskata-liga.html", "text": "Днес вечерта се подновява битката в груповата фаза на Шампионската лига. От 19:55 АЕК Атина приема Аякс, а от 22:00 Байерн Мюнхен е домакин на Бенфика в група E, където начело във временното класиране е баварския колос с 10 точки от 4 мача, пред Аякс с 8 точки, Бенфика с 4 и АЕК без спечелена точка. В група F Хофенхайм приема Шахтьор Донецк, а Лион – Манчестър Сити, като и двата двубоя са от 22:00 часа. Начело в класирането е английският отбор с 9 точки, пред Лион с 6, Хофенхайм с 3 и Шахтьор с 2 спечелени точки.", "date": "2018.11.27", "title": "Спорт: Днес се подновява битката в групи Е и F на Шампионската лига"}
{"url": "http://www.focus-news.net/news/2018/11/27/2595176/rumen-petkov-ot-abv-shte-se-borim-za-pryaka-dostavka-ot-rusiya-za-gaz-kam-balgariya-i-evropa.html", "text": "От АБВ ще се борим за пряка доставка от Русия за газ към България и Европа. Това каза председателят на ПП АБВ Румен Петков по време на пресконференция на партията, предаде репортер на  Агенция „Фокус“ .  \r\n\"Пряката доставка означава пряко трасе Русия-България, която да продължи Сърбия-Словения-Унгария-Австрия. Европейската политическа партия АБВ иска такава политика да бъде наложена в интерес на българските граждани, в интерес на ЕС“, коментира той. „Хора, които десетилетия наред ни обясняваха, как няма как да има \"Син поток\", няма как да мине по дъното на Черно море. Тогава България загуби милиарди. 10 години по-късно започнаха да обясняват, как \"Турски поток\" няма да се състои, а той се състоя и днес сме изправени пред абсурда да купуваме руска газ от Турция. Това го дължим на политически престъпници като Иван Кастов, Радан Кънев. Те лъжеха българското общество и европейски институции, в резултат на което провалихме „Южен поток“ и си купуваме руска газ оскъпена от турското ценообразуване. Ние от АБВ ще се борим за пряка доставка от Русия за газ към България и Европа“, коментира още лидерът на партията.  \r\n„Ние настояваме правителството да вземе всички мерки и министър-председателят да  се срещне с „Газпром“, да се потърси среща на най-високо ниво, така както прави Ципрас“, коментира Румен Петков.  \r\nДаяна ДЮЛГЕРОВА", "date": "2018.11.27", "title": "Румен Петков: От АБВ ще се борим за пряка доставка от Русия за газ към България и Европа"}
{"url": "http://www.focus-news.net/news/2018/11/27/2595182/adriana-ivanova-zemedelie-i-gori-sliven-prodalzhava-seitbata-na-esennite-kulturi-v-oblastta.html", "text": "Продължава сеитбата на есенните култури в Сливенско. Това съобщи пред  Радио „Фокус” – Сливен  експертът в Областна дирекция „Земеделие и гори“ Адриана Иванова. До момента с пшеница са засети 416 хиляди дка, а ечемикът е 73 600 дка. С ръж са засети 720 дка, С третикале са заети 8 370, а с маслодайна рапица – 27 200 дка. Общо са предвидени за подготовка под есенници 527 500 дка. С дълбока оран са обработени общо 294 000 дка, извършено е и председитбено торене. 109 500 дка са наторени с фосфор, а азот в вложен на 215 000 дка. С калий са обработени 78 000 дка, уточни Иванова. По думите и в дирекцията няма и заявления за пропаднали площи и необходимост от повторно презасяване. \r\nЛюдмила ЙОРГОВА", "date": "2018.11.27", "title": "Адриана Иванова, „Земеделие и гори“ – Сливен: Продължава сеитбата на есенните култури в областта"}
{"url": "http://www.focus-news.net/news/2018/11/27/2595181/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” - Пловдив  днес ще ви разкажем за една инициатива на жителите на село Климент. Те успяха за съберат 9000 лева, за да изработят и монтират Закрилника на селото – 12-метров християнски кръст. Символът е бил осветен и открит в неделя, на празника на селото, в Деня на Свети Климент. Християнският кръст е издигнат в местността Сивриджа по инициатива на кмета на селото Мано Манов. Ще чуем неговия интересен разказ за всичко това. \r\nЩе ви разкажем още и за инициативате на кмета на село Столетово Мирослав Колев. Селото вече има видеонаблюдение, което помага за това жителите да се чувстват спокойно на територията на селището. \r\nВъв втората част от предаването ще ви разкажем за това как младежите от Карлово отбелязаха 25 ноември - Международния ден за прекратяване на насилието над жените. За това ще ни разкаже Цветина Захарлиева, от Младежкия информационен център - Карлово. \r\nВ края на предаването ще чуем какво предлага Коледният базар в Архитектурен туристически комплекс Карлово тази година. Базарът вече започна в Бухаловия хан и ще продължи до 3 януари 2019 година. За това ще говорим с Румяна Христова – аниматор в комплекса. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.11.27", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/11/27/2595185/angel-dzhonev-istorik-nyoyskiyat-dogovor-ima-nyakolko-razdela-koito-otekvat-i-v-nasheto-savremie.html", "text": "Ньойският договор има няколко раздела, които отекват и в нашето съвремие. Това каза пред  Радио „Фокус” – Кюстендил  д-р Ангел Джонев, историк към Регионален исторически музей – Кюстендил. По думите му сключването на договора от месец ноември 1919 година довежда България до изключително затруднено положение. „Тези раздели влияят върху развитието на страната по много категоричен начин. Това са особено териториалните клаузи, защото България губи своя беломорски излаз, заключен между реките Места и Марица. Губи Западните покрайнини, повторно губи Южна Добруджа”, каза Ангел Джонев. По думите му Западните покрайнини тогава са били с компактно българско население, но без никаква логика, а само по стратегически причини, са предадени на новосформираната държава Югославия. Според Ангел Джонев въпросът със Западните български покрайнини е конфликтна точка и независимо от политическите лъкатушения по този въпрос, той постоянно стои на дневен ред в двустранните отношения между двете държави. „Картината не е никак благоприятна за българите от Западните български покрайнини и българската държава трябва да се прояви като майка и да настоява в спешен порядък, не само да се приемат декларации, но и да се изпълняват”, каза Ангел Джонев. \r\nВенцеслав ИЛЧЕВ", "date": "2018.11.27", "title": "Ангел Джонев, историк: Ньойският договор има няколко раздела, които отекват и в нашето съвремие"}
{"url": "http://www.focus-news.net/news/2018/11/27/2595179/prezidentat-na-polsha-andzhey-duda-nadyavam-se-sled-nyakolko-godini-proektat-via-karpatiya-da-svarzhe-polsha-i-balgariya-i-da-stane-transevropeyski-koridor.html", "text": "Надявам се след няколко години проектът „Виа Карпатия“ да свърже Полша и България и да стане един трансевропейски коридор. Това каза на пресконференция президентът на Полша Анджей Дуда след среща с българския държавен глава Румен Радев, предаде репортер на  Агенция „Фокус“ . \r\n„Благодаря на президента Румен Радев за поканата в София в този важен за нас момент. Тази година е важна за поляците – 100-годишнината от възстановяването на независимостта на Полша, както и за българите, защото се навършват 140 години от освобождаването на България от турско робство. И общо за двете държави се навършват 100 години от установяване на дипломатическите ни отношения“, посочи Дуда. \r\nПолският президент обясни, че взаимоотношенията между България и Полша днес са чудесни. „Ние заедно сме членове на НАТО и ЕС, където нашите държави са много свързани. Искам да изразя огромната си благодарност към президента Радев и за сериозната му ангажираност в инициативата „Три морета“. И се надявам, че след няколко години проектът „Виа Карпатия“ ще свърже Полша и България и това ще бъде един трансевропейски коридор, по който ще можем да се придвижваме от север на юг и обратно. И това ще бъде огромен скок не само в транспортно отношение, но и в междучовешко, защото ще се улеснят контактите между хората, както и ще се улесни развитието на туризма“, заяви той. \r\nПрезидентът Дуда изрази радостта си и от големия брой полски туристи, които през последните години посещават България. „Благодаря, че ги приемате гостоприемно и че се връщат доволни и разказват за сърдечната, мила и приветлива атмосфера, с която са се срещнали тук“, коментира още той. \r\n„Президентът Радев подробно ми обясни и как изглеждат нещата от българска гледна точка по отношение на името на Македония и какво може да очакваме в най-близко време там. Надявам се, че тези промени ще преминат успешно и Македония ще може да стане член на ЕС и НАТО“, заяви полският държавен глава. Toй посочи, че заедно с българския си колега са обсъдили и темата за бойното въоръжаване на българската армия. \r\nЦветилена СИМЕОНОВА", "date": "2018.11.27", "title": "Президентът на Полша Анджей Дуда: Надявам се след няколко години проектът „Виа Карпатия“ да свърже Полша и България и да стане трансевропейски коридор"}
{"url": "http://www.focus-news.net/news/2018/11/27/2595187/kyustendil-katastrofa-mezhdu-mikrobus-i-lek-avtomobil-e-stanala-na-krastovishteto-pred-gradskiya-universalen-magazin-v-dupnitsa-nyama-postradali.html", "text": "Катастрофа между микробус и лек автомобил е станала на кръстовището пред градския универсален магазин (ГУМ) в Дупница. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Няма пострадали хора. Нанесени са материални щети по моторните превозни средства. Произшествието се обслужва от екип на „Пътна полиция”. Изясняват се причините, довели до пътния инцидент. \r\nВенцеслав ИЛЧЕВ", "date": "2018.11.27", "title": "Кюстендил: Катастрофа между микробус и лек автомобил е станала на кръстовището пред градския универсален магазин в Дупница, няма пострадали"}
{"url": "http://www.focus-news.net/news/2018/11/27/2595186/burgas-v-grada-shte-bade-sazdaden-detski-nauchen-tsentar-s-planetarium-v-zonata-za-obshtestven-dostap-do-pristanishteto.html", "text": "Общината има осигурено външно финансиране за създаване на детски научен център с планетариум в Зоната за обществен достъп до пристанището, съобщиха от пресцентъра на  Община Бургас . С разрешението на местния парламент изпълнението на проекта бе задействано днес. Предвижда се детският научен център да бъде разположен на 1 и 2 етаж в сградата на Морска гара, а планетариумът непосредствено до нея. За изпълнението на проекта ще работят в синхрон Община Бургас, Пристанище Бургас, Държавно предприятие „Пристанищна инфраструктура“, Министерство на транспорта и Министерство на енергетиката. Привлеченото външно финансиране идва от компанията „Шел“. Концепцията за детския научен център изготвя екипа на „Музейко“ – вече доказал се в България със своята креативност. Той ще включва различни зони и интерактивно оборудване в три направления: \r\n- Минало – където ще бъде предизвикан откривателският дух на децата. \r\n- Енергия – място за екологично обучение и експерименти. \r\n- Иновации – където децата да развиват своето въображение и да са в крак с новостите и тенденциите на 21 век. \r\nДетският център няма да е само място за игри. Там по забавен начин и в експериментална среда децата ще се учат. Инженерните и природните науки произвеждат все по-търсени специалисти в световен мащаб, каквито у нас не достигат. Чрез научния център те ще станат по-привлекателни и разбираеми за децата, за да може някой ден част от тях да се реализират в професии, свързани с тази област на знанието. Очаква се със специфичната си форма планетариумът да се превърне в една от знаковите и най-снимани забележителности в Бургас. Той ще е с 8-метров купол и чрез 2D и 3D визуализации ще показва познатия ни космос. Там децата ще получават знания по астрономия, физика и изобщо в сферата на точните науки. „Важно измерение на новия проект е неговият туристически потенциал“, подчерта кметът Димитър Николов. Според него детският научен център с планетариум ще е място, което с удоволствие ще посещават и деца от други български градове, както и техните родители.", "date": "2018.11.27", "title": "Бургас: В града ще бъде създаден детски научен център с планетариум в Зоната за обществен достъп до пристанището"}
{"url": "http://www.focus-news.net/news/2018/11/27/2595188/sofiya-blasnatoto-krastovishteto-na-ul-todorini-kukli-i-ul-aleksandar-ekzarh-dete-e-s-naranyavaniya-v-shiynata-oblast.html", "text": "Детето, ударено от лек автомобил на кръстовището на ул. „Тодорини кукли“ и ул. „Александър Екзарх“ е с наранявания в шийната област на гръбначния стълб. Това съобщиха за  Агенция „Фокус“  говорителят на Центъра за спешна медицинска помощ - София Катя Сунгарска. Лек автомобил, управляван от жена, е блъснал дете на 10-годишна възраст. \r\nСигналът към Бърза помощ е получен в 11.36 час, като на осмата минута линейката вече е била на местопроизшествието. Пострадалото дете е откарано контактно в УМБАЛСМ „Н. И. Пирогов“ за изследвания.  \r\nТеодора ПАТРОНОВА", "date": "2018.11.27", "title": "София: Блъснатото кръстовището на ул. „Тодорини кукли“ и ул. „Александър Екзарх“ дете е с наранявания в шийната област"}
{"url": "http://www.focus-news.net/news/2018/11/27/2595190/plovdiv-izbran-e-izpalnitel-za-tsentara-za-sotsialna-rehabilitatsiya-i-integratsiya-za-detsa-s-razstroystva-ot-autistichniya-spektar.html", "text": "Избран е изпълнител за Центъра за социална рехабилитация и интеграция за деца с разстройства от аутистичния спектър, каза пред журналисти зам.-кметът по социална политика на Община Пловдив Георги Титюков по време на откриването на Младежка социална зона, предаде репортер на  Радио „Фокус“-Пловдив . Той ще е на мястото на едноетажната сграда, която се намира в двора на бившия Дом за деца, лишени от родителска грижа „Рада Киркович“. В него ще се предлагат 4 социални услуги.  „Отдали сме под наем големи площи на Фондация „За нашите деца“. Предстои да се започне ремонт. Вече са намерили спонсори. Дворът ще бъде преобразен“, каза ще Тотюков. Сградата е паметник на културата и ще бъде ремонтирана със средства по ОП „Региони в растеж“. В момента избраните проектанти в София ще представят проекта в Националния институт за недвижимо културно наследство за съгласуване. Ще се реализира и проектът за заместващата грижа, който е на стойност 993 хил. лева. Чрез него ще се дава  възможност на хора, които гледат свои близки на легло, до 14 календарни дни в годината да се гледат в домашна среда. В центъра ще има и стаи с по две легла.“ Община Пловдив беше първата от шестте големи общини, която беше одобрена по този проект. Сградата паметник на културата, която е строена след Освобождението, ще бъде отново за деца, за да се съхрани волята на дарителя“, каза още зам.-кметът. Той припомни, че младите предприемачи могат да кандидатстват в Десетото издание на конкурса на Община Пловдив  „Най-добър млад предприемач“. Крайният срок  за подаване на бизнес планове е 1 февруари 2019 година. Общината осигурява първа награда- 7000 лева, втора-4000 и две трети награди по 2000 лева. „Ако има интерес, сме готови да направим специално презентация на конкурса за тези предприемачи, които работят в Младежката социална зона. За мен Националният алианц за работа с доброволци е прекрасна организация, с която сме си партнирали през годините. Радвам се, че и тя намери своя дом“, каза още Титюков. \r\nМария РУСЕВА", "date": "2018.11.27", "title": "Пловдив: Избран е изпълнител за Центъра за социална рехабилитация и интеграция за деца с разстройства от аутистичния спектър"}
{"url": "http://www.focus-news.net/news/2018/11/27/2595184/prezidentat-na-polsha-andzhey-duda-ako-ima-mezhdunarodni-initsiativi-za-po-natatashni-sanktsii-na-rusiya-polsha-shte-uchastva-v-tyah.html", "text": "Ако има международни инициативи за по-нататъшни санкции на Русия, Полша ще участва в тях. Това каза на пресконференция президентът на Полша Анджей Дуда след среща с българския държавен глава Румен Радев, предаде репортер на  Агенция „Фокус“ . \r\nПопитан дали Полша в настоящата ситуация подкрепя санкциите за Русия: „Ако има такива международни инициативи като например по-нататъшните санкции, Полша ще участва в тях. Защото ние сме готови на всички действия, които ще доведат до решение на конфликта между Русия и Украйна. Защото там, където загиват хора и където има опасност за живота, там трябва да се вземат важни решения“, заяви Дуда. \r\nЦветилена СИМЕОНОВА", "date": "2018.11.27", "title": "Президентът на Полша Анджей Дуда: Ако има международни инициативи за по-нататъшни санкции на Русия, Полша ще участва в тях"}
{"url": "http://www.focus-news.net/news/2018/11/27/2595192/blagoevgrad-intenziven-e-trafikat-na-gkpp-kulata-za-tovarni-avtomobili.html", "text": "Интензивен е трафикът на ГКПП „Кулата“ за товарни автомобили. Това съобщиха за  Радио „Фокус“ - Пирин  от ГД „Гранична полиция“. Без забавяне се осъществява преминаването през  ГКПП „Илинден“. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2018.11.27", "title": "Благоевград: Интензивен е трафикът на ГКПП „Кулата“ за товарни автомобили"}
{"url": "http://www.focus-news.net/news/2018/11/27/2595193/sport-prodalzhava-bitkata-v-grupi-g-i-h-na-shampionskata-liga.html", "text": "Днес вечерта се подновява битката в груповата фаза на Шампионската лига. От 19:55 ще играят ЦСКА Москва и Виктория Пилзен, а от 22:00 часа в решителен двубой в Рим Рома е домакин на Реал Мадрид в група G. Първи и втори в групата са испанският и италианският отбор с по 9 точки, трети е ЦСКА Москва с 4, а последен е Виктория Пилзен с 1 точка. В група H Ювентус е домакин на Валенсия, а Манчестър Юнайтед на Йънг Бойс Берн, като и двата мача са от 22:00 часа. Начело след 4 изиграни мача е грандът от Торино с 9 точки, втори е Манчестър със 7, с 2 повече от 3-ия Валенсия, а швейцарците са на последно място с 1 точка.", "date": "2018.11.27", "title": "Спорт: Продължава битката в групи G и H на Шампионската лига"}
{"url": "http://www.focus-news.net/news/2018/11/27/2595183/gazeta-express-kosovo-srabskite-kmetove-v-severno-kosovo-podadoha-ostavki-izbori-v-ramkite-na-40-dni.html", "text": "Кметовете на четирите сръбски общини в Северно Косово подадоха оставки заради решението на правителството да въведе вносни мита от 100% върху стоките от Сърбия и подписаха резолюция, в която отбелязват, че прекъсват всичките си контакти с официална Прищина, съобщава онлайн изданието на  прищинския ежедневник Gazeta Express . \r\nПо този начин, коментира изданието, четирите общини остават без кметове и, според изборните закони, предсрочният вот трябва да се състои в рамките на 40 дни. Според декларацията на сърбите обаче, дори и да бъдат организирани избори, те ще бъдат бойкотирани. \r\nСтава въпрос за общините Северна Митровица, Зубин Поток, Лепосавич и Звечан. Информацията е потвърдена и от председателя на „Сръбска листа“ на извънредно съвещание на партията, проведено в Северна Митровица. \r\nСпоред Gazeta Express, действията на общинските власти на косовските сръбски райони ще доведат до блокада на областта. \r\nПравителството на Косово е коментирало пред изданието, че засега няма нищо официално и не темата все още не може да бъде коментирана. \r\nПревод и редакция:", "date": "2018.11.27", "title": "Gazeta Express (Косово): Сръбските кметове в Северно Косово подадоха оставки, избори в рамките на 40 дни"}
{"url": "http://www.focus-news.net/news/2018/11/27/2595178/zdravnoosiguritelnata-vnoska-ot-8-shte-se-zapazi-i-prez-2019-godina.html", "text": "Парламентът реши размерът на задължителната здравноосигурителна вноска за 2019 година да бъде 8%, предаде репортер на  Агенция „Фокус“ . Размерът на вноската ще бъде същият, както през 2018 година. В бюджета на НЗОК  2,5 млрд. лева отпуска държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ – малко над 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са средствата за дентални дейности, а 1,2 млрд. лева за лекарства и медицински изделия.  \r\nОколо 2 млн. хоспитализации по клинични пътеки и 1,5 млн. клинични и амбулаторни процедури ще се финансират със средствата за болнична медицинска помощ. 6,5 млн. дентални дейности ще се финансират през 2019 година, което е с 50 хил. повече спрямо тази година.  \r\nОколо 1,5 млн. здравноосигурени лица ще получават лекарства, заплащани напълно или частично от НЗОК за домашно лечение. Ще се заплащат лекарствени продукти на над 33 хил. здравноосигурени лица за лечение на злокачествени заболявания в условията на болнична медицинска помощ. Очакваният брой пациенти за 2019 г. за извънболнична диагностика и лечение с медицински изделия е над 100 хил., а за болнично лечение- 40 хил.  \r\nБиляна ИВАНОВА", "date": "2018.11.27", "title": "Здравноосигурителната вноска от 8% ще се запази и през 2019 година"}
{"url": "http://www.focus-news.net/news/2018/11/27/2595191/ivaylo-vagenshtayn-obshtinski-savet-burgas-tova-koeto-obshtinata-i-mosv-biha-napravili-za-chistiya-vazduh-mozhe-da-se-sluchi-i-bez-da-struva-na-danakoplattsite-ogromni-sredstva.html", "text": "Това, което Община Бургас и Министерството на околната среда и водите биха направили, може да се случи и без това да струва на данъкоплатците огромни средства. Това каза пред журналисти общинският съветник Ивайло Вагенщайн по повод оттеглянето на подписа си за провеждането на референдума за чистия въздух в Бургас, предаде репортер на  Радио „Фокус“ – Бургас . Вагенщайн добави, че една от причините е, че не е удачно референдумът да се проведе на 27 януари през най-студената част на годината. Той посочи, че през изминалата нощ след събрание с колегите му от партийната група мнозинството е решило подкрепата във въпросната докладна да бъде оттеглена, защото има и внесена извънредна докладна, която се гласува, където се препокрива голяма част от предмета и същината на втори въпрос се препокрива. „Смятам, че въпросът е ненавременен и може да се изчака да се формулират по-ясни и точни въпроси. Силно се надявам темата да не бъде политизирана отново. \r\nИвайло Вагенщайн отрече външна намеса от бившия вицепремиер Валери Симеонов за взимането на решението му да оттегли подписа си за референдума. \r\nМария КУРТЕВА", "date": "2018.11.27", "title": "Ивайло Вагенщайн, Общински съвет - Бургас: Това, което Общината и МОСВ биха направили за чистия въздух, може да се случи и без да струва на данъкоплатците огромни средства"}
{"url": "http://www.focus-news.net/news/2018/11/27/2595194/veliko-tarnovo-yubileyna-nauchna-konferentsiya-140-godini-voenno-obrazovanie-traditsii-i-perspektivi-beshe-otkrita-v-nvu-vasil-levski.html", "text": "Юбилейна научна конференция „140 години военно образование, традиции и перспективи” беше открита в НВУ „Васил Левски“ във Велико Търново, предаде репортер на  Радио „Фокус“ – Велико Търново . Форумът е посветен на 140 години от началото на военното образование в България и от откриването на първото военно училище. Участниците и гостите бяха приветствани от началника на университета бриг. ген. Пламен Богданов. В встъпителното си слово той цитира заповедта на началника на Военното училище Дамян Велчев, с която със закон то е обявено за специализирано висше учебно заведение.  \r\n„В заповедта се казва: „Народът трябва да обича своята армия, за да може армията да служи в съответствие на предназначението си на държавата“. Аз бих казал: „Армията трябва да бъде обичана от народа. За да бъде обичана армията от народа, народът трябва да има нужда от нея. Потребността от армия в миналото е очевидно. Тя е осигурила обществената потребност от сигурност на новоосвободена България, на Третото българско царство. Но днес нима нашият народ няма нужда от нашата армия. Кой е този, който реагира в извънредно кратки срокове при всякакви кризисни ситуации в държавата – с личен състав, със специализирана техника, с високо проходими машини? Кой осигурява временни мостове, за да не останат откъснати населени места? Кой пробива път през снежните пъртини, за да достави хляб в населени места или да осигури транспорт за болни хора до най-близката болница? Тази потребност е на лице и днес“, посочи бриг. ген. Пламен Богданов.  \r\nТой подчерта, че държава осигурява необходимия бюджет, с който Българската армия и въоръжените сили да изпълняват конституционните си задължения – защита на независимостта на държава и защита на нейните териториални граници. По думите му няма по-велика мисия от тази. „Няма урок, в който може да бъде казано всичко по дадена тема, затова и нашата мисия като учебно заведение е всеки ден да разширяваме знанията по всички теми. Една от мисиите на днешната конференция е да задълбочи знанията по конкретните теми, които са включени в нейната програма. За мен всяко училище и всеки университет е храм на знанието. Днес ние се намираме в един храм изграждан 140 години, с положени много здрави камъни в неговите основи. Един велик българин е казал: „Полузнанието е най-големият враг на войската. Казал е това в един от неговите съвети към офицерите. Днес съм убеден, че всички вярват, че незнанието или полузнанието са най-големият враг и на държавата. Затова нека отворим сърцата си за нови знания всеки ден, включително и днес на тази юбилейна научна конференция“, посочи бриг. ген. Пламен Богданов. \r\nПо време на конференцията бе представена книгата „Пагони в изпълнителната власт” на доцент Марко Златев – преподавател по военна история в НВУ, който бе и пленарен докладчик на Юбилейната конференция. След поздравленията от официалните гости, поздравителен концерт изнесе Представителния ансамбъл на Въоръжените сили. \r\nПрисъстваха зам.-кметът на Велико Търново проф. Георги Камарашев, доц. д-р Ана Джумалиева – председател на Комисията за защита от дискриминация, проф. д-р на химическите науки и носител на почетното звание на НВУ „Васил Левски“ „Доктор Хонорис Кауза“ – Михаил Харалампиев, академик Георги Марков, членовете на Съвета на настоятелите Милена Трифонова и член-кореспондентът Иван Гранитски и други. \r\nНадежда КРЪСТЕВА", "date": "2018.11.27", "title": "Велико Търново: Юбилейна научна конференция „140 години военно образование, традиции и перспективи” беше открита в НВУ „Васил Левски“"}
{"url": "http://www.focus-news.net/news/2018/11/27/2595197/20-dushi-sa-zadarzhani-v-burgas-i-sofiya-pri-operatsiya-na-spetsializiranata-prokuratura-i-gdbop-sreshtu-organizirana-prestapna-grupa-za-razprostranenie-na-narkotitsi.html", "text": "20 души са задържани в Бургас и София при операция на Специализираната прокуратура и ГДБОП срещу организирана престъпна група за разпространение на наркотици. Това съобщиха от пресцентъра на  Апелативна специализирана прокуратура . В ранните часове на деня започна съвместната операция на ГДБОП, Специализираната прокуратура и ОДМВР – Бургас по неутрализиране на организирана престъпна група за разпространение на наркотици на територията на Бургас и София. \r\nОбщо 20 лица – 12 в Бургас и 8 в столицата, са задържани с полицейска заповед за срок до 24 часа. Продължава събирането на доказателства, предстоят и разпити на свидетели. \r\nСлед преценка на доказателствата, наблюдаващият делото прокурор ще определи какви обвинения и на кои лица да бъдат повдигнати.", "date": "2018.11.27", "title": "20 души са задържани в Бургас и София при операция на Специализираната прокуратура и ГДБОП срещу организирана престъпна група за разпространение на наркотици"}
{"url": "http://www.focus-news.net/news/2018/11/27/2595189/tass-ukrayna-nyama-da-puska-ruski-grazhdani-da-minavat-prez-granichnite-punktove-s-krim.html", "text": "Губернаторът на украинската Херсонска област заяви, че са въведени ограничения за пропускането на руски граждани през границата с Крим, предава  ТАСС . \r\n„Пропускателните пунктове в момента работят при режим на ограничено пресичане по отношение на гражданите на Русия. Както насам, така и обратно. Що се касае до гражданите на Украйна и другите държави, то те ще бъдат пускани през украинските КПП и в двете посоки без ограничения, цитира думите му агенция УНН. \r\nУточнява се, че става въпрос за пропускателните пунктове „Чаплинка“, „Каланчак“ и „Чонгар“. \r\nТАСС припомня, че на 27 ноември Върховната рада утвърди указа на президента Петро Порошенко за въвеждане на военно положение в страната от 28 ноември за срок от 30 дни. То се въвежда във Винницка, Луганска, Николаевска, Одеска, Сумска, Харковска, Черниговска, Донецка, Запорожка и Херсонска области във вътрешните води на Украйна в Азовско-Керченската акватория. \r\nПовод за решението за обявяване на военно положение в Украйна стана инцидент в района на Керченския пролив, където на 25 ноември три кораба от Военноморските сили на Украйна, плаващи от Одеса към Мариупол, незаконно пресякоха държавната граница на Русия, влязоха в руските териториални води и започнаха да осъществяват опасни маневри. Корабите от ВМС на Украйна са игнорирали нееднократните предупреждения и искания да спрат, което е принудило руската страна да използва оръжие за тяхното принудително спиране, отбеляза агенцията. \r\nВсичките три кораба са задържани, трима украински военнослужещи са ранени в хода на инцидента, оказана им е медицинска помощ и живота им не се намира в опасност. За нарушението на държавната граница на Русия е възбудено наказателно дело, припомня още ТАСС. \r\nПревод и редакция:", "date": "2018.11.27", "title": "ТАСС: Украйна няма да пуска руски граждани да минават през граничните пунктове с Крим"}
{"url": "http://www.focus-news.net/news/2018/11/27/2595200/varna-v-mladezhkiya-dom-shte-bade-predstaven-spektakalat-zhivotat-makar-i-kratak.html", "text": "Театрална формация „Феникс“ ще представи своя премиерен спектакъл „Животът, макар и кратък“ във Варна. Началото е от 18.30 часа в Младежкия дом. Това съобщиха за  Радио „Фокус“ – Варна  от театралната формация. В постановката по Станислав Стратиев любителите актьори поставят въпроса за това може ли само един човек да се изправи срещу цялата бюрокрация в днешното безнравствено общество. „Животът, макар и кратък” е една смешно-тъжна история за всичко онова, което не ни харесва в днешното съвременно общество, за онова, което ни тревожи и вълнува и което може би можем да променим“, гласи анонсът за премиерата. Художествен ръководител на любителската Театрална формация „Феникс“, даваща възможност на млади хора с увреждания да се изявят на сцена, е актьорът Свилен Стоянов. Негово дело са музикалното оформление, сценичната адаптация и костюмите. Тази вечер в Младежкия дом под неговото ръководство ще излязат Ивелина Димитрова, Пламена Янкова, Иван Цветанов, Милена Минчева, Мирослава Чарийска, Росица Иванова и Теодор Хамад. Главната роля е поверена на талантливия Иван Иванов. \r\nДиана СТОЕВА", "date": "2018.11.27", "title": "Варна: В Младежкия дом ще бъде представен спектакълът „Животът, макар и кратък“"}
{"url": "http://www.focus-news.net/news/2018/11/27/2595202/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и Община Панагюрище ще чуете повече за изложбата „С кръст и меч“, която беше открита в село Баня и е в памет на известния жител на селото поп Груйо, заклел участниците в събранието на Оборище. Повече за културното събитие ще разкаже Радка Мутева, секретар на читалище „Пробуда“. Ще разговаряме и с председателя на клуб „Традиция“ в селото Ангел Вранчев, който ще разкаже за живота на човека, чийто образ пресъздава всяка година. Във втората част на предаването ще разговаряме с Веселина Велчева за проекта „Всеки си го може“, който реализират самодейците от село Бъта. От нея ще чуете какви интересни инициативи съдържа той и как те ще бъдат представени в областния град Пазарджик. Предаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.11.27", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2018/11/27/2595204/anton-kutev-bsp-17-godishen-mladezh-e-bil-bit-ot-politsai-v-sandanski-mvr-da-kazhe-kakvi-merki-shte-predprieme.html", "text": "17-годишен младеж е бил бит от полицаи в Сандански, МВР да каже какви мерки ще предприеме. Това каза зам.-председателят на ПГ на „БСП за България“ Антон Кутев на брифинг в Народното събрание, предаде репортер на  Агенция „Фокус“ . \r\n„Получихме сигнал от Конфедерация за защита на правата на децата, че в петък вечерта четирима младежи – между 13 и 17-годишни деца, в Сандански влизат в конфликт с друг човек, който е бил с автомобил. Но в резултат на този сблъсъкът човекът, с който се скарват тези деца, се оказва цивилен полицай, който в момента не е на работа. След това идват три полицейски коли и пребиват едно от децата“, заяви Кутев и посочи, че детето със сигурност се е държало арогантно, но по думите му не е налитало бой.  \r\n„Каквото и да е направило това дете, можеше да бъде арестувано и съдено или да бъдат взети други мерки. То има 20 контузни рани. Децата, които имат клипчета на част от случващото се, разказват, че 17-годишният младеж първо е бил бит пред тях, а после е бит и в самото районно. Искам да попитам какво е наложило един 17-годишен младеж да бъде бит от повече от пет полицаи. Какво налага тази форма на арест? Според мен става дума за превишаване правата на полицаите, но не съм аз човекът, който да го каже. Затова моля медиите да зададат въпрос на днешния брифинг на МВР какви мерки ще бъдат предприети, а аз ще предоставя всички документи, които имам“, заяви Кутев. \r\nЦветилена СИМЕОНОВА", "date": "2018.11.27", "title": "Антон Кутев, БСП: 17-годишен младеж е бил бит от полицаи в Сандански, МВР да каже какви мерки ще предприеме"}
{"url": "http://www.focus-news.net/news/2018/11/27/2595195/viktor-orban-nyamam-vreme-da-disham-kamo-li-da-se-sreshtam-s-gruevski.html", "text": "Унгарският премиер Виктор Орбан отхвърли твърденията, че се е срещал с бившия премиер на Македония Никола Груевски, пише  македонският „Фокус“ . \r\n„Нямам време да дишам, камо ли да се срещам с Никола Груевски“, е отговорил унгарският лидер на въпрос в парламента. \r\nПревод и редакция:", "date": "2018.11.27", "title": "Виктор Орбан: Нямам време да дишам, камо ли да се срещам с Груевски"}
{"url": "http://www.focus-news.net/news/2018/11/27/2595206/prof-todor-kantardzhiev-v-sofiya-e-dokazan-parviyat-za-tozi-sezon-gripen-virus-h1n1.html", "text": "В София е доказан първият за този сезон грипен вирус - H1N1. Това съобщи за  Агенция „Фокус“  директорът на Националния център по заразни и паразитни болести и епидемиолог проф. д-р Тодор Кантарджиев. „В националната референтна лаборатория по грип на Центъра се доказа първия за този сезон грипен  вирус. Грипният вирус бе доказан в клинични материали на майка и 6-годишното й дете в София.  Вирусът е типизиран като H1N1 или пандемичен грип, или калифорнийски, или както някои го наричат „свински““, обясни проф. Кантарджиев.  \r\nМариела РУСЕВА", "date": "2018.11.27", "title": "Проф. Тодор Кантарджиев: В София е доказан първият за този сезон грипен вирус - H1N1"}
{"url": "http://www.focus-news.net/news/2018/11/27/2595205/blagoevgrad-prez-oktomvri-na-teritoriyata-na-oblastna-direktsiya-na-mvr-sa-registrirani-obshto-253-prestapleniya.html", "text": "През месец октомври 2018 година на територията на ОДМВР - Благоевград са регистрирани общо 253 престъпления. Това каза пред  Радио „Фокус“ - Пирин  ст. комисар Николай Хаджиев, директор на Областна дирекция на МВР - Благоевград. Той посочи, че престъпленията през октомври са с 31 повече, в сравнение с месец септември, когато броят им е бил 222. „За месец октомври по криминална линия са регистрирани 234 престъпления, тоест 92% от общо регистрираните престъпления са криминални и 19 престъпления или 8% са по икономическа линия“, уточни ст. комисар Хаджиев. По думите му са разкрити 85 от тези престъпления, а през предходния месец септември те са били 79.  \r\nСт. комисар Хаджиев каза още, че нивото на разкриваемост само за месец октомври е 33,6%. „Като брой престъпления, регистрирани само през месец октомври по районни управления, най-много са регистрираните престъпления на територията на Гоце Делчев – общо 66. Във Второ РУ - Благоевград престъпленията са 41, в Петрич – 39, в Първо РУ - Благоевград – 34, в Сандански – 33, в Разлог – 19, а и най-малко са на територията на Банско – 9 престъпления“, отбеляза директорът на Областна дирекция на МВР - Благоевград.  \r\nТой добави, че от началото на годината до края на октомври ОДМВР - Благоевград има регистрирани 2 766 престъпления, от които са разкрити 1 296 престъпления или 46,85% разкриваемост. Ст. комисар Хаджиев подчерта, че за същия период миналата година разкриваемостта е била 44,5 % и имат около 2% подобрения по разкриваемост на регистрираните престъпления. „По районни управления на първо място по разкриевамост е Банско с 55.4%, на второ място е Второ РУ - Благоевград с 51,09% разкриваемост, на трето място е Петрич с 50,80%, на четвърто място е Разлог с 50%, на пето място е Гоце Делчев с 46,82%, на шесто място е Сандански с 46,52% и на седмо място е Първо РУ - Благоевград с 45,70% разкриваемост“, каза още той. \r\nНатали СТЕФАНОВА", "date": "2018.11.27", "title": "Благоевград: През октомври на територията на Областна дирекция на МВР са регистрирани общо 253 престъпления"}
{"url": "http://www.focus-news.net/news/2018/11/27/2595207/premierat-boyko-borisov-se-sreshtna-s-prezidenta-na-polsha-andzhey-duda.html", "text": "Министър-председателят Бойко Борисов се срещна с полския държавен глава Анджей Дуда, който е на официално посещение в България. Това съобщиха от  Правителствената информационна служба . Двамата акцентираха върху отличното състояние на двустранното сътрудничество и приветстваха 100-годишнината от установяването на дипломатически отношения между България и Полша. \r\nПо време на срещата бе отбелязан и интензивният политически диалог на всички равнища, който спомага за конструктивното взаимодействие и сходните позиции на България и Полша по редица въпроси от европейския и международния дневен ред. „Страните ни споделят сходни позиции за ролята на Кохезионната политика и Общата селскостопанска политика, които са от ключово значение за целия ЕС и са важен инструмент за растеж, конкурентоспособност и създаване на работни места“, каза премиерът Бойко Борисов. Той допълни, че Полша е значим партньор на България в областта на търговията и инвестициите и изрази увереност, че това сътрудничество ще продължава да се задълбочава.  \r\nПремиерът Борисов и полският президент Анджей Дуда изразиха и тревогата си от напрежението между Украйна и Руската федерация в Азовско море. „В интерес на всички е напрежението да бъде преодоляно с диалог”, подчерта Борисов. Той посочи, че Полша е важен фактор за сигурността в Европа и близък съюзник в рамките на НАТО. „Установили сме добро сътрудничество в сферата на отбраната, което се осъществява както в рамките на ЕС и НАТО, така и на двустранна основа“, каза още българският министър-председател.", "date": "2018.11.27", "title": "Премиерът Бойко Борисов се срещна с президента на Полша Анджей Дуда"}
{"url": "http://www.focus-news.net/news/2018/11/27/2595209/dzhumhuriet-kyurdite-zapochvat-gladni-stachki-v-turskite-zatvori.html", "text": "Намиращите се по политически причини в турски затвори кюрди започват от днес всеобща гладна стачка, пише вестник „Джумхуриет”. Новината оповести съпредседателят на легалната и парламентарно представена Демократическа партия на народите (ДПН) - Сезаи Темели. На заседание на Парламентарната група той прочете откритото писмо на намиращата се в затвора депутатка  от ДПН Лейла Гювен. Тя е бивш кмет на околийския град Вираншехир в провинция Шанлъурфа, като такава пак е била в затвора; а от 20 дни е в гладна стачка също в турски затвор.  „Във всички затвори започваме гладни стачки. Питате: защо? Защото в тази страна има изолация, елиминиране на кюрдите.”, обяснява Сезаи Темели, цитиран от „Джумхуриет”.  \r\nОсвен това от ДПН настояват бившият съпредседател на партията Селяхаттин Демирташ незабавно да бъде освободен от затвора, каквото е решението на Европейския съд по правата на човека (ЕСПЧ), посочва още вестникът.  \r\nПревод и редакция:", "date": "2018.11.27", "title": "„Джумхуриет”: Кюрдите започват гладни стачки в турските затвори"}
{"url": "http://www.focus-news.net/news/2018/11/27/2595208/varna-prez-dekemvri-mobilni-politseyski-ekipi-shte-prodalzhat-poseshteniyata-si-v-malkite-naseleni-mesta-v-oblastta.html", "text": "Мобилни полицейски екипи ще продължат да изпълняват посещения в малки населени места в областта. През декември приемни предстои да се проведат в села от общините Долни чифлик, Вълчи дол, Девня и Бяла. Това съобщиха за  Радио „Фокус“ – Варна  от Областната дирекция на МВР. Според списъка за следващия месец, екипите ще бъдат в отделните места на 4, 6, 11, 13, 18, 20 и 27 декември. Графикът за приема на мобилните екипи предварително е оповестен на видно място в съответното село, както и на електронния сайт на ОДМВР – Варна, в раздел „Новини”. Сред селата, които ще бъдат посетени до края на годината са Нова Шипка, Венелин, Добри дол, Добротич, Момчилово, Средно село, Падина, Кипра, Дюлино, Попович, Горица, Господиново, Самотино, Изворско, Зорница и Любен Каравелово.  \r\nПо информация на директора на Областната дирекция на МВР комисар Даниел Пашов, в рамките на една смяна се посещават около 10 населени места. Посещенията се извършват от съвместни екипи на „Криминална полиция“, „Охранителна полиция“ и „Пътна полиция“. Тенденцията е малките населени места да бъдат обезпечени с полицейско присъствие за по-дълго време. Посещенията на полицейските служители в малките населени места са в изпълнение на плана на МВР за противодействие на конвенционалната престъпност. За първите девет месеца на 2018 година са сформирани 50 мобилни екипа, които са извършили 220 посещения. При посещенията са получени 38 сигнала за престъпления и нарушения, по които са предприети необходимите законови мерки. \r\nДиана СТОЕВА", "date": "2018.11.27", "title": "Варна: През декември мобилни полицейски екипи ще продължат посещенията си в малките населени места в областта"}
{"url": "http://www.focus-news.net/news/2018/11/27/2595212/kyustendil-v-grada-shte-se-provede-blagotvoritelnata-initsiativa-gradat-protyaga-raka-za-toni.html", "text": "В града ще се проведе благотворителната инициатива „Градът протяга ръка за Тони”. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Проявата е насрочена за 7 декември от 18.30 часа. Тя се организира от Сдружение „Партньори – Кюстендил”, Община Кюстендил и читалище „Братство”. Събитието ще се състои в залата на Общински драматичен театър. В благотворителния спектакъл в подкрепа на лечението на Тони Костов ще участват „Фолк- рат” към читалище „Братство”, с диригент Адела Харалампиева, Детско-юношески танцов ансамбъл „Кюстендилче” към Обединен детски комплекс, танцова формация „Партньори”, Ани и Мира Йорданова, Симона Станоева и Василиа Петрова. Проявата е в подкрепа на 20-годишният Тони Костов, нуждаещ се от скъпо струващо лечение. \r\nВенцеслав ИЛЧЕВ", "date": "2018.11.27", "title": "Кюстендил: В града ще се проведе благотворителната инициатива „Градът протяга ръка за Тони”"}
{"url": "http://www.focus-news.net/news/2018/11/27/2595203/b92-sarbiya-kfor-zapochna-ucheniya-v-severno-kosovo.html", "text": "Говорителят на КФОР Винченцо Грасо заяви пред сръбските медии, че ученията, които трябваше да се състоят през следващите няколко дни, вече са започнали, предава  белградското радио „Б92“ . \r\nТой е добавил, че „там няма военна активност, целта е КФОР да са по-видими“. \r\n„Ученията вече са в ход, но няма специални военни дейности, става въпрос за движение на нашите машини, патроли, за да са те по-видими. Така че няма военни дейности, тези маневри не са като ученията, които направихте в Сърбия“, заяви Грасо. \r\nПопитан защо ученията се провеждат точно сега, говорителят на КФОР каза, че „няма определена причина“, а що се отнася до това, докога ще продължат Грасо не е дал конкретен отговор, а е заявил само „през следващите дни“. \r\nПреди няколко часа, отбелязва „Б92“, КФОР е публикувал във „Фейсбук“ следното съобщение: „През следващите дни КФОР ще проведе учения (some exercise) в Северно Косово. Силите на КФОР ще се придвижат и ще бъдат разположени край основните пътища в съответствие със своя мандат според Резолюция 1244 на Съвета за сигурност на ООН. \r\nТова е нормална тренировъчна дейност, която не е свързана с конкретна заплаха или опасност. Ситуацията е под контрол и КФОР продължава да защитава всички граждани на Косово, както го прави от 1999“.  \r\nПревод и редакция:", "date": "2018.11.27", "title": "„Б92“ (Сърбия): КФОР започна учения в Северно Косово"}
{"url": "http://www.focus-news.net/news/2018/11/27/2595211/stara-zagora-delegatsiya-na-grupata-za-priyatelstvo-frantsiya-balgariya-v-natsionalnoto-sabranie-na-frenskata-republika-poseti-obshtinata.html", "text": "Делегация на групата за приятелство Франция - България в Националното събрание на Френската република с председател Антоан Ерт посети Стара Загора. Това съобщиха от пресцентъра на  Общината . Френските парламентаристи бяха съпроводени от старозагорския депутат Драгомир Стойнев, председател на групата за приятелство България - Франция в 44-тото Народно събрание. \r\nВ зала 203 на Община Стара Загора гостите бяха посрещнати от Иванка Сотирова, зам.-кмет на Община Стара Загора по хуманитарни дейности, Красимира Чахова, зам.-кмет на Община Стара Загора по общинска собственост, стопанска политика, туризъм и спорт и Георги Симеонов, директор на Дирекция „Устойчиво развитие и евроинтеграция, Валентина Бонева, общински съветник.  \r\nИванка Сотирова разказа на френските гости за дългогодишното връзки с Франция и френския език. „Аз съм от поколението, когато френският език  доминираше и всички учехме френски. Отношенията на Стара Загора с Франция са създадени със създаването на Френската гимназия, през далечната 1966 г. и макар че сега е Гимназия с преподаване на чужди езици, тя все още носи името „Ромен Ролан“, обясни Сотирова. Тя представи Стара Загора като един от най-бързо икономически развиващи се градове. Приоритет в политиката на управата е привличането на все повече инвестиции, за да бъдат върнати тук младите хора. Целта е градът да се развива в икономически план, затова е създадена и Индустриална зона „Загоре“. Сотирова подчерта, че Стара Загора е част от енергийното сърце на България, защото е близо до комплекса „Марица-изток“, където работят около 14 000 граждани. В последните години тук идват и много чужди фирми, географското разположение на града го прави предпочитан за инвестиции. Стара Загора е основан преди 8000 години, богат на археология, което е предпоставка за привличане на туристи. Градът е и столица на културата с  културните си институти и фестивали. „В момента градът е като строителна площадка и това се дължи на средствата от Европейския съюз. Амбициозната задача на кмета е просперитета на Стара Загора“, обясни Сотирова. \r\nНа срещата стана ясно още, че Стара Загора е член на Страсбургския клуб още от създаването му през 2003 г. Георги Симеонов припомни, че връзките с Франция датират от далечната 1997 г., когато френският Червен кръст изпълнява хуманитарна мисия в България и подпомага Общината и социални заведения в Стара Загора. Градът участва през 2005 г. в Коледния базар в Страсбург, тук е създаден Алианс франсез, има Франкофонски фестивал на ученическите театри и т. н. \r\n„Виждам, че Община Стара Загора е дейна и за европейските фондове. Обсъждахме темата за професионалното обучение и енергетиката. Във Франция темата за енергийния преход предизвиква множество дебати“, каза Антоан Ерт. Той каза още, че посещението им тук е обогатяващо, групите за приятелство трябва да обсъждат идеи за доброто бъдеще на Европа. \r\nКарол Бонар, заместник-председател на Националното събрание сподели, че вече е била зам.-кмет на община в селски район във Франция. Според нея реформите, които се прилагат сега там са необходими, за обмяна на идеи и добри практики между страните в Европа. \r\nФредерик Рейс, член на Комисията по културни въпроси и образование, депутат четири мандата, разказа, че преди време управлявал община с минерални извори. Той допълни, че е от регион с развита металургия и мисли, че може да има сътрудничество в туризма и индустрията със Стара Загора.   \r\nМартин Уноер, зам.-председател на Комисията по социални въпроси във Френския парламент, обясни, че е млад политик, майка на три деца и психиатър по професия, занимава се със здравеопазване и социални дейности.  \r\nБившият зам.-кмет на Тулуза Жан-Люк Лаглез, член на Комисията по икономически въпроси, сподели, че Тулуза също е древен град, но расте непрекъснато и в него се развиват много добре аеронавтиката и космонавтиката. \r\nДелфин Багари, член на Комисията по социални въпроси, разказа, че в района от който тя е депутат се произвежда чиста енергия от хидроцентрала, както и от ветропарк. Тя е общопрактикуващ лекар и попита как в България общините могат активно да участват в управлението на болниците. Сподели и за „медицинската пустиня“ във Франция, свързана с липсата на лекари. \r\nНай-дългогодишният депутат Жером Ламбер, член на Комисията по външни работи, се оказа и голям приятел на България. Той е депутат от 1986 г. и представлява район с център град Коняк. От дълги години се занимава с въпроси свързани с нашата страна. Бил е докладчик по договора за присъединяване на България към Европейския съюз, идвал е у нас много пъти. „От моя гледна точка България е готова да се присъедини към Шенген, мисля, че е покрила всички критерии“, категоричен бе Жером Ламбер.  \r\nФренските гости бяха посрещнати по стар български обичай с хляб и сол, и китка здравец в ГПЧЕ „Ромен Ролан“. Възпитаниците на гимназията по атрактивен начин представиха училището си и проектите, по които работят на съвършен френски език. Станчо Станчев разплака френските гости с песента на Шарл Азнавур  „La Boheme“. После учениците изпълниха танцов спектакъл по разкази на Елин Пелин. Младите франкофони задаваха и въпроси на гостите свързани с приятелството и неговите измерения, за бъдещето на Европа след Брекзит, за мотивите, които са ги подтикнали да станат политици. \r\nФренската делегация се запозна и с историческото минало на Стара Загора при посещението си в Регионалния исторически музей и Неолитните жилища.", "date": "2018.11.27", "title": "Стара Загора: Делегация на групата за приятелство Франция - България в Националното събрание на Френската република посети Общината"}
{"url": "http://www.focus-news.net/news/2018/11/27/2595199/daniela-daritkova-gerb-za-parvi-pat-byudzhetat-na-nzok-e-s-otritsatelno-saldo.html", "text": "За първи път бюджетът на НЗОК е с отрицателно салдо, защото за надсъбраните средства, които досега са били в бюджета и не са използвани, се дава възможност да бъдат ползвани за здравноосигурителни плащания. Това каза депутатът от ПГ на ГЕРБ и председател на здравна комисия д-р Даниела Дариткова в дебатите по окончателното гласуване на бюджета на НЗОК за 2019 година, предаде репортер на  Агенция „Фокус“ . „Това потвърждава тезата, че НЗОК има една бюджетна сметка, отделена от бюджета на държавата, и тези средства се използват само за здравноосигурителни плащания“, обясни тя. „Съобразили сме с искането на БЛС и сме направили предложение, което да гарантира, че средствата, разпределени в отделните параметри на бюджета, ще могат да се разпределят с решение на Надзора на Касата само чрез съгласуване с съсловните организации“, заяви д-р Дариткова. \r\nБиляна ИВАНОВА", "date": "2018.11.27", "title": "Даниела Дариткова, ГЕРБ: За първи път бюджетът на НЗОК е с отрицателно салдо"}
{"url": "http://www.focus-news.net/news/2018/11/27/2595213/afp-trima-ubiti-i-trima-raneni-amerikanski-voynitsi-v-afganistan.html", "text": "Трима американски войници са убити, а още трима са ранени след взрив на бомба в Афганистан във вторник, съобщиха от НАТО, предава  AFP . \r\nМисията на Алианса „Решителна подкрепа“ обаче не е дала подробности за убитите войници, като е посочила само, че те са убити при взривяване на самоделна бомба в град Газни, централен Афганистан. \r\nПревод и редакция:", "date": "2018.11.27", "title": "AFP: Трима убити и трима ранени американски войници в Афганистан"}
{"url": "http://www.focus-news.net/news/2018/11/27/2595214/shumen-nad-2200-detsa-sa-uchastvali-v-kampaniyata-s-kolan-na-zadnata-sedalka.html", "text": "Над 2200 деца са участвали в кампанията „С колан на задната седалка“. Резултатите от първия етап на проекта, който започна в началото на октомври, беше отчетен на пресконференция с участието на партньорите в инициативата – Община Шумен, ОДМВР, представители на бизснеса, медии и др., предаде репортер на  Радио „Фокус“ - Шумен . Чрез проекта децата са запознати как безопасно да пътуват с автомобил. Обобщени са и резултатите от попълнените от тях анкети.  \r\n„Тези цифри могат да послужат като основа за допълнително обучение на децата. Виждат се много добре слабите места, което би могло да бъде бъде ориентир за посоката, в която да продължи  обучението“, заяви Елена Захариева от фирма участник в проекта. Тя посочи, че голяма част от децата са отбелязали, че не използват повдигащи седалки в автомобилите. „Това практически е опасно,защото не могат правилно да си сложат коланите. Не напразно законът изисква когато децата са под 1,50 метра, да бъдат на такива седалки, защото коланът не може да бъде сложен правилно и има опасност при внезапно спиране те да се наранят“, каза Елена Захариева. Тя посочи, че малък процент деца са посочили, че се возят на предната седалка, или че родителите им не си поставят колани когато са в автомобила.  \r\nМая Блъскова от фирма партньор по проекта отчете, че най-важното, което е постигнато дотук в рамките на кампанията, е промяната в нагласата на децата, не само да познават правилата, но и да ги съблюдават по време на движение и да носят отговорност за себе си и своите близки.  \r\nКомисар Йордан Дундаков от ОДМВР - Шумен отбеляза, че най-много колани използват децата във втори клас. „В четвърти клас явно вече са придобили самочувствието на по-големи и тези, които не използват колан са четири пъти повече. Трябва да работим повече с родителите, за да ги убедим, че използването на колан на задна и предна седалка е твърде значимо за здравето и живота на пътуващите в автомобила. А децата са най-милото в едно семейство и трябва да ги пазим“, заяви комисар Йордан Дундаков.  \r\nАмбицията на всички партньори е проектът да има устойчивост, като от пролетта на следващата година се обхванат и децата в първи клас. Кметът на Шумен Любомир Христов обяви, че през пролетта ще бъде направено грандиозно събитие с участието на всички малки инспектори по коланите. \r\nИвелина ИВАНОВА", "date": "2018.11.27", "title": "Шумен: Над 2200 деца са участвали в кампанията „С колан на задната седалка“"}
{"url": "http://www.focus-news.net/news/2018/11/27/2595215/spetsializiranata-prokuratura-obvini-petima-dushi-za-uchastie-v-organizirana-prestapna-grupa-za-trafik-na-migranti.html", "text": "Специализираната прокуратура повдигна обвинения на петима български граждани за участие в организирана престъпна група за трафик на мигранти през територията на България. Това съобщиха от пресцентъра на  Апелативна специализирана прокуратура . Те са задържани при специализирана операция на ГДБОП под ръководството на Специализираната прокуратура и със съдействието на служители от Гранично полицейско управление в Трън. \r\nСъбраните доказателства сочат, че участниците в престъпното сдружение са се занимавали както с превеждане на чужденци през държавните граници, така и с подпомагане на тяхното пребиваване и придвижване в страната. \r\nПри претърсвания на четири адреса – два в София и два в Перник, са иззети фалшиви служебни карти, мобилни телефони, СИМ-карти и други предмети, доказващи организираната престъпна дейност. \r\nВ хода на специализираната операция на ГДБОП и Специализираната прокуратура, на територията на община Трън е бил засечен джип \"Чероки\", зад волана на който седял един от участниците в групата. При опит да бъде спрян, шофьорът опитал да избяга, но бил задържан със съдействието на гранични полицаи от ГПУ - Трън. Полицейската проверка установила, че в колата пътуват седем чужденци, граждани на Афганистан и Ирак. \r\nВсичките петима участници в групата са осъждани. На четирима от тях Специализираният наказателен съд определи мярка „Задържане под стража“. На петия участник е наложена мярка за неотклонение „Домашен арест“.", "date": "2018.11.27", "title": "Специализираната прокуратура обвини петима души за участие в организирана престъпна група за трафик на мигранти"}
{"url": "http://www.focus-news.net/news/2018/11/27/2595220/delegatsiya-na-grupata-za-priyatelstvo-s-balgariya-v-natsionalnoto-sabranie-na-frenskata-republika-shte-bade-na-ofitsialno-poseshtenie-v-balgariya.html", "text": "Делегация на групата за приятелство с България в Националното събрание на Френската република, водена от нейния председател Антоан Ерт, ще бъде на официално посещение в България на 28 и 29 ноември 2018 г. Това съобщиха от пресцентъра на  Народното събрание . \r\nЗаместник-председателят на Народното събрание Емил Христов ще разговаря с френските парламентаристи на 28 ноември 2018 г. в 10.10 часа в зала „Запад“. В 11.30 часа с тях ще се срещнат народните представители от Групата за приятелство България – Франция. Преди това чуждестранната делегация ще бъде приветствана в пленарната зала. В 14.15 часа гостите ще се срещнат с председателя на Комисията по земеделието и храните Десислава Танева в зала „Запад“.  \r\nНа 29 ноември 2018 г. френските депутати ще разговарят с председателя на Комисията по труда, социалната и демографска д-р Хасан Адемов. Срещата им ще започне в 10.30 часа в зала „Изток“. В 11.30 часа делегацията на групата за приятелство с България във френския парламент ще се срещне с председателя на Комисията по външна политика Народно събрание Джема Грозданова.  \r\nВ програмата на чуждестранните парламентаристи е предвидена среща с президента на Република България Румен Радев, както и с ръководството на френското училище „Виктор Юго“.", "date": "2018.11.27", "title": "Делегация на групата за приятелство с България в Националното събрание на Френската република ще бъде на официално посещение в България"}
{"url": "http://www.focus-news.net/news/2018/11/27/2595201/georgi-mihaylov-bsp-byudzhetat-na-nzok-e-absolyutno-nepravomeren-promenya-16-zakona.html", "text": "Законът за бюджета е абсолютно неправомерен. В него се променят над 16 закона. Това каза депутатът от БСП Георги Михайлов и член на здравна комисия в дебатите по окончателното гласуване на бюджета на НЗОК за 2019 година, предаде репортер на  Агенция „Фокус“ . „Това по никакъв начин не издържа на правните норми на България“, обяви той. „И Наполеон да слушаше този закон, нямаше да може да се ориентира“, коментира Георги Михайлов. „Законът е усложнен от управляващите. В него се променят закони, които нямат нищо общо с НЗОК“, посочи депутатът и уточни, че в Закона за бюджета са предложени безумия. \r\nБиляна ИВАНОВА", "date": "2018.11.27", "title": "Георги Михайлов, БСП: Бюджетът на НЗОК е абсолютно неправомерен, променя 16 закона"}
{"url": "http://www.focus-news.net/news/2018/11/27/2595218/hristina-kirilova-rim-vidin-angliyskiyat-zhurnalist-henri-berlayn-spasyava-vidin-i-belogradchik-v-predelite-na-balgariya-sled-podpisvaneto-na-nyoyskiya-dogovor.html", "text": "Английският журналист Хенри Берлайн спасява Видин и Белоградчик в пределите на България след подписването на Ньойския договор. Това каза за  Радио „Фокус“ – Видин  Христина Кирилова от Регионалния исторически музей във Видин. Тя посочи, че представителите на  тогавашното Кралство на сърби, хървати и словенци в Международната комисия имат претенции за Видин и Белоградчик, настоявайки че населението е сръбско. Английското правителство изпраща журналиста Хенри Берлайн да представи доказателство за това имат ли основание сръбските претенции. „Преводач на Хенри Берлайн е Йосиф Кенерледжи. Английският журналист е посрещнат тържествено във Видин и Белоградчик. Той събира доказателства, че населението в тези градове е българско, като посочва фолклорните разлики между българското население във Видин и Белоградчик и сръбското.  Така оборва официалните сръбски твърдения. Видинчани го изпращат с хоругви и шпалир“, казва Кирилова. Тя допълни, че след докладите на Хенри Берлайн Видин и Белоградчик остават на територията на България. За Хенри Берлайн има и друг факт, свързан с посещението му във Видин. При пристигането си във Видин той вижда паметника „Скърбящия воин“, който по това време е на централния площад на града и възкликва: „Аз ще кажа на нашите министри и на Пашич (премиера на тогавашното Кралство на сърби, хървати и словенци), че в България, която смятат за причина за войната, има един паметник, какъвто в цяла просветена Европа няма… На него войникът е паднал на колене, свел е глава и плаче за загиналите си другари и врагове в една братоубийствена война”. Паметникът е издигнат в чест на падналите войници и офицери в Сръбско българската война от 1885 г.и е дело на проф. Андрей Николов и италианеца Арналдо Цоки. \r\nАнна ЛОЗАНОВА", "date": "2018.11.27", "title": "Христина Кирилова, РИМ - Видин: Английският журналист Хенри Берлайн спасява Видин и Белоградчик в пределите на България след подписването на Ньойския договор"}
{"url": "http://www.focus-news.net/news/2018/11/27/2595221/ministarat-na-kulturata-boil-banov-shte-otlichi-deytsi-na-izkustvoto-i-kulturata-v-mesetsa-na-narodnite-buditeli.html", "text": "На 28 ноември /сряда/ в галерия „Средец” министърът на културата Боил Банов ще отличи дейци на изкуството и културата. Това съобщиха от пресцентъра на  Министерство на културата . Те ще получат грамота и „Златен век” за приноса си към българското изкуство и култура и тяхното популяризиране. Награждаването традиционно се провежда през месец ноември, в който честваме делото на народните будители. Церемонията по награждаването започва от 14.30 ч.", "date": "2018.11.27", "title": "Министърът на културата Боил Банов ще отличи дейци на изкуството и културата в месеца на народните будители"}
{"url": "http://www.focus-news.net/news/2018/11/27/2595222/rakovoditelyat-na-delegatsiyata-na-narodnoto-sabranie-v-pachis-petar-kanev-poluchi-pocheten-medal-za-zasluga-kam-deynostta-na-asambleyata.html", "text": "Ръководителят на делегацията на Народното събрание в Парламентарната асамблея на Черноморското икономическо сътрудничество (ПАЧИС) Петър Кънев получи почетен медал за заслуги към дейността на Асамблеята. Това съобщиха от пресцентъра на  Народното събрание . Отличието му беше връчено от председателя на арменския парламент Ара Баблоян по време на 52-та генерална асамблея на ПАЧИС в Ереван, Армения.  \r\nОтличието е по повод отбелязването на 25-годишния юбилей на ПАЧИС. Почетни медали получиха и ръководителите на делегациите на Румъния, Гърция, Албания, Армения, Молдова и Сърбия.  \r\n„Медалът на честта на ПАЧИС е признание за изключителния принос на Вашата делегация за дейността на Парламентарната асамблея на Черноморското икономическо сътрудничество и постигането на нейните цели“, посочи по време на награждаването председателят на Националното събрание на Армения Ара Баблоян.  \r\nРъководителят на българската делегация в ПАЧИС Петър Кънев беше упълномощен от Асамблеята да връчи почетен медал на ПАЧИС на председателя на арменския парламент.", "date": "2018.11.27", "title": "Ръководителят на делегацията на Народното събрание в ПАЧИС Петър Кънев получи почетен медал за заслуга към дейността на Асамблеята"}
{"url": "http://www.focus-news.net/news/2018/11/27/2595225/smolyan-zasedanie-na-komisiyata-po-in-vitro-shte-se-provede-v-obshtinata-na-10-dekemvri.html", "text": "На 10 декември 2018 г. от 16.00 часа в 247 зала на Общината ще се проведе редовно заседание на Комисията по ин витро. Това съобщиха от пресцентъра на  Община Смолян . На заседанието ще бъдат разгледани подадените заявления и ще бъдат одобрени кандидатите за финансово подпомагане от местния фонд „Ин витро”. \r\nНа 16 май 2018 г. се проведе първото заседание на комисията за 2018 г. На него се разгледаха документите на 3 семейства с репродуктивни проблеми. Комисията взе решение две семейства да бъдат подпомогнати финансово с по 2000 лв. и едно с – 1000 лв. Средствата се разпределят според индивидуалните нужди и процедури, необходими за изследванията \r\nЗа четвърта поредна година стартира процедурата по приема на документи за кандидатстване във фонда. След предложение на кмета Николай Мелемов Общинският съвет в Смолян единодушно гласува в края на месец ноември 2014 г. създаването на този фонд „Ин витро”. Местният парламент прие и Правилник за дейността му. В чл.5 от този правилник са упоменати необходимите документи за кандидатстване. \r\nОт администрацията призовават хората, които искат да се възползват от този фонд, да подготвят документацията и да кандидатстват.", "date": "2018.11.27", "title": "Смолян: Заседание на Комисията по ин витро ще се проведе в Общината на 10 декември"}
{"url": "http://www.focus-news.net/news/2018/11/27/2595210/neusvoenite-zdravnoosiguritelni-plashtaniya-shte-se-izpolzvat-po-reshenie-na-nadzora-na-nzok-i-upravitelniya-savet-na-balgarskiya-lekarski-sayuz-i-balgarskiya-zabolekarski-sayuz.html", "text": "Парламентът реши неусвоените средства до 30 септември 2019 година за здравноосигурителните плащания за медицински и за дентални дейности да може да се използват за плащания само за медицински и дентални дейности, предаде репортер на  Агенция „Фокус“ . Условията и редът, по който ще се използват средствата, ще се определят съвместно от Надзора на Касата и управителния съвет на Българския лекарски съюз и Българския зъболекарски съюз. Първоначалното предложение беше средствата да се разпределят само от Надзора на Касата. От БЛС възразиха и между двете четения текстът беше променен. Преизпълнението на приходите от здравноосигурителни вноски и неданъчни приходи може да се ползва като източник за допълнителни здравноосигурителни плащания над утвърдените разходи и предоставени трансфери по бюджета на НЗОК, по решение на Надзорния съвет на Касата. \r\nНадзорният съвет на НЗОК ще утвърждава за всяка РЗОК годишната стойност на разходите за здравноосигурителни плащания по месеци.  \r\nБиляна ИВАНОВА", "date": "2018.11.27", "title": "Неусвоените здравноосигурителни плащания ще се използват по решение на Надзора на НЗОК и Управителния съвет на Българския лекарски съюз и Българския зъболекарски съюз"}
{"url": "http://www.focus-news.net/news/2018/11/27/2595216/sergey-lavrov-rusiya-ne-vizhda-neobhodimost-ot-posrednitsi-za-intsidenta-v-kerchenskiya-proliv.html", "text": "Русия не вижда необходимост от посредници при разрешаването на ситуацията около инцидента в Керченския пролив, властите на Русия и Украйна са способни сами да обсъдят тези въпроси, заяви във вторник министърът на външните работи на Русия Сергей Лавров след края на преговорите с френския си колега Жан-Ив льо Дриан в Париж, предава  ТАСС . \r\n„Вчера ситуацията бе обсъдена в телефонен разговор между президента (на Русия Владимир) Путин и германския канцлер Ангела Меркел, която позвъни на Владимир Владимирович и беше достигнато определено разбирателство, което, мисля си, в най-скоро време ще бъде реализирано. Не виждам необходимост от каквито и да е посредници. Мисля, че това е чисто практически въпрос“, заяви Лавров. \r\nВ тази връзка той подчерта, че, „ако украинската страна и нейните партньори в Европа са заинтересовани от това да няма повече такива инциденти, тези, които поддържат много тесни контакти с украинските власти, трябва да изпатят много силен сигнал на Киев да не се допускат повече такива провокации“. \r\nМинистърът добави, че руската страна би могла да предостави на украинските кораби лоцмански услуги, ако те предупредят предварително за преминаването си от Черно море в Азовско. \r\nПревод и редакция:", "date": "2018.11.27", "title": "Сергей Лавров: Русия не вижда необходимост от посредници за инцидента в Керченския пролив"}
{"url": "http://www.focus-news.net/news/2018/11/27/2595219/ministar-kiril-ananiev-nzok-ima-mnogo-po-golyam-opit-otnosno-transplantatsiite-otkolkoto-fondat-za-lechenie-na-detsa-v-chuzhbina-i-ne-e-problem-che-toy-shte-bade-zakrit.html", "text": "НЗОК има много по-голям опит относно трансплантациите, отколкото Фондът за лечение на деца в чужбина и не е проблем, че той ще бъде закрит. Това каза министърът на здравеопазването Кирил Ананиев от трибуната на Народното събрание по време на гласуването на второ четене на бюджета на НЗОК, в който се предвижда закриване на Фонда за лечение на деца, предаде репортер на  Агенция „Фокус“ . \r\n„Искам да уверя, че с това не се отменят съществуващи права на нашите деца като пациенти за лечение в чужбина. Беше казано, че ние преследваме преструктурирането с цел уеднаквяване процедурите по финансирането и структурирането на тази дейност чрез осигуряване на една контактна точка – НЗОК, която ще издава единствено формуляр S2. Много важен въпрос е, че предтрансплатанционната и следтрансплантационната дейност се финансира от НЗОК. Тоест, ние изваждаме един елемент. А по-тежките моменти са може би след трансплантациите, когато трябва да се грижим за тези деца“, заяви Ананиев. \r\nЗдравният министър посочи, че НЗОК има много по-голям капацитет в тази област. „За миналата година те са направи разходи за трансплантации и на малки, и на големи за 80 млн. лв., докато Фондът за лечение на деца в чужбина – само 12 млн. лв. Кой има по-голям опит от двете институции?“, попита той. \r\nАнаниев коментира и че по този начин ще има много по-голяма прозрачност. „Защото НЗОК взима решенията по определени медицински показатели. Тя спазва европейски директиви и правила, които се прилагат в цяла Европа за лечение на чужди граждани. Така че няма нито едно оплакване от тези трансплантации, които е финансирала НЗОК. Фондът за лечение на деца не прави политика, политиката се прави от медицинските специалисти –така че решението отново ще се взима от тях. Парите ще се взимат от бюджета на Министерството на здравеопазването към НЗОК, което гарантира, че тези пари няма да отидат за нищо друго освен за трансплантации на българските деца“, заяви министърът. \r\nПо думите на Ананиев в НЗОК ще се създаде специален отдел в дирекцията за европейски въпроси. „И използваме капацитета, който в момента го има във Фонда за лечение на деца“, заяви той. \r\nЦветилена СИМЕОНОВА", "date": "2018.11.27", "title": "Mинистър Кирил Ананиев: НЗОК има много по-голям опит относно трансплантациите, отколкото Фондът за лечение на деца в чужбина и не е проблем, че той ще бъде закрит"}
{"url": "http://www.focus-news.net/news/2018/11/27/2595227/veliko-tarnovo-dots-marko-zlatev-predstavya-biografiite-na-35-belezhiti-vazpitanitsi-na-nvu-vasil-levski-v-knigata-si-pagoni-v-izpalnitelnata-vlast.html", "text": "Биографиите на 35 бележити възпитаници на НВУ „Васил Левски“ представя в книгата си „Пагони в изпълнителната власт” преподавателят по военна история доц. Марко Златев. Трудът беше представен от рецензента  проф. Петко Петков, преподавател във Великотърновския университет „Св. св. Кирил и Методий“, по време на Юбилейната научна конференция „140 години военно образование, традиции и перспективи”, предаде репортер на  Радио „Фокус“ – Велико Търново . В първата част на дългогодишния си труд доц. Марко Златев представя историята на Военния университет, която започва още през 1878 година. Във втората част представя биографични справки за 35 възпитаница на Националния военен университет, които са имали честа да бъдат министри, министър-председатели и вицепремиери на България от началото на българската държавност до днес. \r\n„Авторът си е поставил за цел да избягва коментари на тема политика. Някой от тези офицери, които са били за по няколко месеца министри в различни кабинети, след големите промени от 1944 година са пострадали от Народния съд, други излизат извън страната и не се връщат, трети се вписват в новата власт. Така че коментарите биха утежнили този труд и всеки според своите собствени виждания може да прецени. Това, което аз си позволих да направя като извод, е, че това е една книга за достойнството, чеса и службата – нещо, което днес много трудно се приема като актуална ценност. Ние се намираме на място, което винаги ще бъде свързано с българската държавност и колкото по-силна и колкото по-вярна е българската армия към заветите на тези свои предшественица, толкова по-добре и по-спокойно ще живеем. Тази книга на доц. Марко Златев е едно потвърждение, че има надежда, има светлина пред нас да възстановим онази държавност, за която всеки ден плачем, че е загубена и разклатена“, допълни проф. Петко Петков. \r\nНадежда КРЪСТЕВА", "date": "2018.11.27", "title": "Велико Търново: Доц. Марко Златев представя биографиите на 35 бележити възпитаници на НВУ „Васил Левски“ в книгата си „Пагони в изпълнителната власт”"}
{"url": "http://www.focus-news.net/news/2018/11/27/2595217/georgi-yordanov-bsp-protiv-sme-limitite-pri-izpalnenie-na-meditsinska-deynost-v-izvanbolnichnata-pomosht.html", "text": "„Против сме лимитите при изпълнение на медицинска дейност в извънболничната помощ”, заяви доц. Георги Йорданов, съобщиха от пресцентъра на  НС на БСП . Той подчерта, че депутатите трябва ясно да кажат дали приемат лимитирането на дейността, когато те се нуждаят от медицинска помощ и отидат в извънболничната помощ. „Няма нормален човек, който да се съгласи да има лимит на това, което прави лекарят, когато нуждаещият се пациент отиде при него и има нужда от лечение”, каза още той. \r\nЙорданов подчерта, че съставилите на бюджета са записали 2 млн. хоспитализации, но по данни на лекарите- те са над 3 млн. „Обемът, който предстои да бъде разпределен по изпълнители на болнична помощ ще бъде с 1/3 по-малък от този- в бюджета за 2018г. Ако законът бъде приет така, ще намалеят сегашните лимити, което ще предизвика сериозна вълна на недоволство както у лекарите, така и у пациентите”, подчерта Йорданов. \r\n„Няма данни колко средства се превеждат от държавата за здравно неосигурените, които са минали на лечение тази година. Това е публичен ресурс и той трябва да бъде ясен“, допълни  народният представител Илиян Тимчев . Той предложи да бъде създаден фонд за здравно неосигурените и да минава през Касата, за да се изсветли. „С бюджета управляващите казват, че запазват статуквото. В програмата им се казва, че ще насочат усилия към извънболнична помощ и профилактика. Отново само се увеличават средствата за лекарства, а достъпността и качеството на медицинската помощ не се случва“, каза още Тимчев. \r\n„Досега, всички години назад от създаването на Касата, e имало повече приходи при изпълнение, но те винаги са оставали в централния бюджет. Не съм съгласна Надзорният съвет да решава съдбата на тези средства, тъй като НС е органът, който трябва да направи актуализация на бюджета на НЗОК и по нейно искане, ако има необходимост, да се насочат по дейности“, допълни народният представител Валентина Найденова.", "date": "2018.11.27", "title": "Георги Йорданов, БСП: Против сме лимитите при изпълнение на медицинска дейност в извънболничната помощ"}
{"url": "http://www.focus-news.net/news/2018/11/27/2595229/st-komisar-nikolay-hadzhiev-odmvr-blagoevgrad-razporedena-e-vatreshna-proverka-po-sluchaya-s-intsidenta-s-nepalnoletniya-17-godishen-mladezh-v-sandanski.html", "text": "Разпоредена е вътрешна проверка по случая с инцидента с непълнолетния 17-годишен младеж в Сандански. Това каза за  Радио „Фокус“ - Пирин  ст. комисар Николай Хаджиев, директор на ОДМВР - Благоевград, по повод сигнала от Конфедерация за защита на правата на децата за пребито 17-годишно момче от цивилен полицай в Сандански. Според ст. комисар Хаджиев проверката трябва да бъде завършена в най-кратки срокове и той ще може да коментира случая чак след това. Хаджиев допълни, че е разпоредена проверка по случая относно задържаното лице – непълнолетен 17-годишен младеж, който е бил задържан в петък във връзка с извършени от него противоправни деяния. По думите му същият е бил предаден на Прокуратурата и е минал през Районен съд - Сандански още в събота. Директорът на ОДМВР - Благоевград заяви, че има данни, че след това лицето си е извадило медицинско свидетелство. \r\nНатали СТЕФАНОВА", "date": "2018.11.27", "title": "Ст. комисар Николай Хаджиев, ОДМВР - Благоевград: Разпоредена е вътрешна проверка по случая с инцидента с непълнолетния 17-годишен младеж в Сандански"}
{"url": "http://www.focus-news.net/news/2018/11/27/2595228/kaloyan-pargov-bsp-sofiya-za-men-e-vazhno-da-zapochne-konkreten-razgovor-mezhdu-sdruzhenieto-na-obshtinite-i-taksimetroviya-bransh.html", "text": "За мен е важно да се започне един конкретен разговор между Национално сдружение на общините и таксиметровия бранш. Това каза лидерът на БСП – София и заместник-председател на Комисията по транспорт и туризъм на Столичния общински съвет Калоян Паргов на среща с представители на таксиметровия бранш в столицата, предаде репортер на  Агенция \"Фокус\" . “Трябва да се търси някъде пресечна точка на интереса на всички, който да удовлетворява повечето от вас. Проблемите, които се обсъждат, ако касаят законодателна инициатива, трябва да бъдат отнесени към Народното събрание и съответно към правителството, ако касае неговите компетенции”, допълни той. “Каквито и тарифи да има, те трябва да гарантират три неща - сигурност, качество и комфорт на таксиметровия превоз, защото всички клиенти искат да се качат в чиста, подредена кола със спретнат и вежлив шофьор. Поради тази причина, тъй като има такива изисквания, разговорът за тарифи е свързан със самото превозно средство. Един е разходът за такси \"Мерцедес\", а друг за \"Рено\". Тоест има различни разходи”, каза още Паргов.  \r\nТеодора ПАТРОНОВА", "date": "2018.11.27", "title": "Калоян Паргов, БСП-София: За мен е важно да започне конкретен разговор между Сдружението на общините и таксиметровия бранш"}
{"url": "http://www.focus-news.net/news/2018/11/27/2595226/unian-poyavi-se-snimka-na-berdyansk-sled-ruskiya-obstrel.html", "text": "В социалните мрежи се появи снимка на последствията от обстрела на руските военни по украинския артилерийски катер „Бердянск“, съобщава  агенция УНИАН . \r\n„Повредите на МБАК „Бердянск“. В наше време бронята явно не спасява...“. Снимката е публикувана от ръководителя на Украинския военен център Тарас Чмут. \r\nУкраинският военен журналист полковник Владислав Волошин също качи снимката на пробойната. „Стреляли са на поражение по личния състав, директно по кабината, а не по двигателите“, написа той във „Фейсбук“. \r\nУНИАН припомня, че на 25 ноември сутринта Русия блокира Керченския пролив за украинския буксир „Яни Капу“ и два военни катера „Бердянск и „Никопол“, които са осъществявали планов преход от Одеса към Мариупол. \r\nОт командването на украинските Военноморски сили са подчертали, че са информирали предварително руската страна за намерението си да осъществят прехода в съответствие с международните норми за обезпечаване на сигурността на корабоплаването. \r\nРуският пограничен кораб „Дон“ е протаранил украинският рейдови буксир, в резултат от което той е бил разрушен. Освен това, при излизането от Керченския пролив руските кораби са открили огън на поражение по украинските кораби, които са се завръщали към Одеса, без да са получили информация дали ще могат да преминат през пролива. Шест украински военнослужещи са ранени, останалите членове на екипажа са пленени. \r\nСпоред различните данни, общо са заловени 23 или 24 украински военнослужещи. \r\nУкраинската агенция отбелязва още, че президентът на Украйна Петро Порошенко и държавният секретар на САЩ Майк Помпео са провели телефонен разговор и са координирали действията си за по-нататъшно противодействие на руската агресия против Украйна, включително в района на Керченския пролив. \r\nОсвен това е обнародвано заявление на Помпео, в което той призовава Порошенко и Путин да осъществят директен контакт за разрешаване на ситуацията със задържането на украинските кораби и екипаж от руските военни. \r\nПревод и редакция:", "date": "2018.11.27", "title": "УНИАН: Появи се снимка на „Бердянск“ след руския обстрел"}
{"url": "http://www.focus-news.net/news/2018/11/27/2595233/pavel-hristov-gerb-darzhavniyat-byudzhet-za-sledvashtata-godina-e-bezpretsedenten-i-garantira-rastezh.html", "text": "Държавният бюджет за следващата година е безпрецедентен. Това е бюджет на растежа – най-добрият, правен през последните 30 години. Това каза народният представител от ГЕРБ Павел Христов на среща с граждани в клуба на партийната организация във варненския район „Приморски”, съобщиха от пресцентъра на  ПП ГЕРБ – Варна . „На фона на тенденциите в Европа прогнозите за България са добри, а бюджет 2019 създава допълнителни предпоставки за силна, работеща икономика. Същевременно това е и социално отговорен бюджет, тъй като предвижда механизми за увеличение на доходите, на подкрепата за хората в неравностойно положение”, отчете варненският депутат. Той бе категоричен, че инвестициите в морската столица не са въпрос на мимолетна кампанийност и ще се увеличават и занапред, така че градът да стане още по-привлекателно място за живот и бизнес. Като член на парламентарната транспортна комисия Павел Христов разясни промените, които ще настъпят след въвеждането на ТОЛ системата от средата на август. „Въвеждаме възможно най-справедливият модел, който по своята същност е уникален за Европа, защото представлява хибрид между познатата от други страни тол система и винетната система. Финансовата тежест за леките автомобили ще се запази, като от средата на декември винетките ще бъдат изцяло електронни. Валидните хартиени винетки след този период ще могат да се пререгистрират по желание на водачите”, обясни народният представител. Той подчерта, че преструктурирането ще се отрази върху тежкотоварните превозни средства, като се очаква неколкократен ръст на постъпленията в бюджета на Агенция „Пътна инфраструктура”. Това ще даде възможност да се работи по-мащабно по поддръжката и изграждането на нови пътни отсечки. „През тази година се работи по два участъка от автомагистрала „Хемус”, за догодина се подготвят нови три”, изтъкна още Павел Христов по повод ключовото за Северна България трасе. В отговор на интереса към споразумението за Брекзит депутатът информира, че в сряда ще се състои среща на парламентарната комисия по външна политика с посланика на Великобритания и темата ще бъде детайлно дискутирана. „Що се отнася до перспективите за България, най-важно е, че договорените условия са добри за нас, но предизвикателствата тепърва предстоят”, отчете още Христов. В качеството си на административен секретар на ГЕРБ-Варна той допълни, че партийните структури трябва сериозно да се подготвят за предстоящите евроизбори, които са тест за евроатлантическата ориентация на страната ни. „Въпросът за предсрочни парламентарни избори не стои на дневен ред. Нито има алтернатива, нито нагласа за това”, посочи депутатът и допълни, че стабилността в държавата е необходима за успешното реализиране на предприетите секторни политики. В дискусията взе участие и общинският съветник Мартин Байчев, който по инициатива на ръководителя на ГЕРБ – Приморски Лилия Христова запозна присъстващите с въпросите, поставени на форума на Предприемачи ГЕРБ в Поморие. Байчев акцентира върху амбицията на варненската структура да се повдигат по-активно теми относно връзката образование – бизнес, тъй като решаването на проблема с недостига на кадри не търпи отлагане. „Обсъдихме включително и възможността да се облекчат процедурите за бесарабските българи, които желаят да работят у нас, особено в сферата на туризма. Отчетено бе, че за последната година те са били 10 000 – двойно повече спрямо предходната”, коментира Байчев. На срещата участваха още кметът на район „Приморски” Петя Проданова, както и общинските съветници от групата на ГЕРБ в местния парламент доц. Антоанета Цветкова и Калин Калевски.", "date": "2018.11.27", "title": "Павел Христов, ГЕРБ: Държавният бюджет за следващата година е безпрецедентен и гарантира растеж"}
{"url": "http://www.focus-news.net/news/2018/11/27/2595223/novite-lechebni-zavedeniya-nyama-da-mogat-da-sklyuchvat-dogovori-s-nzok-prez-2019-godina.html", "text": "Народните представители решиха лечебните заведения, които от 1 януари 2019 година, са регистрирани за първи път или са получили за първи път разрешение за дейност по реда на Закона за лечебните заведения, да не могат да сключват договори с НЗОК за оказване на болнична помощ, предаде репортер на  Агенция „Фокус“ . Парламентът реши лечебните заведения, сключили договор по реда на Наредбата за медицински дейности за 2018 година, да не може през 2019 година да сключват договори или допълнителни споразумения с НЗОК за нови клинични пътеки, амбулаторни процедури и клинични процедури. Освен ако те не са изпълнявани на територията на РЗОК. \r\nПрез 2019 година НЗОК може да проведе процедури извън нормативно определените срокове за определяне на стойността, до която да заплаща за групи медицински изделия и високоспециализирани апарати/уреди за индивидуална употреба. \r\nБиляна ИВАНОВА", "date": "2018.11.27", "title": "Новите лечебни заведения няма да могат да сключват договори с НЗОК през 2019 година"}
{"url": "http://www.focus-news.net/news/2018/11/27/2595234/gencho-genchev-kmet-na-svishtov-vsichki-uchilishta-i-detski-gradini-v-svishtov-imat-videonablyudenie.html", "text": "Всички училища и детски градини в Свищов имат видеонаблюдение. То бе изградено в края на 2016 г. и началото на 2017 г.. Това каза в ефира на  Радио „Фокус“ – Велико Търново  кметът на Община Свищов Генчо Генчев. За останалите населени места в областта, там, където няма камери, има осигурена жива охрана. „Те са  през целия ден са на територията на селото и могат да отреагират веднага при подаден сигнал. В Свищов в училищата и детските градини също има жива охрана. В образователните институции има пропускателен режим, въведен от учителите и педагозите, които са дежурни на смяна“, увери кметът и поясни, че с въведените мерки инцидентите са намалели драстично. По думите му те са единични, но се работи и за пълното им отстраняване. \r\nЛуиза ТРАНЧЕВА", "date": "2018.11.27", "title": "Генчо Генчев, кмет на Свищов: Всички училища и детски градини в Свищов имат видеонаблюдение"}
{"url": "http://www.focus-news.net/news/2018/11/27/2595232/api-shofyorite-tryabva-da-tragvat-na-pat-s-avtomobili-podgotveni-za-zimni-usloviya-zaradi-ochakvani-valezhi-ot-snyag.html", "text": "Шофьорите, на които им предстои пътуване през следващото денонощие, трябва да тръгват с автомобили, подготвени за движение при зимни условия. Прогнозата на метеоролозите е за сериозно застудяване като на много места дъждът ще се усили и ще преминава в сняг. Това съобщиха от пресцентъра на  Агенция „Пътна инфраструктура“ . \r\nНеобходимо е да се кара внимателно, със съобразена скорост, да се спазват правилата за движение, необходимата дистанция и да не предприемат резки маневри. Блокирането на движението от превозни средства, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори. \r\nНа директорите на областните пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. \r\nВ поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктове са осигурени необходимите количества сол, пясък, луга и химически вещества. Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища .", "date": "2018.11.27", "title": "АПИ: Шофьорите трябва да тръгват на път с автомобили, подготвени за зимни условия, заради очаквани валежи от сняг"}
{"url": "http://www.focus-news.net/news/2018/11/27/2595224/d-r-valentina-naydenova-bsp-fondat-za-lechenie-na-detsa-se-zakriva-a-ne-znaem-shte-ima-li-neobhodimata-ekspertiza-v-nzok.html", "text": "Фондът се закрива, не се преструктурира, не се слива. Не знаем по какви правила ще се изгради отделът в НЗОК. Не знаем ще има ли необходимата медицинска експертиза. Това каза депутатът от ПГ на БСП и член на здравна комисия д-р Валентина Найденова в дебатите по предложението в бюджета на НЗОК за 2019 година за закриване на Фонда за лечение на деца, предаде репортер на  Агенция „Фокус“ . „Това е тревогата ни. Не може с лека ръка изведнъж да вземем решението за Фонда“, заяви тя. „Нямаме сигурност, защото прозрачността е под въпрос“, каза още депутатът от БСП. \r\nБиляна ИВАНОВА", "date": "2018.11.27", "title": "Д-р Валентина Найденова, БСП: Фондът за лечение на деца се закрива, a не знаем ще има ли необходимата експертиза в НЗОК"}
{"url": "http://www.focus-news.net/news/2018/11/27/2595237/blagoevgrad-rekite-v-oblastta-sa-pod-pragovete-za-sredni-vodi-samo-vodnoto-kolichestvo-na-reka-pirinska-bistritsa-pri-selo-gorno-spanchevo-e-okolo-praga-za-visoki-vodi.html", "text": "Водните количества на реките в Западнобеломорски басейн са под праговете за средни води, само водното количество на река Пиринска Бистрица при село Горно Спанчево е около прага за високи води, сочи справка на сайта на  Националния институт по метеорология и хидрология . През последното денонощие водните нива на реките в басейна са останали без съществени изменения. Регистрираните изменения на речните нива са от -5 см до +9 см. Днес и през нощта срещу 28 ноември водните нива на реките от басейна ще се повишават в резултат на валежи. По-значителни ще бъдат те във вечерните часове днес в долните части на водосбора на река Струма и притоците ѝ - река Струмешница, река Мелнишка и река Пиринска Бистрица. През деня утре и на 29 и 30 ноември речните нива в басейна ще се понижават или ще останат без съществени изменения, като вследствие оттичане ще има незначителни повишения в долните течения на основните реки.", "date": "2018.11.27", "title": "Благоевград: Реките в областта са под праговете за средни води, само водното количество на река Пиринска Бистрица при село Горно Спанчево е около прага за високи води"}
{"url": "http://www.focus-news.net/news/2018/11/27/2595235/veliko-tarnovo-obshtinata-e-v-gotovnost-za-ochakvanite-prez-sledvashtite-dni-snegovalezhi-osigureno-e-24-chasovoto-dezhurstvo-na-snegopochistvashtite-firmi.html", "text": "Община Велико Търново е в пълна готовност за очакваните през следващите дни снеговалежи. Създадена е необходимата организация, вече е в сила и 24-часовото дежурство на снегопочистващите фирми. Това съобщиха от пресцентъра на  Общината . За уличната мрежа на града са осигурени над 1000 тона пясъчно-солна смес, 800 тона промишлена сол и 100 тона химическа смес против обледяване. Снегопочистващата фирма разполага с 10 снегорина, 8 машини за разпръскване на инертни материали, две фадроми, три камиона за извозване на снежни маси. В резерв могат да бъдат пуснати още две комбинирани машини с гребла. Техниката е в готовност да бъде в експлоатация непосредствено след започване на валежи от сняг.  \r\nТротоарите, стълбищата, пространствата около автобусните спирки и обществените зони ще бъдат чистени от общинското предприятие „Зелени системи”. С дейността ще бъдат ангажирани близо 90 служители, осигурени са и седем малогабаритни машини. При снеговалеж те ще бъдат на терен още от 5.00 часа сутринта. \r\nБлизо 146 линейни километра е дължината на общинската пътна мрежа. Отговорната за зимната ѝ поддръжка фирма разполага с необходимите инертни материали, машини и кадрови ресурс. Създадена е и адекватна организация за почистването на улиците в населените места от общината.  \r\nВсички 23 детски градини и 21 училища на общинско финансиране са напълно подготвени за предстоящия зимен сезон. Освен основния тип гориво, използвано за отопление на учебните бази, осигурен е и алтернативен източник на топлинна енергия.", "date": "2018.11.27", "title": "Велико Търново: Общината е в готовност за очакваните през следващите дни снеговалежи, осигурено е 24-часовото дежурство на снегопочистващите фирми"}
{"url": "http://www.focus-news.net/news/2018/11/27/2595240/sport-inter-i-yuventus-se-nadprevarvat-za-podpisa-na-frenski-natsional.html", "text": "Интер се включи в борбата за подписа на желания от Ювентус френски национал Адриен Рабио, твърди Tuttosport. Черно-сините са заявили интерес към футболиста, чийто договор с Пари Сен Жермен изтича през следващото лято и той става свободен агент. Французинът ще може да подпише договор с всеки отбор от януари, а отдавна се твърди, че основен фаворит за подписа му е торинският гранд Ювентус. Твърди се, че желание да го привлекат имат и в Барселона и Ливърпул.", "date": "2018.11.27", "title": "Спорт: Интер и Ювентус се надпреварват за подписа на френски национал"}
{"url": "http://www.focus-news.net/news/2018/11/27/2595231/po-predlozhenie-na-gerb-v-parlamenta-zapochna-poimenna-proverka-za-ustanovyavane-na-kvorum.html", "text": "В парламента започна поименна проверка за установяване на кворум, предаде репортер на  Агенция „Фокус“ . Поименна проверка предложи депутатът от ПГ на ГЕРБ и председател на правна комисия Данаил Кирилов. Настояването за поименна проверка се превърна в практика за ГЕРБ. В последните седмици по тяхно предложение в парламента има поименна проверка почти всеки пленарен ден. По правилник поименна проверка може да има само веднъж в рамките на едно пленарно заседание. \r\nБиляна ИВАНОВА", "date": "2018.11.27", "title": "По предложение на ГЕРБ в парламента започна поименна проверка за установяване на кворум"}
{"url": "http://www.focus-news.net/news/2018/11/27/2595241/gerb-shte-predlozhi-globa-ot-750-leva-pri-neobosnovano-otsastvie-ot-parlamenta-pri-poimenna-proverka.html", "text": "На заседанието на Комисията по правни въпроси в четвъртък ще се обсъжда предложението на Корнелия Нинова за изменения в Правилника. Това каза депутатът от ПГ на ГЕРБ и председател на правна комисия Данаил Кирилов след поименната проверка в парламента, предаде репортер на  Агенция „Фокус“ . „Заявявам, че на заседанието задължително ще предложа необоснованото отсъствие от процедура по поименна проверка да се наказва като нарушение с глоба от 750 лева“, заяви Данаил Кирилов. \r\nБиляна ИВАНОВА", "date": "2018.11.27", "title": "ГЕРБ ще предложи глоба от 750 лева при необосновано отсъствие от парламента при поименна проверка"}
{"url": "http://www.focus-news.net/news/2018/11/27/2595242/api-7-sa-kandidatite-za-nadzor-pri-izgrazhdaneto-na-kragovo-krastovishte-na-pat-ii-81-sofiya-montana-na-vhoda-na-kostinbrod.html", "text": "7 са отворените оферти за надзор при изграждането на кръгово кръстовище на път II-81 София - Монтана на входа на Костинброд, идвайки от София. Това съобщиха от пресцентъра на  Агенция „Пътна инфраструктура“ . Индикативната стойност за изпълнение на консултантската услуга е 18 300 лв. без ДДС. \r\nОтворените оферти по реда на тяхното постъпване в деловодството на АПИ са на:  \r\n- „Ай ти ем проджект“ ООД; \r\n- „Мултиплекс инженеринг“ ЕООД; \r\n- „Ен ар консулт“ ЕООД; \r\n- „ИВТ консулт“ ЕООД; \r\n- „Пътконсулт 2000“ ЕООД; \r\n- „Консулт инженерингс“ ЕООД; \r\n- „Трансконсулт БГ“ ООД. \r\nКръговото кръстовище ще бъде при пресичането на бул. „Ломско шосе“, който съвпада с трасето на републикански път II-81, и ул. „Полето“ в Костинброд. С изграждането на новото кръстовище ще се повиши безопасността на движение на входа на града.", "date": "2018.11.27", "title": "АПИ: 7 са кандидатите за надзор при изграждането на кръгово кръстовище на път II-81 София - Монтана на входа на Костинброд"}
{"url": "http://www.focus-news.net/news/2018/11/27/2595230/fondat-za-lechenie-na-detsa-shte-bade-zakrit-do-31-mart-2019-g-sled-tova-funktsiite-mu-shte-badat-izzeti-ot-nzok.html", "text": "Парламентът реши Фондът за лечение на деца да закрит до 31 март 2019 г., а след това функциите му да бъдат иззети от Националната здравноосигурителна каса (НЗОК), предаде репортер на  Агенция „Фокус“ . Докато това се случи, процедурите по заявленията за заплащане за медицински и други дейности ще се разглеждат както досега - от Център „Фонд за лечение на деца“, а процедурите по заявления за лечение в чужбина – от Министерството на здравеопазването. Неприключилите до 31 март 2019 г. процедури ще бъдат довършени по новия ред от НЗОК. \r\nЦветилена СИМЕОНОВА", "date": "2018.11.27", "title": "Фондът за лечение на деца ще бъде закрит до 31 март 2019 г., след това функциите му ще бъдат иззети от НЗОК"}
{"url": "http://www.focus-news.net/news/2018/11/27/2595243/shumen-dobri-praktiki-i-uspeshen-integratsionen-opit-po-otnoshenie-na-migranti-i-bezhantsi-byaha-predstaveni-na-rabotna-sreshta-v-grada.html", "text": "Добри практики и успешен интеграционен опит по отношение на мигранти и бежанци бяха представени на работна среща в Шумен, предаде репортер на  Радио „Фокус“ - Шумен . В събитието, чийто домакин бе Областна администрация - Шумен, взеха участие Любов Панайотова, директор на фондация „Европейски институт“, заместник-председателят на Асоциация “EUROPA” и преподавател в Нов български университет доц. д-р. Антоний Гълъбов, д-р Холгер Нитш - ръководител на департамент в Университета за приложни науки в Бавария, Ергин Емин, директор на АБГР.  \r\nЛюбов Панайотова представи целите на регионалната среща и проектът „Подобряване на координационния механизъм за интеграция чрез добри практики и модели“. Основната цел на проекта е да развие и подобри координационния механизъм сред компетентните органи в областта на интеграцията – на централно, регионално и местно ниво в Република България, както и да създаде и развие капацитет сред отговорните институции за изпълнение на интеграционни политики и програми за бенефициенти на международната закрила и граждани на трети страни.  \r\nЗасегната бе законодателната рамка в България и действието на Наредбата за условията и реда за сключване, изпълнение и прекратяване на споразумението за интеграция на чужденците с предоставено убежище или международна закрила. „Необходимо е да имаме разбирането на институциите, отговорни за интеграционния процес и най-вече как да бъде подобрен този координационен механизъм, защото той е много важен за нас по прилагането на тази наредба“, каза Любов Панайотова.  \r\nД-р Холгер Нитш и доц. д-р Антоний Гълъбов представиха добри практики и успешни интеграционни модели в страни от ЕС. „Ролята на местната власт е много важна по отношение на информирането. В условия на ниско ниво на информираност обществените нагласи много бързо подлежат на въздействие и генерират страх. Ролята на местната власт е в това да представи обективната информация. Местната общност трябва да реши, защото в противен случай всеки опит за механично движение на хора, за заселване тук или там не дава резултат. Другият риск е когато позволим да се заселват като големи групи на едно и също място, защото тогава интеграцията им е много затруднена. Важно е да се разбере, че адресатът на тези политики е семейството, а не кланът. Когато става дума за дългия процес на интеграция, тъй като това е процес, който ще отнеме години, местната власт трябва да е водеща. Основният адресат на всички политики да е местната общност. Ако нямаме силни и сплотени местни общности и двама души са достатъчни да нарушат равновесието“, коментира доц. д-р Антоний Гълъбов.  \r\nСпоред д-р Холгер Нитш национална рамка по отношение на интеграцията може да даде общи коловози, по които да се развива целият процес, но всяка община трябва намери собствените се цели и собствен начин, по който да интегрира бежанците. По думите му едно от най-важните неща е да не се допуска създаването на паралелно съжителстващи общества. „Трябва да има едно единно общество, което включва новите групи. Например в Мюнхен 60%  от населението има корени извън Германия. Процентът на хората в града, които не искат да приемат емигранти е сравнително нисък. Те са свикнали с тях. Ако се затваря пакистанският ресторант в края на улицата, хората не са щастливи, защото вече са свикнали и това е част от техния живот. Повечето от гражданите в Мюнхен приемат емигрантите като част от своята собствена култура, като част от разнообразието и това, което оформя облика на града“, заяви д-р Нитш. Той посочи, че в провинцията нещата са малко по-различни. Там другият човек се възприема повече като чужд и съответно страхът от него е по-голям. \r\nИвелина ИВАНОВА", "date": "2018.11.27", "title": "Шумен: Добри практики и успешен интеграционен опит по отношение на мигранти и бежанци бяха представени на работна среща в града"}
{"url": "http://www.focus-news.net/news/2018/11/27/2595239/kaloyan-pargov-bsp-sofiya-nezakonnite-praktiki-kato-spodelenoto-patuvane-tryabva-da-badat-presecheni-zashtoto-otnemat-ot-taksimetrovite-shofyori.html", "text": "Незаконни са практиките, предлагани в социалните мрежи подобни на споделеното пътуване. Това каза  лидерът на БСП – София Калоян Паргов, който е и заместник-председател на Комисията по транспорт и туризъм на СОС, на среща  с представители на таксиметровия бранш в столицата, предаде репортер на  Агенция \"Фокус\" . Паргов заяви, че тези услуги също струват пари на ползващите ги и отнемат от клиентелата на таксиметровите шофьори. \"Въпросът е как да се пресекат тези незаконни практики, които отнемат от вас\", добави той. \r\n\"Въпрос, който се появява в публичното пространство е и на какви условия трябва да отговарят автомобилите, за да има равнопоставеност. Мисля, че сте мислили по този въпрос, защото иначе тръгваме от различни позиции, които влияят на крайния резултат - вашата печалба”, допълни Паргов. \r\n“Друг въпрос, който винаги сте поставяли са стоянките. В един голям град те никога не достигат. Центърът за градска мобилност глобява нарушителите паркирали на стоянка на таксита, защото знакът за таксита няма забранителен характер, но пречи на таксиметровите шофьори да паркират на означените места”, каза още той и даде думата на представителите на таксиметровите шофьори за въпроси.  \r\nТеодора ПАТРОНОВА", "date": "2018.11.27", "title": "Калоян Паргов, БСП-София: Незаконните практики като споделеното пътуване трябва да бъдат пресечени, защото отнемат от таксиметровите шофьори"}
{"url": "http://www.focus-news.net/news/2018/11/27/2595236/strana-ukrayna-zaloven-ukrainski-moryak-predpolagaemo-e-govoril-s-bashta-si-i-priyatelkata-si-predi-intsidenta-video.html", "text": "Един от задържаните украински моряци – Андрей Артьоменко е говорил с баща си седмица и половина преди инцидента край Керченския пролив, както и с приятелката си, на която е разкрил смущаващи подробности, ако са истина. По думите на родителя, той му е казал да гледа телевизия, предава  украинският опозиционен портал „Страна“ . \r\nБащата на Андрей – Анатолий Артьоменко, разказва: „Той не разказа нищо, единственото, което каза тогава, беше: „Тате, гледай телевизия“.  \r\nОттук, според медията, възниква въпроса: Защо обикновено, както твърди официален Киев, пребазиране корабите е трябвало да бъде показано по телевизията. \r\nОсвен това порталът отбелязва, че в социалните мрежи се е появил предполагаем разговор между близки на същия Артьоменко. От диалога става ясно, че украинските власти са знаели, че ще има инцидент в Керченския пролив предварително: преди отплаването в открито море на екипажите са взети мобилните телефони и им е наредено да не спират по искане на руските граничари, а в случай, че по тях открият огън, е имало заповед да се стреля в отговор. \r\nОсвен това, продължава „Страна“, на украинските моряци предполагаемо им е било забранено да съобщават на близките си каквито и да е подробности за предстоящия преход и затова много са разбрали, че роднините им са задържани от руските граничари от новините по телевизията. Но Артьоменко все пак е нарушил забраната и е разказал за изискванията на командването на своята приятелка Марина. \r\nТози разговор може да бъде чут на видеото под новината. Редакцията на „Страна“ не може да потвърди достоверността на казаното, както и дали хората, които говорят имат каквото и да е отношение към Андрей Артьоменко. \r\nПревод и редакция:", "date": "2018.11.27", "title": "„Страна“ (Украйна): Заловен украински моряк предполагаемо е говорил с баща си и приятелката си преди инцидента (ВИДЕО)"}
{"url": "http://www.focus-news.net/news/2018/11/27/2595244/sofiya-magla-namalyava-vidimostta-v-rayona-na-50-km-na-avtomagistrala-hemus.html", "text": "Мъгла намалява видимостта в района на 50 км на автомагистрала „Хемус“. Най-гъста е между тунел „Ечемишка“ и  тунел „Витиня“, съобщи  слушател на Радио „Фокус“ . Шофьорите да се движат с повишено внимание и съобразена скорост.", "date": "2018.11.27", "title": "София: Мъгла намалява видимостта в района на 50 км на автомагистрала „Хемус“"}
{"url": "http://www.focus-news.net/news/2018/11/27/2595245/ek-targoviyata-osiguryava-nad-36-miliona-rabotni-mesta-v-es.html", "text": "Европейската комисия публикува две нови проучвания, в които се подчертава все по-голямото значение на износа от ЕС за възможностите за работа в Европа и извън нея. Според резултатите износът от ЕС за останалите държави по света е по-важен от всякога. Той осигурява над 36 милиона работни места в цяла Европа — две трети повече от броя им през 2000 г., като 14 милиона от тях са заети от жени. В допълнение износът на ЕС към останалата част от света генерира 2,3 милиарда евро добавена стойност в ЕС, съобщава  пресслужбата на Европейската комисия . \r\nОт встъпването в длъжност на тази Европейска комисия през 2014 г. броят на работните места, осигурени благодарение на износа, се е увеличил с 3,5 милиона. Заплащането на тези работни места е средно 12 % по-високо от това в останалите стопански отрасли.  \r\nБългария е сред държавите членки, където износът е подпомогнал най-много увеличаването на работните места между 2000 г. и 2017 г. в относителни стойности – с 321%.", "date": "2018.11.27", "title": "ЕК: Търговията осигурява над 36 милиона работни места в ЕС"}
{"url": "http://www.focus-news.net/news/2018/11/27/2595246/ministar-mladen-marinov-na-mestno-nivo-shte-sazdadem-komisii-po-obshtestven-red-i-sigurnost-s-tsel-po-zasilena-koordinatsiya-i-vzaimodeystvie-mezhdu-institutsiite.html", "text": "По време на заседанието се стигна до общото решение да се предложи на местно ниво създаване на комисии по обществен ред и сигурност, които да са формирани на база на нормативен акт. Това каза пред журналисти министърът на вътрешните работи Младен Маринов, след заседание на Националния съвет за превенция на престъпността, предаде репортер на  Агенция „Фокус“ . „Престои изясняването на правната рамка и документация. Тя ще има за цел на местно ниво да се засили координацията и взаимодействието между институциите с оглед на по-добра превенция. От Министерството на земеделието, храните и горите бе обърнато внимание за сезона, в който се добиват дърва за огрев. В някои населени места те се добиват незаконно“, посочи той. Министър Маринов обясни, че при намеса на горските служители се е стигнало до нападение от страна на граждани. „Това беше и поводът да обсъдим и на местно ниво да намерим по-добра форма срещу битовата престъпност и да развием тази, която до момента е действала\", обясни той.    \r\nДаяна ДЮЛГЕРОВА", "date": "2018.11.27", "title": "Министър Младен Маринов: На местно ниво ще създадем комисии по обществен ред и сигурност, с цел по-засилена координация и взаимодействие между институциите"}
{"url": "http://www.focus-news.net/news/2018/11/27/2595247/iliyana-popova-zam-kmet-na-obshtina-petrich-tematichen-informatsionen-velomarshrut-zhelyaznata-zavesa-zapochva-ot-grad-petrich-i-zavarshva-v-selo-gabrene.html", "text": "Тематичен информационен веломаршрут „Желязната завеса“ започва от град Петрич и завършва в село Габрене. Това каза за  Радио „Фокус“ - Пирин  Илияна Попова, зам.-кмет на Община Петрич. „Дължината на трасето е 25 км. То превежда велосипедистите през живописните подгорски села в подножието на красивата Беласица. Маршрутът преминава през горски пътеки и е подходящ за всеки със средно ниво на подготовка, дори с минимален опит в планинското колоездене. По трасето има разположени 10 информационни табла, които разказват любопитни факти, както за историята на района, така и за богатата и красива планина Беласица. Целта на веломаршрута е да създаде допълнителни възможности за активен спорт на открито в района на Беласица, като по този начин демонстрира потенциала на петричкия край като туристическа дестинация. Веломаршрут „Желязната завеса“ е изграден в сътрудничество с партньори от Република Македония, като цялостната концепция включва и още един веломаршрут „Водопадите на Беласица“, който е изграден в Македония“, коментира тя. Илияна Попова подчерта, че веломаршрут „Желязната завеса“ е изграден в рамките на проект „Беласица – планината на активните хора“. \r\nЗаместник-кметът каза още, че в категория „Иновации“ за Годишните награди на Министерството на туризма са номинирани със спортен клуб Bo&Bo, който с организирането на състезания по билярд дава възможност за развитие на алтернативна форма на туризъм. По думите ѝ през 2017 година клубът е избран за Балкански център по билярд, измежду всички балкански държави от Източноевропейската Билярдна Федерация. Илияна Попова заяви, че за момента материалната база е най-добрата в България и отговаря на всички европейски и международни изисквания за провеждането на международни състезания. \r\nНатали СТЕФАНОВА", "date": "2018.11.27", "title": "Илияна Попова, зам.-кмет на Община Петрич: Тематичен информационен веломаршрут „Желязната завеса“ започва от град Петрич и завършва в село Габрене"}
{"url": "http://www.focus-news.net/news/2018/11/27/2595250/kyustendil-v-dupnitsa-se-provede-rabotna-sreshta-za-spodelyane-na-dobri-praktiki-v-sotsialnata-sfera.html", "text": "В Дупница се проведе работна среща за споделяне на добри практики в социалната сфера. Това съобщиха за  Радио „Фокус” – Кюстендил  от Центъра за обществена подкрепа в Дупница. В работната среща са участвали представители на двата социални центъра в Дупница и на фондация „Здраве и социално развитие“ – Кюстендил. Основната цел на срещата е обмен на опит със специалистите, добри практики и взаимно обогатяване на опита. Центърът за обществена подкрепа в Дупница работи за подобряване качеството на живот на децата в семейната и социалната среда, като се предоставят качествени социални услуги, които да отговарят на потребностите и да са достъпни за всяко дете в риск и неговото семейство. \r\nВенцеслав ИЛЧЕВ", "date": "2018.11.27", "title": "Кюстендил: В Дупница се проведе работна среща за споделяне на добри практики в социалната сфера"}
{"url": "http://www.focus-news.net/news/2018/11/27/2595252/izpalnitelna-agentsiya-meditsinski-odit-i-izpalnitelna-agentsiya-po-transplantatsiite-se-slivat-v-izpalnitelna-agentsiya-meditsinski-nadzor-ot-1-april-2019-g.html", "text": "Народите представители решиха изпълнителната агенция „Медицински одит“ и Изпълнителната агенция по трансплантациите ще се слеят в Изпълнителна Агенция „Медицински надзор“ от 1 април 2019 г., предаде репортер на  Агенция „Фокус“ . Директорът на новата агенция ще бъде назначаван от министъра на здравеопазването съгласувано с министър-председателя. ИА „Медицински надзор“ ще бъде правоприемник на активите, пасивите, архива, правата и задълженията на ИА „Медицински одит“ и Изпълнителната агенция по трансплантациите. До 31 март 2019 г. Министерски съвет трябва да приеме устройствения правилник на новата агенция. \r\nЦветилена СИМЕОНОВА", "date": "2018.11.27", "title": "Изпълнителна агенция „Медицински одит“ и Изпълнителна агенция по трансплантациите се сливат в Изпълнителна Агенция „Медицински надзор“ от 1 април 2019 г."}
{"url": "http://www.focus-news.net/news/2018/11/27/2595253/bsp-nastoyava-kpkonpi-da-proveri-mediyni-publikatsii-za-apartamenti-na-desislava-atanasova-delyan-dobrev-krasimir-velchev-i-anton-todorov.html", "text": "Внасяме искане с настояване КПКОНПИ да се сезира и да провери публикациите в медиите по отношение на апартаментите на Десислава Атанасова, Делян Добрев, Красимир Велчев и вече бившият народен представител Антон Тодоров. Това каза пред журналисти в парламента секретарят на ПГ на БСП Филип Попов,предаде репортер на  Агенция „Фокус“ . „Искането до КПКОНПИ е свързано с това, че за сигнал се считат и медийни публикации по отношение на корупция или конфликт на интереси. Такива публикации имаше по отношение на финансовия министър Владислав Горанов“, посочи той. „Комисията да провери какво е основанието за придобиването на апартаментите им. Имат ли, нямат ли наем“, коментира Филип Попов. „Публикации имаше и в централни медии и телевизии\", уточни той. Попитан, ако излезе, че това е фалшива новина как ще процедира БСП, Попов посочи: „Искаме Комисията да провери фалшива новина ли е или не. Такъв е законът. Така са го написали управляващите от ГЕРБ. Нека да се сезират и да проверят за какво иде реч“. „Обвиненията, които съществуват в медиите са сериозни, по отношение на корупция и конфликт на интереси. Работа на Комисията е да провери“, заяви депутатът. „Това е сигнал, а не обвинение. Не е нещо преднамерено. Нека се провери сигналът“, каза още Филип Попов. \r\nБиляна ИВАНОВА", "date": "2018.11.27", "title": "БСП настоява КПКОНПИ да провери медийни публикации за апартаменти на Десислава Атанасова, Делян Добрев, Красимир Велчев и Антон Тодоров"}
{"url": "http://www.focus-news.net/news/2018/11/27/2595254/ministar-krasimir-karakachanov-za-tazi-godina-nad-1514-sa-naetite-sluzhiteli-e-oblastni-direktsii-kam-ministerstvoto-na-vatreshnite-raboti.html", "text": "За тази година над 1514 са наетите служители е Областни дирекции към Министерството на вътрешните работи. Това каза пред журналисти министърът на отбраната Красимир Каракачанов, след заседание на Националния съвет за превенция на престъпността, предаде репортер на  Агенция „Фокус“ . „Ролята на мобилните екипи, които обикалят общините в тези населени места, в които няма постоянно полицейско присъствие - проведени са над 5 300 посещения в 3 500 малки населени места. Това оказва влияние на онази част от контингента, която се занимава най-вече с извършване на битови престъпления. 1514 са новите служители, назначени в областните дирекции. Това също има значение за тези прояви“, посочи военният министър. Каракачанов заяви, че по време на дискусията е била засегната и темата за неприкосновеността на полицая. „Това е една много важна тема. Българският полицай трябва да има самочувствието, че той, изпълнявайки своя дълг и спазвайки закона, използвайки физическа сила, помощни средства или дори оръжието си, тогава, когато е по закон, трябва да получава одобрението на обществото, не да бъде хулен от него“, каза той.  \r\nКаракачанов допълни, че голяма част от нарушителите не плащат глобите су при малки нарушения и битови проблеми. „Най-общо тези, които не изплащат глобите да полагат безплатен, безвъзмезден общественополезен труд. Това е важно за органите на Министерството на вътрешните работи за превенцията срещу престъпността“, обясни още министър Каракачанов.  \r\nДаяна ДЮЛГЕРОВА", "date": "2018.11.27", "title": "Министър Красимир Каракачанов: За тази година над 1514 са наетите служители е Областни дирекции към Министерството на вътрешните работи"}
{"url": "http://www.focus-news.net/news/2018/11/27/2595255/b92-sarbiya-hilyadi-sarbi-izlyazoha-na-protest-v-severno-kosovo.html", "text": "Във вторник хиляди сърби излязоха на протест в Косовска Митрвица „срещу срамните действия на Прищина“ и арестите на хора в Северна Митровица, съобщава  белградското радио „Б92“ . \r\nКакто посочва медията, на протестите се стекоха хиляди от северната част на града, пред които се изказа вече бившия кмет Горан Ракич, подал оставка един час по-рано, заедно с другите трима сръбски кметове в северната част на страната. \r\n„Искаме да изпратим ясно послание до медиите, Прищина, Брюксел и Европейския съюз, че това са мирни протести и ние не искаме нещата да бъдат извадени от контекста и някои да тълкуват демонстрациите по един, или друг начин. Това е мирен, демократичен и цивилизован начин да отговорим на Прищина и нейните брутални, недемократични и нецивилизовани решения – или как да ги наречем, без да ги обидим“, заяви Ракич в началото на обръщението си. \r\n„Международната общност мълчи за всички тези решения. Днес бяха проведени заседания на  съветите на четирите общини в Северно Косово и ние си подадохме оставката и от днес, местното самоуправление на прищинската администрация вече не съществува. Не съществува, не заради някаква ваша прищявка, а заради действията на Прищина, които пречат на нормалния живот на сръбския народ в Косово. Наложените от Прищина мита означават, че нашите деца утре няма да имат и базови условия за живот, храна и вода“, продължи председателят на „Сръбска листа“ (партията на косовските сърби). \r\nПо неговите думи, причината за протеста, освен „срамните мита“, е още „бруталната акция на косовските спецчасти, които „нахлуха в Северно Косово (миналия петък), въпреки че в Резолюция 1244 (на Съвета за сигурност на ООН) ясно се отбелязва, че единствената въоръжена сила там може да е КФОР. \r\nПревод и редакция:", "date": "2018.11.27", "title": "„Б92“ (Сърбия): Хиляди сърби излязоха на протест в Северно Косово"}
{"url": "http://www.focus-news.net/news/2018/11/27/2595198/shumen-3-godini-zatvor-poluchi-mazh-predizvikal-katastrofa-pri-koyato-sa-zaginali-dvama-dushi.html", "text": "3 години затвор получи мъж, предизвикал катастрофа, при която са загинали двама души. Това съобщиха от пресцентъра на  Окръжен съд - Шумен . Три години „Лишаване от свобода“ при първоначален общ режим на изтърпяване на наказанието и четири години „Лишаване от право за управлява МПС“ постанови днес съдебен състав на Окръжен съд - Шумен с председател съдия София Радославова. Съдът призна подсъдимия с инициали И.С. за виновен в това, че на 29 март 2017 г., на главен път Русе - Варна, при управление на лек автомобил, движейки се в посока Шумен - Разград, нарушил правилата за движение, като предприел изпреварване в участък от пътя, където то е забранено, с което причинил настъпването на пътнотранспортно произшествие с насрещно движещо се МПС и по непредпазливост причинил смъртта на две лица. \r\nДелото пред Окръжен съд – Шумен се разгледа по общия ред в шест съдебни заседания. Бяха изслушани шест вещи лица, изготвили седем експертизи, една които назначена в хода на съдебното следствие.  \r\nРазноските по делото са в размер на 5070.43 лв. \r\nБлизките на пострадалите участваха в наказателното производство в качеството си на частни обвинители. Няма предявени граждански искове. \r\nСъдът постанови веществените доказателства по делото, между които и двата автомобила да останат на съхранение до влизане на присъдата в сила, след което да бъдат върнати на собствениците им. \r\nПрисъдата на Окръжен съд - Шумен подлежи на обжалване и протестиране пред Апелативен съд – Варна.", "date": "2018.11.27", "title": "Шумен: 3 години затвор получи мъж, предизвикал катастрофа, при която са загинали двама души"}
{"url": "http://www.focus-news.net/news/2018/11/27/2595256/kyustendil-obshtinata-organizira-diskusiya-za-razdelnoto-sabirane-na-otpadatsi-ot-opakovki.html", "text": "Община Кюстендил организира пета дискусия за разделното събиране на отпадъци от опаковки. Това каза пред  Радио „Фокус” – Кюстендил  Ирина Велкова, главен еколог на Общината. Срещата ще се проведе на 30 ноември от 17.30 часа в заседателната зала на Общината. Тема на срещата е „Оползотворяване на разделно събрани отпадъци. Тя е част от реализираната информационно-образователна кампания по проект „Информираността – ключов фактор в управлението на отпадъците”. С този проект Община Кюстендил е спечелила наградата „Най-целена община”, в категория средна община. На дискусията са поканени всички желаещи, да се запознаят с начините за оползотворяване на разделно събраните отпадъци. \r\nВенцеслав ИЛЧЕВ", "date": "2018.11.27", "title": "Кюстендил: Общината организира дискусия за разделното събиране на отпадъци от опаковки"}
{"url": "http://www.focus-news.net/news/2018/11/27/2595258/sport-sinat-na-shumaher-shte-kara-vav-formula-2-prez-sledvashtiya-sezon.html", "text": "Шампионът във Формула 3 Мик Шумахер се прехвърля във Формула 2 през следващия сезон. 19-годишният син на легендарния Михаел Шумахер ще продължи сътрудничеството си с отбора Према. Първият тест на младежа в сериите ще бъде в Абу Даби през почивните дни. През изминалия сезон Шумахер постигна осем победи във Формула 3, два пъти повече от най-близкия си конкурент. Новият пилот на Ферари във Формула 1 Шарл Леклер също се е състезавал за отбора на Према.", "date": "2018.11.27", "title": "Спорт: Синът на Шумахер ще кара във Формула 2 през следващия сезон"}
{"url": "http://www.focus-news.net/news/2018/11/27/2595248/ria-novosti-trima-ot-zadarzhanite-ukrainski-moryatsi-sa-arestuvani-za-2-mesetsa.html", "text": "Районният съд на Симферопол реши трима от арестуваните за нарушаване на руската граница украински моряци да бъдат задържани под стража за два месеца, предава кореспондент на  РИА Новости . \r\nВъв вторник се определят мерките на още 11 от 24-те арестувани украинци във връзка с неделния инцидент в Керченския пролив. \r\nПревод и редакция:", "date": "2018.11.27", "title": "РИА Новости: Трима от задържаните украински моряци са арестувани за 2 месеца"}
{"url": "http://www.focus-news.net/news/2018/11/27/2595238/sas-134-deputati-v-plenarna-zala-prodalzhava-okonchatelnoto-glasuvane-na-byudzheta-na-nzok-za-2019-godina.html", "text": "Със 134 депутати в пленарна зала продължава окончателното гласуване на бюджета на НЗОК за 2019 година, предаде репортер на  Агенция „Фокус“ . След поименната проверка по настояване на ГЕРБ парламентът събра кворум, за да продължи заседанието. \r\nВ процедура депутатът от ПГ на БСП Таско Ерменков коментира: „Поименната проверка установява 134 депутати в зала, а гласуват 99. Около 38 човека попадат в пространството. „За пореден път се създава впечатление,че кворумът се наглася“, заяви той. Депутатът от ПГ на ГЕРБ Димитър Лазаров посочи: „Едни хора, които ги няма на поименната проверка, идват и се изказват. То бива, бива призраци, но чак толкова“. „Това е признак за хората с раздвоено съзнание, които не искат да работят“, обяви той. \r\nБиляна ИВАНОВА", "date": "2018.11.27", "title": "Със 134 депутати в пленарна зала продължава окончателното гласуване на бюджета на НЗОК за 2019 година"}
{"url": "http://www.focus-news.net/news/2018/11/27/2595249/kosovo-otgovori-na-sasht-po-skoro-shte-padne-vlastta-otkolkoto-mitata.html", "text": "Прищина отговори на искането на Вашингтон да отмени вносните мита от 100% върху стоките от Сърбия и Босна и Херцеговина. Съветникът на косовския премиер и представител на страната в диалога с Белград Авни Арифи заяви, че по-скоро би паднало правителството, отколкото да бъдат отменени митата, предава  македонската агенция „Макфакс“ . \r\nДържавният секретар на САЩ Майк Помпео, на срещата с косовския президент Хашим Тачи, призова за отмяна на решението, припомня медията. \r\n„Не, няма да я отменим. По-скоро ще падне правителството, отколкото да отменим решението за увеличаване на митата на 100%“, заяви Арифи. \r\nПревод и редакция:", "date": "2018.11.27", "title": "Косово отговори на САЩ: По-скоро ще падне властта, отколкото митата"}
{"url": "http://www.focus-news.net/news/2018/11/27/2595260/kyustendil-patnite-nastilki-v-oblastta-sa-mokri-i-hlazgavi-vali-slab-dazhd.html", "text": "Пътните настилки в областта са мокри и хлъзгави, вали слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слаб е трафикът по посока ГКПП „Гюешево”. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. \r\nВенцеслав ИЛЧЕВ", "date": "2018.11.27", "title": "Кюстендил: Пътните настилки в областта са мокри и хлъзгави, вали слаб дъжд"}
{"url": "http://www.focus-news.net/news/2018/11/27/2595259/ministar-krasimir-karakachanov-zakrivaneto-na-dabch-bi-imalo-smisal-ako-na-neyno-myasto-se-vazstanovi-sashtestvuvaloto-ministerstvoto-na-balgarite-v-chuzhbina.html", "text": "Закриването на ДАБЧ би имало смисъл ако на нейно място се възстанови съществувалото Министерството на българите в чужбина от първия кабинет на Бойко Борисов. Това каза пред журналисти министърът на отбраната Красимир Каракачанов след заседание на Националния съвет за превенция на престъпността, предаде репортер на  Агенция „Фокус“ . Държавната агенция за българите в чужбина като структура има основна цел да се грижи за съзнанието, поддържането на връзките на българските общности с държавата. Закриването на ДАБЧ би имало смисъл ако на нейно място се възстанови съществувалото Министерството на българите в чужбина от първия кабинет на Борисов. Трябва да има сериозен държавен орган, за мен би било по-добре това да е Министерство за българите в чужбина, от колкото държавна агенция. Този държавен орган да защитава интересите на българските общности зад граница“, посочи той. \r\nВъв връзка с намерено оръжие в багажа на Ангел Джамбазки на летище \"София\", Каракачанов, коментира: „Един банален случай, при който човек в командировка, в личния си багаж, в сака си за пътуване е забравил да извади законно притежаваното от него оръжие. Направен е протокол и след няколко дни при връщането му в България е върнато на собственика му“. \r\nДаяна ДЮЛГЕРОВА", "date": "2018.11.27", "title": "Министър Красимир Каракачанов: Закриването на ДАБЧ би имало смисъл ако на нейно място се възстанови съществувалото Министерството на българите в чужбина"}
{"url": "http://www.focus-news.net/news/2018/11/27/2595263/marin-manolov-kmet-na-selo-apriltsi-nyama-narusheniya-v-seloto-nyama-krazhbi-i-bitovi-prestapleniya.html", "text": "Няма нарушения в село Априлци, няма кражби и битови престъпления. Това каза за  Радио „Фокус“ - Пазарджик  Марин Манолов, кмет на населеното място. По думите му единственото нарушение, за което често сигнализират жителите, е нарушаването на спокойствието в късните часове от тийнейджъри и празнуващи. „Имаше незаконна сеч, но след подаден сигнал бързо се реши проблемът, като нарушителят не беше от Априлци, а от Пазарджик“, каза Манолов и допълни, че в момента нямат видеонаблюдение, до идването ма новата година плануват поставянето им на възлови места. Кварталният полицай всяка сряда на месеца е в кметството за обсъждане на проблемите в селото по отношение на престъпността, патрулните коли дежурят редовно и следят за нарушители“, каза Манолов. \r\nРадослава МУРДЖЕВА", "date": "2018.11.27", "title": "Марин Манолов, кмет на село Априлци: Няма нарушения в селото, няма кражби и битови престъпления"}
{"url": "http://www.focus-news.net/news/2018/11/27/2595257/akad-georgi-markov-za-sdruzhenie-edinenie-tryabva-da-ima-priemstvenost-i-da-ima-dalgosrochni-tseli-i-prioriteti.html", "text": "Търсим единение, а не единство. Това заяви във Велико Търново академик Георги Марков по отношение на новоучреденото Сдружение „Единение“, от което той е част, предаде репортер на  Радио „Фокус“ – Велико Търново . Структурата бе учредена вчера на национален събор в Народния театър. В нея влизат 180 интелектуалци, учени, общественици и представители на 33 национални организации. Председател е академик Стефан Водеичаров. В нея влизат около десетина академици, сред които и Георги Марков. По време на срещата са били представени две национални стратегии – Национална стратегия за помирението и Национална стратегия за развитието, национални цели и приоритети. Организацията планира в следващата година да се проведе референдум и двете стратегии да бъдат внесени за разглеждане в парламента. Референдумът ще е и електронен, за да има възможност и българите в чужбина да гласуват. „Желанието ни е политиците не да устискват един мандат, а да гледат в перспектива – 20-30 години напред. Не трябва „всеки да руши на гола поляна“. Трябва да има приемственост. Това ни липсва. Всеки идва на власт и казва – „Всичко започва от мен. Виновни са предишните“. Трябва да има приемственост и да има дългосрочни цели и приоритети“, подчерта акад. Марков. Той посочи, че сдружението няма нищо общо с идеите на президента Румен Радев. То не търси подкрепата на политическите сили. „Part“от латински означава част. Партията е част от народа. Партиите разделят народа и го противопоставят, за да печелят избори. Ние правим това сдружение, защото е крайно време. 29 години за историята е един период, но за човешкия живот е страшно много живот“, подчерта акад. Георги Марков. \r\nНадежда КРЪСТЕВА", "date": "2018.11.27", "title": "Акад. Георги Марков за Сдружение „Единение“: Трябва да има приемственост и да има дългосрочни цели и приоритети"}
{"url": "http://www.focus-news.net/news/2018/11/27/2595264/varna-kravniyat-tsentar-v-grada-tarsi-dobrovolni-dariteli-s-grupa-a-otritsatelna.html", "text": "Районният център по трансфузионна хематология във Варна има нужда от кръв от дарители с кръвна група А отрицателна. Това съобщи за  Радио „Фокус“ – Варна  ръководителят на звеното д-р Жанина Йорданова. Всеки, който има желание да помогне, може да отиде в Кръвния център на бул. “Цар Освободител“ 100 от понеделник до петък от 8.00 до 13.00 часа и от 13.30 до 17.30 часа, а в събота от 9.00 до 14.00 часа. Единственото условие към дарителите е да са здрави и пълнолетни, да не приемат лекарства и да не са преболедували от хепатит. \r\nДиана СТОЕВА", "date": "2018.11.27", "title": "Варна: Кръвният център в града търси доброволни дарители с група А отрицателна"}
{"url": "http://www.focus-news.net/news/2018/11/27/2595251/ministar-kiril-ananiev-chrez-preminavaneto-na-agentsiyata-po-transplantatsiite-v-ia-meditsinski-nadzor-na-patsientite-shte-im-bade-osigurena-kompleksna-meditsinska-usluga.html", "text": "Чрез преминаването на Агенцията по трансплантациите в ИА „Медицински надзор“ на пациентите ще им бъде осигурена комплексна медицинска услуга. Това каза министърът на здравеопазването Кирил Ананиев от трибуната на Народното събрание по време на окончателното гласуване на НЗОК във връзка със създаването на Изпълнителна агенция „Медицински надзор“, предаде репортер на  Агенция „Фокус“ . \r\n„Искам да кажа моите мотиви, поради които предвидихме закриване на Изпълнителната агенция по трансплантациите и нейното включване в новата агенция. Какво извършваше до този момент Агенцията по трансплантациите? Тя извършва административна дейност по регистриране и лицензиране на лечебните заведения, в които се извършват трансплантации. Какво предвиждаме да извършва новата агенция? Тя ще поеме административните производства по регистриране дейността на лечебните заведения за извънболнична помощ и лицензиране на лечебните заведения за болнична помощ. Трансплантациите не са ли една част от дейността на даденото лечебно заведение“, попита Ананиев. \r\nЗдравният министър посочи, че процесът по провеждане на трансплантация може да доведе до необходимостта да се използват другите медицински дейности, които се извършват в даденото лечебно заведение. \"Тоест, ние не само, че не влошаваме, а подобряваме нещата, защото на това лице ще му бъде предоставена комплексна медицинска услуга в случай, че се случи нещо неприятно по време на трансплантацията. Трябва да се има предвид и че нито Изпълнителната агенция по трансплантациите, нито новата агенция дават медицинско становище“, каза още Ананиев и посочи, че те извършват административна дейност.  По думите му новата агенция ще изпълнява функциите на компетентен орган за управление, координация и контрол на трансплантациите в България в съответствие със Закона за трансплантации на органи, тъкани и клетки. \r\nЦветилена СИМЕОНОВА", "date": "2018.11.27", "title": "Министър Кирил Ананиев: Чрез преминаването на Агенцията по трансплантациите в ИА „Медицински надзор“ на пациентите ще им бъде осигурена комплексна медицинска услуга"}
{"url": "http://www.focus-news.net/news/2018/11/27/2595268/sliven-politsiyata-poluchi-kompyutarna-tehnika-ot-obshtinata.html", "text": "Компютърна техника, включваща 14 компютъра, 2 принтера и 2 тонера получи полицията от Община Сливен. Това съобщиха от пресцентъра на  Общината . \r\n„Нека си пожелаем да живеем в по-спокойна и безопасна обстановка, както и по-малко инциденти, които да нарушават обществения ред“, заяви при срещата си с органите на реда кметът Стефан Радев. \r\nОт своя страна началникът на РУ на МВР – Сливен главен инспектор Димитър Кикьов благодари за подкрепата и съдействието и изрази задоволство от ползотворната съвместна работа с общинското ръководство. Той допълни, че компютърната техника ще допринесе за доброто обслужване на гражданите и ще улесни до голяма степен работата на инспекторите от Детска педагогическа стая и оперативните работници. \r\nНа срещата присъстваха заместник-кметът по финансите Румен Иванов и служители на РУ на МВР – Сливен. \r\nСредствата за компютърната техника са осигурени от републиканския бюджет. \r\nПо време на срещата кметът Радев заяви, че се обмисля идеята за изграждане на система за видеонаблюдение, обслужвана от контролен център в Общината, както и монтиране на камери с лицево разпознаване на възлови места в града. Беше обсъдена и възможността за интегриране на системите за видеонаблюдение на всички училища в една обща.", "date": "2018.11.27", "title": "Сливен: Полицията получи компютърна техника от Общината"}
{"url": "http://www.focus-news.net/news/2018/11/27/2595265/prezidentat-sezira-konstitutsionniya-sad-za-razporedbi-ot-zakona-za-izmenenie-i-dopalnenie-na-zakona-za-korporativnoto-podohodno-oblagane.html", "text": "Президентът Румен Радев сезира днес Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за  изменение и допълнение на Закона за корпоративното подоходно облагане (ЗИД ЗКПО). Това съобщиха от  Прессекретариата на държавния глава . \r\nКонституционно неприемливо е предвиденото прекратяване на правоотношенията с висши държавни служители без предизвестие по преценка на директора на Агенция „Митници“. Така се ликвидира стабилитетът, който е основен принцип на държавната служба съгласно чл. 116, ал. 1 от Конституцията, и се създават условия за политически зависимости. Уволнените се лишават от пълноценна съдебна защита, което не съответства на чл. 56 от Конституцията, на чл. 8 от Всеобщата декларация за правата на човека и на чл. 6, параграф 1 от Конвенцията за защита правата на човека и основните свободи. В противоречие с чл. 6, ал. 2 от Конституцията се създава неравенство по признак обществено положение. Освобождаването „по преценка“ е предпоставка за административен произвол, който е несъвместим с правовата държава. \r\nВ искането се оспорва въвеждането на по-високи данъци за имоти в населени места от Списъка на курортите в България. Така се нарушават изискванията на чл. 60 от Конституцията за законоустановеност на данъците и за съобразяването им с доходите и имуществата на данъкоплатците. Поставянето на размера на данъчната ставка в зависимост от списък, приет от Министерския съвет, означава, че не само Народното събрание, както предвижда Конституцията, а и правителството със свой акт ще участва в определянето на размера на данъка. Обвързването на размера на данъка с използването на имота смесва по конституционно недопустим начин подоходни и имуществени данъци. Затова лицата, които не получават наеми от своите имоти, ще дължат по-висок данък за имота си в сравнение с лицата, които не само притежават имот, но и получават доходи от него. \r\nСпоред държавния глава незачитането на граждански права и вменени задължения води до нарушаване на конституционно установени принципи, които са особено важни при взаимоотношения с властнически характер, каквито имаме в сферата на данъците и държавната служба. С тези аргументи на 13 ноември 2018 г. държавният глава наложи вето на ЗИД ЗКПО. Сезирайки Конституционния съд, президентът отстоява тази своя позиция по отношение на отделни разпоредби от повторно приетия от Народното събрание закон.", "date": "2018.11.27", "title": "Президентът сезира Конституционния съд за разпоредби от Закона за изменение и допълнение на Закона за корпоративното подоходно облагане"}
{"url": "http://www.focus-news.net/news/2018/11/27/2595267/darzhavniyat-glava-provede-telefonen-razgovor-s-ministara-na-otbranata-za-barzoto-vazstanovyavane-na-transportnite-vrazki-mezhdu-cherven-bryag-i-chomakovtsi.html", "text": "Държавният глава Румен Радев проведе телефонен разговор с вицепремиера и министър на отбраната Красимир Каракачанов във връзка с постъпили сигнали в президентската институция от страна на местните власти и граждани за разрушен мост между Червен бряг и Чомаковци на река Искър, което създава затруднения за транспорта, медицинското обслужване и снабдяването с лекарства на хиляди граждани от 6 населени места в Община Червен бряг. Това съобщиха от  Прессекретариата на държавния глава . Жителите на Чомаковци настояват за навременна реакция от страна на държавните институции и за изграждането на временен мост, който да разреши техните проблеми.  \r\nПрезидентът апелира за бързото разрешаване на този въпрос и вицепремиерът Красимир Каракачанов подчерта, че Министерството на отбраната следи ситуацията и работи за предоставянето на понтонен мост за възстановяване на транспортните връзки между Червен бряг и Чомаковци.", "date": "2018.11.27", "title": "Държавният глава проведе телефонен разговор с министъра на отбраната за бързото възстановяване на транспортните връзки между Червен бряг и Чомаковци"}
{"url": "http://www.focus-news.net/news/2018/11/27/2595266/zam-glaven-sekretar-georgi-arabadzhiev-mladezh-narushaval-obshtestveniya-red-v-sandanski-e-zadarzhan-zaradi-agresivno-povedenie.html", "text": "Едно от 4-те лица, нарушили обществения ред в Сандански, е задържано заради агресивно поведение. Това каза пред журналисти зам.-главният секретар на Министерството на вътрешните работи Георги Арабаджиев във връзка с информация за пребито от полицаи 17-годишно момче в Сандански, предаде репортер на  Агенция „Фокус“ . „На 23 ноември полицейски служител забелязва по централните улици в град Сандански четири лица, които нарушават обществения ред. Оказва се, че те са спортисти от националния отбор по джудо, които са били там на тренировъчен лагер. При проверката се доказва, че някои от лицата са с криминални регистрации с престъпление против собствеността и ползване и разпространение на наркотични вещества. Един от лицата продължило с агресивното си поведение и е било задържано“, посочи той.  \r\nДаяна ДЮЛГЕРОВА", "date": "2018.11.27", "title": "Зам.-главен секретар Георги Арабаджиев: Младеж, нарушавал обществения ред в Сандански, е задържан заради агресивно поведение"}
{"url": "http://www.focus-news.net/news/2018/11/27/2595270/vitseprezidentat-iliyana-yotova-shte-otkrie-konferentsiya-za-badeshteto-na-demokratsiyata-na-evropeyskiya-sayuz-byudzheta-na-es-za-2021-2027-i-varhovenstvoto-na-pravoto.html", "text": "На 28 ноември от 10.00 часа в Нова конферентна зала на Софийския университет „Св. Климент Охридски“ вицепрезидентът Илияна Йотова ще открие конференция на тема „Бъдещето на демокрацията на Европейския съюз: бюджетът на ЕС за 2021-2027 и върховенството на правото – към демокрация или към отказ от ценностите и целите на съюза“. Това съобщиха от  Прессекретариата на държавния глава . Събитието се организира от Института за публична политика, Института за икономика и международни отношения, Съюза на икономистите в България, Института за държавата и правото на БАН и Българската асоциация по международно право. \r\nВ 18.30 часа в Софийска градска художествена галерия вицепрезидентът ще бъде гост на 10-ото издание на наградите „Жълта роза“ на Зонта клуб – София. Отличията се връчват за принос към каузите на Зонта клуб – подкрепа на жените и защита на техните права, проекти по подпомагане на хора в неравностойно положение и подкрепа на млади български таланти. Илияна Йотова беше патрон на тазгодишния благотворителен Бал на жълтата роза, който бе в подкрепа на талантливите деца от музикалните училища в Широка лъка и Котел. \r\nЗонта  клуб – София е част от международната организация Зонта интернешънъл на изявени жени лидери с различни професии. Дейността на над 1200 клуба в 67 страни с повече от 33 хил. членове е насочена към подобряване живота на жените по света.", "date": "2018.11.27", "title": "Вицепрезидентът Илияна Йотова ще открие конференция за бъдещето на демокрацията на Европейския съюз, бюджета на ЕС за 2021-2027 и върховенството на правото"}
{"url": "http://www.focus-news.net/news/2018/11/27/2595271/sliven-v-grada-shte-badat-predstaveni-usloviyata-za-kandidatstvane-s-proekti-v-oblastta-na-mediite-izdatelskata-deynost-muzikata-i-filmoproizvodstvoto.html", "text": "В града ще бъдат представени условията за кандидатстване с проекти в областта на медиите, издателската дейност, музиката и филмопроизводството. Кандидатстването е по процедура „Подобряване на производствения капацитет в малките и средни предприятия“, финансирана по Оперативна програма „Иновации и конкурентоспособност“. Това съобщиха от  Областен информационен център –  Сливен . Представянето е от 12.00 часа на 28 ноември в залата на Областен информационен център - Сливен. Настоящата операция е насочена към микро, малки или средни предприятия, които имат минимум три приключени финансови години преди датата на обявяване на процедурата. \r\nЦелевата помощ по процедурата ще бъде предоставяна на фирми, които развиват икономическа дейност в сектори, изведени като приоритетни в Националната стратегия за насърчаване на малките и средни предприятия в т.ч.  издателска дейност, производството на филми и телевизионни предавания, звукозаписване и издаване на музика и радио- и телевизионна дейност. Одобрените кандидати ще получат средства за закупуване на ново оборудване, а също и за разработване на софтуер, необходими за реализиране на пазара на продукти.  \r\nВ рамките на събитието ще бъде представена и информация за реализираните проекти на територията на област Сливен, финансирани по линия на ОПИК 2014-2020 г.", "date": "2018.11.27", "title": "Сливен: В града ще бъдат представени условията за кандидатстване с проекти в областта на медиите, издателската дейност, музиката и филмопроизводството"}
{"url": "http://www.focus-news.net/news/2018/11/27/2595272/burgas-do-100-metra-e-namalena-vidimostta-pri-dyulenski-prohod-i-do-50-pri-v-primorski-prohod-zaradi-magla.html", "text": "До 100 метра е намалена видимостта при Дюленски проход и до 50 при Приморски заради мъгла. Това съобщи за  Радио „Фокус“ – Бургас  дежурният от Областно пътно управление. Пътищата са мокри и хлъзгави. \r\nНатоварено е движението в района на кръговото кръстовище на „Трапезица“ и в района на УМБАЛ - Бургас в Бургас, като сравнително интензивен е трафикът и в участъци на бул. „Захари Стоянов“ в комплекс „Меден рудник“. Натоварено е движението също по централната улица „Христо Ботев“, по ул. „Янко Комитов“ в жк. „Славейков“, както и на кръговото кръстовище на бул. „Стефан Стамболов“ в посока бул. „Транспортна“. \r\nМария КУРТЕВА", "date": "2018.11.27", "title": "Бургас: До 100 метра е намалена видимостта при Дюленски проход и до 50 при в Приморски проход заради мъгла"}
{"url": "http://www.focus-news.net/news/2018/11/27/2595273/zam-glaven-sekretar-georgi-arabadzhiev-izpratili-sme-sluzhiteli-koito-da-vazstanovyat-nanesenite-shteti-po-domovete-na-grazhdanite-zasegnati-ot-aktsiyata-v-burgas.html", "text": "Изпратили сме служители, които да възстановят нанесените щети по домовете на гражданите, засегнати от акцията в Бургас. Това каза пред журналисти зам.-главният секретар на Министерството на вътрешните работи Георги Арабаджиев, след заседание на Националния съвет за превенция на престъпността, предаде репортер на  Агенция „Фокус“ . “Днес имаше полицейска операция на територията на град Бургас, София и Стара Загора. В резултат, на което има задържани 17 лица, а те са задържани в резултат на претърсвания в 18 адреса. Единият от посетените адреси, служителите влизайки в имота, за което са имали съдебно разрешение, не са могли да открият в първото помещение лицето, за което са имали информация. Продължили са във второ, но го откриват в трето помещение. Има ли са информация, че лицето може да се укрива на трите помещения. Назначена е проверка, която да изясни фактите и обстоятелствата по случая“, посочи той. „Лицето е задържано, самият факт, че гражданите са били притеснени, нас това ни притеснява. Изпратили сме служители, които да възстановят нанесените щети по домовете на засегнатите от акцията хора, гражданите приемат тази наша помощ, разбират ни и ни съдействат“, обясни още той.  \r\nДаяна ДЮЛГЕРОВА", "date": "2018.11.27", "title": "Зам.-главен секретар Георги Арабаджиев: Изпратили сме служители, които да възстановят нанесените щети по домовете на гражданите, засегнати от акцията в Бургас"}
{"url": "http://www.focus-news.net/news/2018/11/27/2595274/vidin-patnite-nastilki-sa-mokri-i-hlazgavi-na-mesta-v-oblastta.html", "text": ": Пътните настилки са мокри и хлъзгави на места в областта. Това съобщиха за  Радио „Фокус“ – Видин  от Областно пътно управление. Трафикът е натоварен в посока граничен пункт „Дунав мост 2“. Пътуват предимно тежкотоварни автомобили , като най-натоварен е трафикът в участъка между Видин и Дунавци. Временно са въведени ограничения за движение на автомобили над 12 тона по път I-1 Дунавци – Жеглица поради ремонт на дилатационни фуги на мост. \r\nВъв Видин автомобилният поток е най-интензивен в централната градска част, на кръговото край жп гарата и по бул. „Панония“.  \r\nАнна ЛОЗАНОВА", "date": "2018.11.27", "title": "Видин: Пътните настилки са мокри и хлъзгави на места в областта"}
{"url": "http://www.focus-news.net/news/2018/11/27/2595275/desislava-atanasova-gerb-shte-podam-ostavka-ako-nyakoy-ot-bsp-dokazhe-che-imam-apartament-v-kompleks-tsarsko-selo.html", "text": "Ако някой от колегите от БСП покаже запис, снимка, какъвто и да е материал, че аз някога през живота си съм стъпвала и имам апартамент в комплекс „Царско село“, както пише в публикация, съм готова да си подам оставката на мига. Очаквам същото от Филип Попов, Корнелия Нинова и всички вносители на този сигнал. Това каза пред журналисти в парламента депутатът от ПГ на ГЕРБ Десислава Атанасова след настояването на БСП КПКОНПИ да провери медийни публикации за неин апартамент, както и за апартаменти на Делян Добрев, Красимир Велчев и Антон Тодоров, предаде репортер на  Агенция „Фокус“ . „Явно БСП са проводници на фалшиви новини, след като се налага да коментираме този случай“, посочи тя. „Ще очаквам с огромно внимание проверката на КПКОНПИ. Не само аз, но всички колеги, които сме народни представители всяка година декларираме имуществото си“, обяви Десислава Атанасова. „Всяка година медиите и цялото общество имат достъп до него. То е публично и е на сайта на Сметната палата“, коментира депутатът. „От 2009 година съм народен представител. Преди това съм била общински съветник. Моето имущество е публично осветено“, заяви Атанасова. Според публикация в новинарски сайт Десислава Атанасова, Антон Тодоров, Делян Добрев и Красимир Велчев имат апартаменти, които използват без наем или са купили много изгодно. Според медията Десислава Атанасова има апартамент в комплекс „Царско село“. Делян Добрев има апартамент, който е придобил като „дарение“, Красимир Велчев ползва имот без наем, а Антон Тодоров ползва без наем малък апартамент. Според изданието и четиримата са свързани с Държавна сигурност.  \r\nБиляна ИВАНОВА", "date": "2018.11.27", "title": "Десислава Атанасова, ГЕРБ: Ще подам оставка, ако някой от БСП докаже, че имам апартамент в комплекс „Царско село“"}
{"url": "http://www.focus-news.net/news/2018/11/27/2595269/deny-ukrayna-rusiya-ya-ochakva-aktiven-natisk-po-vreme-na-sreshtata-na-g-20.html", "text": "Министърът на външните работи на Украйна Павел Климкин заяви, че участниците в срещата на Г-20, която ще се състои на 30 – 1 декември в Буенос Айрес,  ще натискат активно Русия във връзка с агресивните й действия в Керченски пролив, пише  киевският ежедневник „День“ . \r\nВ интервю пред телевизия „1+1“, украинският министър отбеляза, че МВнР, дори в момента, провежда консултации и преговори с Червения кръст, правозащитници и кримско-татарската общност в „окупирания Крим“, за да получи информация за заловените украински моряци. \r\nПо неговите думи, решението за освобождаването им ще се взима изключително от руския президент Владимир Путин. \r\nПревод и редакция:", "date": "2018.11.27", "title": "„День“ (Украйна): Русия я очаква активен натиск по време на срещата на Г-20"}
{"url": "http://www.focus-news.net/news/2018/11/27/2595262/prof-aneliya-klisarova-bsp-tryabva-da-se-podobri-rabotata-na-fonda-za-lechenie-na-detsa-v-chuzhbina-no-ne-kato-toy-bade-premesten.html", "text": "„Нека подобрим работата на Фонда за лечение на деца в чужбина и неговата администрация, но това не може да се случи с неговото преместване“. Това заяви народният представител от ПГ на „БСП за България“ проф. Анелия Клисарова от парламентарната трибуна, съобщиха от пресцентъра на  НС на БСП . „За съжаление не всички болести могат да бъдат лекувани в нашата страна. Налага се да има Фонд за лечение на деца в чужбина. Не мога да разбера кое налага преместването на фонда от Министерството на здравеопазването към НЗОК“, каза още народният представител. Тя подчерта, че средствата за този фонд идват от държавния бюджет. „Как ще подобрим работата на фонда, като го преместим?“, попита тя. По думите ѝ ще бъде закрит и общественият съвет. „Този обществен съвет е необходим и осигурява тази прозрачност, за която искаме всички да говорим и да бъде ясно и прозрачно- как са разходвани тези средства. Не случайно в този обществен съвет има икономисти, журналисти, родители и специалисти. \r\n„Категорично сме против преместването на фонда, ще бъдем за запазването му в неговата цялост с обществен съвет и професионално ръководство, за да може хората да са спокойни, че децата им могат да бъдат адекватно лекувани, когато това се наложи“, коментира  народният представител проф. Георги Михайлов . „Аз съм един от хората, който е създател на този фонд още през 2005 г., когато с много мои колеги обикаляхме света, за да търсим болници, в които българските деца могат да се лекуват. Тогава не съществуваха условия в България, по редица заболявания, нашите деца да намерят адекватна и модерна медицинска помощ“, допълни проф. Михайлов. Той подчерта, че дейността на фонда мина през много проблеми, но това не прави неговата значимост по-малка. „За мен, като лекар, при осъществяването на дейността му имаше една уникална симбиоза между обществено начало, обществен контрол и мнението на професионалистите и администрацията, в лицето на Министерството на здравеопазването. Помислете дали този фонд трябва да бъде закриван и местен, защото последствията ще бъдат много сериозни“, призова проф. Михайлов. Той заяви, че огромен проблем е сливането на Комисия по цени и реимбурсиране с Комисията по оценка на здравните технологии - сливането на функциите по оценка на цената на една медицинска технология на лечение, оценка на степента на реинбурсиране и оценка на ефективността ще доведе до субективна оценка-  дали една нова технология би могла да бъде финансирана в България.   \r\n„Не искам решението за лечение на едно дете в чужбина да бъде взето само от финансисти, колкото и да ги уважавам. Не можем да не подкрепим родителите на тези деца. Общественият съвет към фонда трябва да съществува, независимо къде е фондът“, категоричен е  народният представител Георги Йорданов . \r\n„Похвално е, че има повече пари за здраве и за болничната помощ. Съгласете се обаче, че във всяка една развита европейска здравната система, парите са за първична помощ, а не предимно за лекарствена политика и за болници”, заяви  народният представител Иван Ибришимов . Той подчерта, че при нас през 2017 г.  6,5% от бюджета на касата е за първична помощ, за 2018 – 5,8%. а за 2019г. – 5,4%. „Парите за доболнична помощ процентно намаляват, което не е нормално и не е добра тенденция”, заяви Ибришимов.", "date": "2018.11.27", "title": "Проф. Анелия Клисарова, БСП: Трябва да се подобри работата на Фонда за лечение на деца в чужбина, но не като той бъде преместен"}
{"url": "http://www.focus-news.net/news/2018/11/27/2595276/blagoevgrad-v-grada-shte-se-provede-preskonferentsiya-vav-vrazka-s-vazmozhnostite-za-finansirane-na-proekti-chrez-evropeyskite-strukturni-fondove-prez-2019-godina.html", "text": "Областен информационен център - Благоевград организира пресконференция във връзка с възможностите за финансиране на проекти чрез Европейските структурни и инвестиционни фондове през 2019 година. Това съобщиха за  Радио „Фокус“ - Пирин  от институцията. Освен това ще бъде представен и отчет за дейността на центъра през 2018 година. Мероприятието ще се проведе от 10.00 часа на 28 ноември в Областния информационен център.", "date": "2018.11.27", "title": "Благоевград: В града ще се проведе пресконференция във връзка с възможностите за финансиране на проекти чрез Европейските структурни фондове през 2019 година"}
{"url": "http://www.focus-news.net/news/2018/11/27/2595277/bezplatni-dermatologichni-pregledi-v-sofiya-organizira-sdruzhenie-general-stoyan-tonev-i-polkovnik-mitar-tonev-na-7-i-8-dekemvri.html", "text": "Сдружение „Генерал Стоян Тонев и полковник Митър Тонев“  организират безплатни прегледи на пациенти с дерматологични проблеми като част от коледна кампания, посветена на нуждата от качествена грижа за кожата. Това съобщиха от  Сдружението . \r\nПрегледите ще се проведат на  7-ми и 8-ми декември  от специалистите на клиника за дерматология и естетика  Derma-Act  (гр. София, бул. „Черни връх“ 150, партер). \r\nНеобходимо е предварително записване на тел.:   +359 88 974 1417 . \r\nБезплатните консултации  нямат възрастово ограничение и са насочени  както към пациенти, страдащи от  кожни заболявания като акне, псориазис, розацея, дерматит, екзема, алопеция и др., така и към всеки, който има дерматологични проблеми като кожни образувания, съмнения за меланон и оплаквания като обрив, сърбеж и зачервяване на кожата. \r\nЧленовете на Сдружение „Генерал Стоян Тонев и полковник Митър Тонев“   \r\nсе надяват, че с настоящата кампания ще провокират максимално много хора да се погрижат за състоянието на кожата си и да не пренебрегват нейното здраве.", "date": "2018.11.27", "title": "Безплатни дерматологични прегледи в София организира Сдружение „Генерал Стоян Тонев и полковник Митър Тонев“ на 7 и 8 декември"}
{"url": "http://www.focus-news.net/news/2018/11/27/2595278/plovdiv-v-grada-beshe-otkrita-pametna-plocha-na-golemiya-basketbolen-trenyor-tencho-nachev.html", "text": "Паметна плоча на големия пловдивски баскетболен треньор Тенчо Начев бе открита в зала „Строител“. Това съобщиха за  Радио „Фокус“ - Пловдив  организаторите. Инициативата е осъществена с подкрепата на Областния управител Здравко Димитров, кмета на Община Пловдив Иван Тотев и президента на \"Академик Бултекс 99\" Васил Врачев.  \r\nПрисъстваха легенди и деятели на пловдивския баскетбол като Пенка Стоянова, Ангелина Михайлова, Дафина Атанасова, Мадлен Гецова, Манчо Бонев, който е бил помощник треньор на Тенчо Начев. Дъщерята на големия пловдивски треньор – Мария Начева, прочете негови стихове, а съпругата му – Пенка Начева, получи като подарък лично от автора новата книга „Пловдив – 105 години баскетболна слава“ на Васил Нейчев. Тенчо Начев има три шампионски титли и общо 8 сребърни и бронзови медали с женския баскетболен отбор на Марица през миналия век.", "date": "2018.11.27", "title": "Пловдив: В града беше открита паметна плоча на големия баскетболен треньор Тенчо Начев"}
{"url": "http://www.focus-news.net/news/2018/11/27/2595261/izpalnitelnata-agentsiya-meditsinski-nadzor-shte-izvarshva-proverki-na-deynostite-na-lechebnite-zavedeniya.html", "text": "Парламентът реши Изпълнителна агенция „Медицински надзор“ да извършва проверка за съответствието на дейността на лечебното заведение с изискванията на Закона за лечебните заведения и със здравните изисквания, предаде репортер на  Агенция „Фокус“ . Лечебните заведения трябва да приведат дейността си в съответствие с новите медицински стандарти по Закона за лечебните заведения в срок до 6 месеца от влизането им в сила, но не по-късно от 31 декември 2019 г. При установяване на несъответствия с изискванията изпълнителният директор на ИА „Медицински надзор“ определя срока за отстраняването им. Когато в определения срок те не са отстранени, той има право да отказва да пререгистрира лечебното заведение и да отправи мотивирано предложение до министъра на здравеопазването за отнемане на разрешението за осъществяване на лечебна дейност. \r\nЦветилена СИМЕОНОВА", "date": "2018.11.27", "title": "Изпълнителната агенция „Медицински надзор“ ще извършва проверки на дейностите на лечебните заведения"}
{"url": "http://www.focus-news.net/news/2018/11/27/2595279/desislava-atanasova-gerb-bsp-tryabvashe-da-pokazhat-fisha-za-zaplatata-na-korneliya-ninova-koyato-i-dnes-ne-beshe-na-poimennata-proverka.html", "text": "Може би БСП трябваше да използват събирането на толкова национални медии, за да покажат фиша за заплата на Корнелия Нинова, която и днес не беше на поименната проверка. Това каза пред журналисти в парламента депутатът от ПГ на ГЕРБ Десислава Атанасова след настояването на БСП КПКОНПИ да провери медийни публикации за неин апартамент, както и за апартаменти на Делян Добрев, Красимир Велчев и Антон Тодоров, предаде репортер на  Агенция „Фокус“ . „Или да обяснят странния статус на съпругата на Явор Божанков, лайкнат със сърчице“, коментира тя. „Колегите от БСП прекалиха сериозно. Ако тяхната достоверна информация са подобни сайтове за лъжливи новини, много жалко“, заяви Десислава Атанасова. Според нея това е низост и много елементарно поведение. „С усмивка споделям една фалшива новина, която се тиражира в последните два дни. Първата публикация беше в сайт „Вале нюз“. Съжалявам, че му даваме национален ефир, но явно колегите от БСП заслужават подобно обръщение“, посочи тя. „Въпросният сайт е за фалшиви новини и абсолютни измислици. Даже са ни написали: „не вярвайте на това, което четете““, коментира тя. „Да уточним, че съм родена през 1978 година, на 8 октомври. Когато Държавна сигурност вече не е функционирала съм била на 10-11 години. Не знам дали ДС са вербували и бебета, и малолетни, но за това друг път“, каза още Атанасова. Тя показа документ, според който родените след 1973 година не подлежат на проверка дали са били членове на ДС или не. \r\nБиляна ИВАНОВА", "date": "2018.11.27", "title": "Десислава Атанасова, ГЕРБ: БСП трябваше да покажат фиша за заплатата на Корнелия Нинова, която и днес не беше на поименната проверка"}
{"url": "http://www.focus-news.net/news/2018/11/27/2595281/smolyan-dazhd-vali-v-oblastta-povishena-e-opasnostta-ot-padashti-kamani-po-vsichki-patishta.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, навсякъде превалява слаб дъжд, а температурите са положителни. Пътните настилки навсякъде са мокри заради валежите. Заради преовлажняването на почвите при валежите през последните дни е повишена и опасността от падащи камъни по всички пътища в региона. През деня не са получавани сигнали за инциденти по републиканските направления в областта. До 30 ноември движението при 64 км на път II-86 Хвойна – Чепеларе ще се ограничава в интервал между 30 и 60 минути през светлата част на деня – от 7:00 часа до 18:00 часа за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Необходимо е шофьорите да карат внимателно, със съобразена скорост и да спазват пътната сигнализация. Пътуващите по направлението Смолян - Пловдив може да използват и алтернативния маршрут Смолян – Девин – Кричим – Пловдив и обратно. Заради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. Пропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. \r\nВ Смолян пътните настилки са мокри, вали слаб дъжд. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.27", "title": "Смолян: Дъжд вали в областта, повишена е опасността от падащи камъни по всички пътища"}
{"url": "http://www.focus-news.net/news/2018/11/27/2595282/pazardzhik-natovaren-e-trafikat-v-tsentralnata-chast-i-na-vhodovete-i-izhodite-na-grada.html", "text": "Натоварен е трафикът в централната част на Пазарджик и по входовете и изходите на града, пътните настилки и улици са мокри, предаде репортер на  Радио „Фокус” – Пазарджик . Интензивно е движението в района на градския пазар и по булевардите „България” и „Христо Ботев”, както и по улиците „Пловдивска”, „Цар Иван Шишман” и „Княгиня Мария Луиза”. Засилен е трафикът и по улиците около пешеходната зона. Струпване на автомобили има и в района на моста на река Марица, а също и по околовръстния път в посока Пловдив. \r\nРадослава МУРДЖЕВА", "date": "2018.11.27", "title": "Пазарджик: Натоварен е трафикът в централната част и на входовете и изходите на града"}
{"url": "http://www.focus-news.net/news/2018/11/27/2595285/ministar-nikolina-angelkova-pred-chlenove-na-bhra-v-partnyorstvo-s-biznesa-shte-priklyuchim-2018-g-s-poreden-rast-na-turisti-i-prihodi.html", "text": "Очакваме да приключим 2018-а също с ръст на туристите и приходите, както бе в предходните години. Тази тенденция ни представя като устойчива дестинация, надграждаща постигнатото след създаването на самостоятелното Министерство на туризма. Аз и моят екип разчитаме основно на бизнеса в осъществяването на тези резултати. Това заяви министърът на туризма Николина Ангелкова на работна среща с ръководството и представители на Българската хотелиерска и ресторантьорска асоциация (БХРА), съобщиха от пресцентъра на  Министерство на туризма . В нея участваха председателите на Управителния съвет на организацията Атанас Димитров, Бранимир Миланов и Георги Щерев. \r\nМинистър Ангелкова припомни рекордните данни за сектора след създаването на самостоятелното Министерство на туризма. За периода от януари до септември 2018 г. посещенията на чужди туристи у нас са с 31% повече от същия интервал на 2015 г., а приходите са нараснали с 38%.  През 2017-а визитите на чужденци са били около 8,9 млн. Надявам се и следващата година да запазим високите нива и да реализираме ръст от 5%, както сочат анализите, каза тя. \r\nПо отношение на рекламната политика, която туристическата администрация провежда, министърът акцентира, че тя ще продължи да се фокусира върху основните ни генериращи пазари, сред които Германия и Великобритания, и посочи, че за следващата година се очаква 15 - 19% ръст на британските туристи. Имаме също много добри ръстове от Полша, Чехия, Израел и ще продължим активно да промотираме България на тези дестинации. Освен балканските и европейските пазари за нас много важни са и далечните и перспективните пазари, като обръщаме специално внимание на китайските туристи. За да бъде рекламата ни още по-ефективна, продължаваме съвместните проекти със световни медии, а кампаниите за насърчаване на вътрешния туризъм постигнаха ръст на туристите. Ще продължим и с присъствието си на основните борси, съобщи още министър Ангелкова.  \r\nТя коментира промените в Закона за туризма, които ще насърчат процеса на устойчиво развитие на сектора, и се спря подробно на ползите от бъдещата Единна система за туристическа информация (ЕСТИ), която ще заработи много скоро. С нея ще изсветлим сивия сектор в туризма и ще направим пребиваването на туристите по-сигурно, подчерта министърът. Основна задача е и постоянното повишаване качеството на туристическите услуги и намаляване на административната тежест за бизнеса и гражданите. С 19 вида вече са намалени документите на хартиен носител, които трябва да подават предприемачите. Министерството насърчава активно използването на електронните услуги и освен с е-подпис ще въведе сред първите администрации у нас лицевата идентификация при ползване на поддържаните регистри. До тях ще има достъп всеки, който се е регистрирал чрез смартфона си. Това ще улесни и ускори работата и за двете страни.  \r\nДруг голям проблем, който можем да решим само заедно, е дефицитът на изпълнителски кадри в туризма, заяви министър Ангелкова. Тя припомни, че заедно с Министерството на труда и социалната политика бе подписано споразумение за партньорство, което ще подпомогнем квалификацията на работната сила – както за безработни, така и за работещи, включително и чрез дуалната система. Много бе постигнато и с промените в Закона за трудовата миграция и трудовата мобилност, за да се наемат при облекчени условия работници от трети страни. С МТСП и Българо-германския център за професионално обучение ще се обучават кадри за туризма по пилотен проект в центровете му в Царево и Смолян, информира министър Ангелкова и допълни, че разчита на бизнеса своевременно да заявява конкретните си нужди от кадри.  \r\nПредседателят на УС на БХРА Атанас Димитров благодари за активния диалог с министерството. Той подчерта, че са отчели проблема с кадрите, които трябва да бъдат стимулирани да работят в страната. Членовете на асоциацията приветстваха новите инициативи за квалификация и преквалификация на заетите в туризма и обещаха съдействие от работодателите.", "date": "2018.11.27", "title": "Министър Николина Ангелкова пред членове на БХРА: В партньорство с бизнеса ще приключим 2018 г. с пореден ръст на туристи и приходи"}
{"url": "http://www.focus-news.net/news/2018/11/27/2595284/stara-zagora-garata-v-grada-shte-bade-rekonstrurirana-s-proekt-po-op-transport-i-transportna-infrastruktura.html", "text": "Общо 6 млрд. лв. до момента се влагат в обновлението на жп инфраструктурата у нас с цел развитието на екологичен, бърз и ефективен транспорт. Това заяви в Стара Загора министърът на транспорта, информационните технологии и съобщенията Росен Желязков, съобщиха от пресцентъра на  Община Стара Загора . Желязков уточни, че някои от проектите са реализирани, други са в процес на реализация. По думите му не по-малко средства ще бъдат вложени и през следващия програмен период.  \r\nЖп гарата в Стара Загора ще бъде основно реконструрирана по проект, финансиран по Оперативна програма „Транспорт и транспортна инфраструктура“ 2014-2020“ г. от Европейския съюз, чрез средства осигурени на 85% от Европейския фонд за регионално развитие и 15% от националния бюджет. Реконструкцията на гаров комплекс - Стара Загора включва сградите Пост 1, Пост 2 и Приемно здание, като строително-монтажните работи ще се извършват върху терени, собственост на ДП НКЖИ. \r\nПроект „Реконструкция на гаров комплекс Стара Загора“, на прогнозна стойност 11 млн. лв., изготвен от Обединение „КИГ – ИПС – ЕКА“ днес бе представен публично в зала „П. Р. Славейков“ в присъствието на кмета Живко Тодоров, общинското ръководство, зам. областния управител Димитър Драчев, представители на ДП НКЖИ, БДЖ, жп гара Стара Загора, браншови организации на строителите и архитектите, общински съветници, медии и граждани. \r\n„Проблемът съществува от години, гарата е в тежко състояние, много оплаквания получаваме. Този ремонт е много наложителен и сме на финалната права с общи усилия да обновим тази емблематична за Стара Загора гара. Да имаме едно добро съоръжение за жителите и гостите на града“, обобщи ситуацията кметът Живко Тодоров, който бе домакин на събитието. \r\nГаровият комплекс в Стара Загора е разположен в югозападната част на града между жилищната и промишлената зони. Приемното здание на жп гара Стара Загора е проектирано и строено през 70-те години, влязло е в експлоатация през 1982 г. Сградата е в много лошо конструктивно състояние. Документацията за реализация на проекта е внесена в Агенцията за обществени поръчки. Очаква се до края на пролетта следващата година строително-монтажните дейности да започнат, а целият проект трябва да приключи до края на май 2021 г.  \r\nВ обхвата на проекта е включен ремонт, възстановяване и модернизация на съществуващата жп инфраструктура, с цел гарантиране на сигурността на пътниците, както и привеждане на гаровия комплекс в съответствие с европейските стандарти в жп транспорта. След реализацията му ще се подобри организацията на обслужването в гарата, както и ще се създат необходимите удобства и комфорт на пътниците. Ще бъдат въведени мерки за енергийна ефективност, ще се изградят 4 асансьора и ескалатори, ще се подменят всички инсталации, стенни, подови и таванни покрития, нови фасади и климатизация ще има също. Целият сграден комплекс ще бъде достъпен за хора с намалена подвижност. \r\nМинистър Росен Желязков съобщи още, че се очаква реализирането на проекта да внесе комфорт за пътуващите и полващите направлението София –Бургас и преминаващите през гарата. „Целта е да се изградят всички важни гари по това направление. В София са започнати процедурите за гарите Искър, Подуяне, Казичане, в процедура е подписването за изпълнител за гара Карнобат. Жп инфраструктурата се ремонтира и модернизира с огромен финансов ресурс и част от европейската солидарност“, уточни той.  \r\nОбновлението на гарите по линията София – Бургас ще приключи до края на 2020 г., а влаковете ще се вижат със 160 км/час, съобщи генералният директор на ДП Национална компания „Железопътна инфраструктура“ Красимир Папукчийски, който взе участие в представянето. \r\nАрх. Петър Киряков, председател на Камарата на архитектите в Стара Загора направи бележки за масивната конструкция на козирката на приемното здание според проекта. Той изказа предложение общината да „ прехвърли собствеността на подлезите на НКЖИ и те също да бъдат ремонтирани по проекта. Арх. Иван Иванов от Съюза на архитектите подчерта важността на пешеходния подлез като начин за лесен достъп до южната промишлена зона. \r\nПредседателят на Общинския съвет Таньо Брайков предаде на проектантите желанието на фенклуб Берое да бъде използван зеленият цвят в декорацията на гарата. Министър Росен Желязков приветства идеята , за която вече беше информиран. \r\nЗам.-кметът Красимира Чахова направи предложение да бъде обособен туристически център на гарата, с идеята за идващите от Европа туристи,  които биха се възползвали от икономичен, бърз и екологичиен транспорт. \r\nИдейният проект подлежи на доработване и довършване, като проектантите заявиха, че ще се съобразят с направените бележки по него.", "date": "2018.11.27", "title": "Стара Загора: Гарата в града ще бъде реконструрирана с проект по ОП „Транспорт и транспортна инфраструктура“"}
{"url": "http://www.focus-news.net/news/2018/11/27/2595283/kaloyan-pargov-bsp-sofiya-razreshitelnite-za-taksimetrovite-shofyori-tryabva-da-badat-na-imeto-na-vodacha.html", "text": "Разрешителните за таксиметровите шофьори трябва да бъдат на името на водача. Това каза лидерът на БСП – София Калоян Паргов, който е и заместник-председател на Комисията по транспорт и туризъм на СОС, пред журналисти след срещата  с представители на таксиметровия бранш в столицата, предаде репортер на  Агенция “Фокус” . Паргов уточни, че това  е предложение на таксиметровите шофьори, което той също би предложил. \r\n“Това е нещо, от което общината губи около десетина милиона. По закон разрешителните трябва да са на водач, а те са на автомобил, знаете, че един автомобил има двама или повече водача, тоест петте милиона, които събираме трябва да се умножат по две и толкова губи общината”, допълни той. \r\nТеодора ПАТРОНОВА", "date": "2018.11.27", "title": "Калоян Паргов, БСП-София: Разрешителните за таксиметровите шофьори трябва да бъдат на името на водача"}
{"url": "http://www.focus-news.net/news/2018/11/27/2595286/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е мокър и хлъзгав. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.27", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/11/27/2595289/sport-rivar-pleyt-i-boka-huniors-nyama-da-igrayat-v-buenos-ayres.html", "text": "Мачът-реванш от финала за Копа Либертадорес между Ривър Плейт и Бока Хуниорс със сигурност няма да се играе в Буенос Айрес и дори Аржентина, гласи последната информация от срещата на южноамериканската футболна асоциация КОНМЕБОЛ, която се провежда в момента в столицата на Парагвай – Асунсион, където може да се играе и дългоочаквания двубой. По всяка вероятност той ще се състои на 9 декември на стадион „Естадио Дефенсорес дел Чако“, чийто капацитет е 42 хиляди. Информацията все още не е потвърдена официално. Разбра се още, че Бока Хуниорс искат служебна победа заради инцидентите в събота, когато тифозите на Ривър Плейт изпотрошиха стъклата на автобуса на противника си.", "date": "2018.11.27", "title": "Спорт: Ривър Плейт и Бока Хуниорс няма да играят в Буенос Айрес"}
{"url": "http://www.focus-news.net/news/2018/11/27/2595291/ep-temite-na-dneven-red.html", "text": "Датският премиер Ларс Локе Расмусен ще обсъди бъдещето на Европа с евродепутатите, съобщава  пресслужбата на Европейския парламент . \r\nДатският министър-председател Ларс Локе Расмусен ще обсъди бъдещето на Европа с евродепутатите и заместник-председателя на Европейската комисия Валдис Домбровскис в сряда в 16.00 ч. българско време.  \r\nПовече подробности  \r\nРазширяване на ЕС: евродепутатите оценяват напредъка на Западните Балкани през 2018 г.  \r\nЕвродепутатите ще обсъдят в сряда и гласуват в четвъртък напредъка на пет държави от Западните Балкани през 2018 г. по пътя на присъединяването им към ЕС.", "date": "2018.11.27", "title": "ЕП: Темите на дневен ред"}
{"url": "http://www.focus-news.net/news/2018/11/27/2595293/sds-istoricheski-urotsi-pokazvat-che-kogato-namerim-sili-da-zagarbim-tyasno-politicheskite-si-razlichiya-i-se-nauchim-da-rabotim-zaedno-za-kauzite-na-balgariya-mozhem-da-postignem-uspeh.html", "text": "Исторически уроци показват, че когато намерим сили да загърбим тясно политическите си различия, научим се да носим отговорност и да работим заедно за каузите на България, можем да постигнем успех, какъвто очакват днес българските граждани -  за икономически възход и повишаване на доходите. Това се посочва в позиция на СДС по повод 99-ата годишнина от подписването на Ньойския договор, съобщиха от пресцентъра на  партията . Според СДС договорът е пагубен за България! \r\n„Мечтите на българите за обединение не се сбъдват, напротив, стигаме до национална катастрофа и тежки репарации. Над 120 000 жертви, 2.250 млр. златни франка репарации, плащане в натура под формата на животни и зърно, армията ни – от най-голямата в света по брой на глава от населението, е намалена до 33 хил. души, голяма част от оръжието ни е отнето от победителите – това е тежката равносметка след Първата световна война. \r\nБългария е унизена!\", посочват от СДС. Според партията всичко това води до поредица от трагични събития в българската история, с много кръв и репресии. \r\n„Само след непълни 20 години, през 1939 г., страната ни се възражда икономически, българите са наричани прусаците на Балканите и България е сравнявана с Швейцария на Балканите. \r\nТези исторически уроци показват, че когато намерим сили да загърбим тясно политическите си различия, научим се да носим отговорност и да работим заедно за каузите на България, можем да постигнем успех, какъвто очакват днес българските граждани -  за икономически възход и повишаване на доходите. \r\nДнес, 99 години по-късно, трудно можем да си представим цялостните измерения на човешката и националната трагедия, преживяна през от онези горчиви дни. \r\nДнес ние дори не говорим за това.Отбелязваме само датата в историческия си календар. Може би, защото сме загубили връзката  с паметта си. Може би защото не знаем или защото не се възпитаваме да знаем. Може би, защото така е по-лесно и по-просто. Може би, защото свикнахме, че всеки, който по един или друг начин стигне до едно или друго ниво на управление има право да смята, че така е трябвало, че това е даденост и че от него започва историята на България\", посочват от партията. \r\nСпоред СДС липсата на моментно политическо мъжество е преодолимо качество, но липсата на национална памет ни отрежда най-незавидното място в ъгълчето на низвергнатите и безименните. \r\n„Защото само в паметта на народа ни се крие умението да възкръсваме, да преодоляваме  несгодите, без да се самосъжаляваме, да оцеляваме без да потъпкваме националното си самочувствие. Или всичко това, което днес просто ни липсва. \r\nНа днешния ден, повече от всякога, в СДС сме убедени, че си заслужава да продължим усилията ни за намиране на съюзници за постигането на очертаната от нас цел - икономическо възраждане и двойно увеличение на доходите на българите през следващия управленски мандат. \r\nHistoria est magistra vitae – Историята е учителка на живота!  За нас, българите, тя написа много драматични, но и много славни страници! \r\nДа се учим и от двете, за да възродим достойнството на България!\", посочиха от СДС.", "date": "2018.11.27", "title": "СДС: Исторически уроци показват, че когато намерим сили да загърбим тясно политическите си различия и се научим да работим заедно за каузите на България, можем да постигнем успех"}
{"url": "http://www.focus-news.net/news/2018/11/27/2595295/kaloyan-pargov-bsp-sofiya-okolo-chetiri-iskaniya-se-obedini-taksimetroviya-bransh.html", "text": "Проблемите, които постави бранша са много - от малки до концептуални. Това каза лидерът на БСП – София Калоян Паргов, който е и заместник-председател на Комисията по транспорт и туризъм на СОС, след среща с представители на таксиметровия бранш в столицата, предаде репортер на  Агенция “Фокус” . “До тази среща се стигна след като миналата сряда на Комисията по транспорт бяха неглижирани техните искания да влезе точка в дневния ред по повод закона, свързан с таксиметровите шофьори, който Столична община не изпълнява. Помолих ги да се обединят около четири неща, защото когато са единни ще успеят да устоят исканията си”, обясни Паргов. “Те ще се обединят около обща декларация за тарифите, която ще поставят на вниманието на Столична община“, обясни той. “Второто тяхно искане е свързано с даване на възможност такситата да могат да ползват бус лентите, когато имат клиенти. Мисля, че това е приемливо само за тези с пътници, защото презумцията е, че клиентът бърза и затова взима такси”, обясни Паргов.  \r\nОбщо предложение на таксиметровите шофьори е и стоянките да заемат 2% от \"синя зона\", 4% от \"зелена зона\" и 25% от местата за паркиране в останалата част на столицата. Сред предложенията е и разрешителните за таксиметровите шофьори да бъдат на името на водача. \r\nТеодора ПАТРОНОВА", "date": "2018.11.27", "title": "Калоян Паргов, БСП-София: Около четири искания се обедини таксиметровия бранш"}
{"url": "http://www.focus-news.net/news/2018/11/27/2595288/akad-georgi-markov-polititsite-sa-dlazhnitsi-na-balgarskiya-narod.html", "text": "Политиците са длъжници на българския народ. Това заяви във Велико Търново академик Георги Марков по отношение на политическата обстановка в страната, предаде репортер на  Радио „Фокус“ – Велико Търново . Акад. Марков посочи, че страната е в тази ситуация вече 29 години. По думите му за историята това е просто един период, но за един човешки живот е много. „Загубихме цяло поколение. Днес се питаме защо и си задаваме въпроса и ние ли трябва да бягаме в чужбина. За съжаление меродавните фактори от различни политически цветове не оправдаха надеждите на българския народ. Преди 29 години смятахме, че ще живеем по-добре в сравнение с предишната епоха на социализма, но се стигна до една разруха. Това личи от пръв поглед, когато обикалям из страната“, заяви акад. Марков. Той цитира Цицерон, който казва „Едни живеят за политиката, други живеят от политиката“. „За съжаление нашите политици живеят от политиката. Не са достатъчно богати. Хората имат чувство за справедливост и аз ги подкрепям“, допълни академикът. \r\nПо думите му е възможно България да стане президентска република, но има страх от силната ръка. „Дълго време сме страдали от царе, диктатори, генерални секретари, след 1989 година се премина на другата крайност – парламентарна република, но някой трябва да носи отговорност. 29 години цари безотговорност и безнаказаност. Тези 240 депутати носят една колективна безотговорност“, допълни акад. Марков. Той посочи, че с годините спада и качеството на Парламента и припомни, че част от Великото народно събрание са били личности като бащата на Конституцията Гиньо Ганев, Любен Корнезов, Александър Джеров, Стефан Савов, и дори Тодор Колев и Йордан Радичков. \r\nНадежда КРЪСТЕВА", "date": "2018.11.27", "title": "Акад. Георги Марков: Политиците са длъжници на българския народ"}
{"url": "http://www.focus-news.net/news/2018/11/27/2595296/aktsenti-v-sutreshniya-blok-dobro-utro-balgariya-po-radio-fokus-na-28-noemvri.html", "text": "Български учени утвърждават страната ни като център на научноизследователската и развойна дейност в Европа. Реализира се проект със световно значение, който вдъхва нови надежди за борбата с рака на гърдата. Повече за този проект ще разберем в сутрешния блок „Добро утро, България“ по  Радио „Фокус“  от неговия координатор доц. Кристина Близнакова. Омбудсманът Мая Манолова ще сезира Конституционния съд за поредното отлагане на електронното гласуване. Електронната идентификация беше отлагана няколко пъти, има законопроект на МС за ново отлагане за след 2020 г. Основателни ли са мотивите за това, както и въобще за казуса електронно гласуване, ще разговаряме с проф. Георги Близнашки, бившият министър-председател и професор по конституционно право. Днес влиза в сила военното положение в 10 погранични на Русия райони на Украйна, включително и акваторията Азов - Керч. Разраства ли се конфликтът Украйна - Русия, нужна ли е намеса на външни сили за намаляване на напрежението, по темата ще чуем коментара на Любомир Кючуков,  Директор на института за пазарна икономика и международни отношения. Националния фолклорен ансамбъл „Българе“ за първи път ще представи пред благоевградската публика спектакъл „Осмото чудо“, със специалното участие на холивудската знаменитост Бен Крос. Повече ще чуем в репортажа на колегата от Радио „Фокус“ – Пирин Ливия Нинова. Самодейците от панагюрското село Бъта ще представят в Пазарджик съхранените народни традиции по нов начин, като ангажират и публиката, която ще има възможност да научи народна песен, да изпълни стъпките на место хоро или да направи кукерска маска. Повече за проекта „Всеки си го може“ и неговото представяне ще разберем от репортажа за Ваня Николова от Радио „Фокус“ – Пазарджик. За поредна година училище „Свети Княз Борис I“ във Варна организира състезанието „Българиада“. Още за събитието в репортажа на Диана Стоева от Радио „Фокус“ - Варна. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.11.27", "title": "Акценти в сутрешния блок „Добро утро, България“ по Радио „Фокус“ на 28 ноември"}
{"url": "http://www.focus-news.net/news/2018/11/27/2595292/kaloyan-pargov-bsp-sofiya-taksimetrovite-shofyori-predlagat-stoyankite-da-zaemat-2-ot-sinya-zona-4-ot-zelena-zona-i-25-ot-mestata-za-parkirane-v-ostanalata-chast-na-stolitsata.html", "text": "Таксиметровите шофьори предлагат стоянките да заемат 2% от \"синя зона\", 4% от \"зелена зона\" и 25% от местата за паркиране в останалата част на столицата. Това каза лидерът на БСП – София Калоян Паргов, който е и заместник-председател на Комисията по транспорт и туризъм на СОС, след срещата с представители на таксиметровия бранш в столицата, предаде репортер на  Агенция “Фокус” . “Винаги са се оплаквали от липсата на стоянки, особено заради синята и зелената зона, която се разширява. Възпрепятства се възможността стоянките да бъдат в тези зони, защото Център за градска мобилност не иска да дава места на таксита, а иска да печели пари”, допълни той.  \r\nТеодора ПАТРОНОВА", "date": "2018.11.27", "title": "Калоян Паргов, БСП-София: Таксиметровите шофьори предлагат стоянките да заемат 2% от \"синя зона\", 4% от \"зелена зона\" и 25% от местата за паркиране в останалата част на столицата"}
{"url": "http://www.focus-news.net/news/2018/11/27/2595297/blagoevgrad-okrazhnata-prokuratura-predade-na-sad-dvama-dushi-za-predostavyane-na-neverni-svedeniya-s-tsel-poluchavane-na-evropeysko-finansirane-po-programa-za-razvitie-na-selskite-rayoni.html", "text": "Окръжна прокуратура – Благоевград е внесла за разглеждане в съда обвинителен акт срещу Г.И. (извършител) и Г.А. (помагач) за представяне на неверни сведения с цел получаване на парични средства от фондове, финансирани от Европейския съюз. Това съобщиха от пресцентъра на  Апелативна прокуратура - София . На 09 февруари 2009 г. обвиняемият Г.И., в качеството си на бенефициент по „Програмата за развитие на селските райони 2007 – 2013“, подал заявление и бизнес план за подпомагане на стопанства на млади фермери. Пред отдел „Прилагане на схеми и мерки за подпомагане“ при Държавен фонд „Земеделие“, Областна дирекция – Благоевград, той представил неверни сведения, за да получи безвъзмездна финансова помощ от Европейския земеделски фонд за развитие на селските райони. Мъжът декларирал, че обработва имот от девет декара земя в землището на с. Долна Градещница, местността „Орехово поле“, община Кресна, от които едната част са градински домати, а другата - угар. В таблица с описания на инвестиции в дълготрайни материални и нематериални активи било посочено изграждане на оранжерия, помещение за съхранение на препарат и закупуване на трактор. В действителност обаче Г.И. не отглеждал домати, но в резултат на представените от него неверни данни получил първо авансово плащане в размер на 24 446 лева.  \r\nДве години по-късно обвиняемият Г.И. подал заявление за подпомагане по друга мярка – „Модернизиране на земеделските стопанства“, както и приложени към него необходими документи – бизнес план, анкетни формуляри, договори, протоколи. Той депозирал в Областната дирекция протоколи за избор на доставчици на комплексна напоителна система в оранжериен комплекс, хладилно оборудване, монтажни работи, както и договори за сертифициране и контрол на системата за биологично производство на едногодишни култури, доставка на блокова оранжерия, складово стопанство, възлагане на оценка на инвестиционния проект. В тях отново били представени неверни сведения, тъй като бенефициентът не създал условия и не осъществил необходимите инвестиции, с които да отговори на изискванията за получаване на средства в размер на 1 049 727,04 лева, принадлежащи на Европейския съюз и предоставени на българската държава.  \r\nНа 15 ноември 2012 г. обвиняемият Г.И., в заявка за авансово плащане към договор за финансово подпомагане, представил неверни сведения, че притежава банкова гаранция. В необходими специфични документи той отбелязал – банкова гаранция – оригинал, в размер на 110 % от стойността на заявеното авансово плащане, за срока на договора с ДФЗ, както и писмо от банкова институция за срокове и условия на издаване на такава. С тези действия обвиняемият целял да получи авансови средства в размер на 230 000 лева.  \r\nПрез цялото време обвиняемият Г.И. бил подпомаган от Г.А., който умишлено го улеснил, чрез даване на съвети, разяснения и набавяне на средства.  \r\nПредстои делото срещу двамата обвиняеми да продължи в съда.", "date": "2018.11.27", "title": "Благоевград: Окръжната прокуратура предаде на съд двама души за предоставяне на неверни сведения с цел получаване на европейско финансиране по Програма за развитие на селските райони"}
{"url": "http://www.focus-news.net/news/2018/11/27/2595298/vratsa-rayonna-prokuratura-predade-na-sad-trima-nepalnoletni-momcheta-za-izvarshvane-na-polov-akt-s-13-godishna-uchenichka.html", "text": "Районна прокуратура – Враца е внесла за разглеждане в съда обвинителен акт срещу непълнолетните А.И., Т.Т. и П.П. Тримата обвиняеми били ученици в 10-ти клас в гр. Криводол, като поддържали приятелски отношения помежду си. Това съобщиха от пресцентъра на  Апелативна прокуратура - София . \r\n Около обяд на 20 март 2018 г. единият от тях – А.И., имал уговорка с Н.Б., ученичка в 7-ми клас, да се срещнат в двора на необитаемо училище в с. Галатин с цел интимна близост. По време на сексуален контакт между двамата във външната тоалетна дошли Т.Т. и П.П. След изразено от Н.Б. съгласие „да прави секс“ и с другите две момчета, те реализирали намеренията си.  \r\nВ същия ден момичето споделило преживяното с приятелката си. По-късно Н.Б. разказала за случилото си и на братовчедката си, обаче обременена от чувството за страх, прикрила истината пред нея, като обяснила, че била насилствено принудена да се съвкупява с тримата момчета. Това мотивирало нейната близка да се обърне за съдействие към органите на полицията.  \r\nВпоследствие, в хода на предприетата оперативно-издирвателна и процесуална дейност, Т.Б. признала, че е излъгала за наличието на насилие. Тя уточнила, че сама е поискала сексуалните контакти с обвиняемите, които били осъществени без каквато и да е физическа или психическа принуда спрямо нея.  \r\nПредстои делото срещу тримата обвиняеми ученици да продължи в съда. Макар и непълнолетни, но като са разбирали свойството и значението на извършеното и са могли да ръководят постъпките си, се съвкупили с лице, ненавършило 14-годишна възраст. Предвид малолетната възраст на пострадалата, съвкуплението с нея е престъпление, независимо от нейното съгласие за сексуалния контакт.", "date": "2018.11.27", "title": "Враца: Районна прокуратура предаде на съд трима непълнолетни момчета за извършване на полов акт с 13-годишна ученичка"}
{"url": "http://www.focus-news.net/news/2018/11/27/2595280/balgarskiyat-lekarski-sayuz-i-balgarskiyat-zabolekarski-sayuz-shte-izgotvyat-pravila-za-dobra-meditsinska-praktika.html", "text": "Народните представители решиха до 30 юни 2019 г. Българският лекарски съюз и Българският зъболекарски съюз да изготвят правила за добра медицинска практика и да ги предложат за утвърждаване на министъра на здравеопазването, предаде репортер на  Агенция „Фокус“ . Освен това Българският фармацевтичен съюз ще приеме правила за добра фармацевтична практика, а Българската асоциация на професионалистите по здравни грижи, Българската асоциация на зъботехниците и Българската асоциация на помощник-фармацевтите ще приемат правила за добра медицинска практика по здравни грижи в съответната професионална област. В тримесечен срок от изтичането на срока Изпълнителна агенция „Медицински надзор“ ще предложи за утвърждаване на министъра на здравеопазването правилата за добра медицинска практика на съответната съсловна организация, която ги е предложила до 30 юни 2019 г. \r\nЦветилена СИМЕОНОВА", "date": "2018.11.27", "title": "Българският лекарски съюз и Българският зъболекарски съюз ще изготвят правила за добра медицинска практика"}
{"url": "http://www.focus-news.net/news/2018/11/27/2595299/blagoevgrad-katastrofa-e-stanala-na-pat-ii-19-v-rayona-na-selo-gospodintsi-nyama-postradali.html", "text": "Катастрофа е станала на второкласен път 19 в района на село Господинци, няма пострадали. Това съобщи за  Радио „Фокус“ - Пирин  дежурният служител в Областно пътно управление - Благоевград. Щетите при инцидента са само материални. Сигналът е получен около 17.00 часа. Възстановено е електрозахранването в Кривия тунел в района на Кресненското дефиле. С нормална интензивност се осъществява трафикът по главен път Е-79, второкласен път 19 Симитли - Гоце Делчев и АМ „Струма“ в участъка от областта. Пътните настилки навсякъде са мокри и хлъзгави. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.11.27", "title": "Благоевград: Катастрофа е станала на път II-19 в района на село Господинци, няма пострадали"}
{"url": "http://www.focus-news.net/news/2018/11/27/2595303/shumen-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в града, пътните настилки са мокри и хлъзгави, предаде репортер на  Радио „Фокус“ - Шумен . Температурата на въздуха е около 5 градуса. Натоварен е трафикът по бул. „Симеон Велики“, бул. „Мадара“, бул. „Преслав“, ул. „Васил Друмев“, ул. „Марица“, ул. „А. Константинов“, района на Хирургическия блок, кръговото на Руски паметник. Светофарните уредби в града функционират без промяна. Очаква се утре минималната температурата в района да се понижи до минус 2 - минус 3 градуса. \r\nИвелина ИВАНОВА", "date": "2018.11.27", "title": "Шумен: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/11/27/2595304/aktualna-patna-obstanovka-kam-1730-chasa.html", "text": "Актуална пътна обстановка, предоставена от  Агенция \"Пътна инфраструктура\" . Температурите са в интервала от +2° до + 16°. Времето над страната е предимно облачно. Вятър духа в областите Варна, Добрич, Кърджали, Пазарджик, Смолян и Шумен. Дъжд вали в по-голямата част от страната. Пътните настилки са предимно сухи, по усойните и планински райони частично заледени, обработени и проходими при зимни условия. \r\nНамалена видимост поради мъгла: \r\n- до 50 м в района на Община Трън, проход „Петрохан“ и гр. Ловеч. \r\n- до 100 м в района на „Дюлински проход“, „Витиня“, гр.Сливен и гр.Котел. \r\nОГРАНИЧЕНИЯ ЗА ТОВАРНИ АВТОМОБИЛИ:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ „Тракия“ от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Стара Загора: \r\nДвижението по АМ Тракия от км 174 до км 208 в посока Бургас се ограничава по активната лента и се пренасочва в изпреварващата лента поради извършване на частични ремонтни дейности на асфалтовата настилка. Срок до 27.11.18 г.; \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности в изпреварващата лента. Движението се извършва в активната лента. Срок от 09:30 до 16:00 часа на 28.11.2018 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Троянски“ - отворен за всички МПС; \r\n- „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” на км 19+783 се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г.; \r\nДвижението в участъка Обзор – Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 в участъка Дъскотна – Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-622: Движението по път ІІІ-622 в участъка Невестино – Ваксево – Църварица от км 0+000 до км 26+000 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 28.11.2018 г.; \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности . \r\nОбходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 30.11.2018г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г.; \r\nПът II-101: Движението по път ІII-101 Д. Церовене – Монтана от км 74+000 до км 75+000 се осъществява в едната лента поради извършване на строително монтажни работи. Движението се регулира с пътни знаци. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът III-604: Движението по път III-604 Върба – Бобораци при км 4+050 е ограничено поради ремонт на ж.п. прелез.  \r\nОбходен маршрут: Движението е пренасочено по път I-6 през общински път за с. Беланица до път III-604 и е сигнализирано с пътни знаци. Срок до 30.11.2018 г.;  \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nПът III-6602: Движението по път III-6602 Старозагорски минерални бани – Сладък кладенец от км 16+780 до км 28+000 се извършва с повишено внимание поради рязане на и косене на тревни площи. Една от лентите е стеснена. Движението се регулира от сигналисти. Срок до 29.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.27", "title": "Актуална пътна обстановка към 17.30 часа"}
{"url": "http://www.focus-news.net/news/2018/11/27/2595294/parlamentat-udalzhi-rabotnoto-si-vreme-do-2000-chasa.html", "text": "Парламентът удължи работното си време до 20.00 часа, предаде репортер на  Агенция „Фокус“ . „За“ предложението на ГЕРБ гласуваха 97 народни представители, 4 бяха „против“, а 54 се въздържаха. В пленарна зала депутатите гласуват окончателно бюджета на НЗОК за 2019 година. По програма трябва да продължат с бюджета на ДОО за следващата година. \r\nБиляна ИВАНОВА", "date": "2018.11.27", "title": "Парламентът удължи работното си време до 20.00 часа"}
{"url": "http://www.focus-news.net/news/2018/11/27/2595287/bsp-shte-vnesat-zakona-za-byudzheta-na-nzok-v-konstitutsionniya-sad.html", "text": "БСП ще внесат Законопроекта за бюджета на НЗОК в Конституционния съд. Това съобщи председателят на ПГ на „БСП за България“ Корнелия Нинова от трибуната на Народното събрание, предаде репортер на  Агенция „Фокус“ . \r\n„С този закон се променят 18 закона през преходни и заключителни разпоредби на специален закон, какъвто е бюджетът на НЗОК. И ако в някои от тези промени просто сменяте имената на агенциите, то с текстовете се прави коренна промяна в системата чрез промени в Закона за здравето. Чрез промени на преходни и заключителни разпоредби на Касата променяте Изборния кодекс, Закона за обществените поръчки, Закона за данъците върху доходите на физическите лица, Закона за закрила на детето и така 18 закона. Това е звучен шамар върху българското право, това  е тежък удар по българския законодателен процес и петно върху лицето на българския парламент. Ето защо на основание на Закона за нормативните актове, правилника за неговото приложение и Конституцията на България „БСП за България“ внасяме Закона за бюджета на НЗОК в Конституционния съд“, заяви Нинова. \r\nЛидерът на БСП коментира, че в програмата на правителството пише, че здравеопазването е сред приоритети номер едно. „Ето как се пази той – 4 часа дебати, едно изказване на ГЕРБ и нула на „Обединени патриоти“. Представям си ако не ви беше приоритет, какви дебати щяха да се водят. Второто твърдение на управляващите е, че няма алтернатива. 41 алтернативни предложения на този закон има от БСП“, заяви Нинова. \r\nЦветилена СИМЕОНОВА", "date": "2018.11.27", "title": "БСП ще внесат Закона за бюджета на НЗОК в Конституционния съд"}
{"url": "http://www.focus-news.net/news/2018/11/27/2595300/veliko-tarnovo-mokri-sa-patnite-nastilki-na-teritoriyata-na-oblastta-prevalyava-slab-dazhd.html", "text": "Мокри са пътните настилки на територията на областта, предаде репортер на  Радио „Фокус“ – Велико Търново . Времето е облачно. Превалява слаб дъжд. Температурата е 7 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235 за Полски Сеновец – път I-5 Полски Тръмбеш – път-502 – Обединение и обратно. Движението в участък от път Павликени – Горна Студена се осъществява в една лента поради ремонтни дейности на асфалтовата настилка. То ще се пропуска последователно в двете посоки от регулировчици.до 18.00 часа на 30 ноември. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно.Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.11.27", "title": "Велико Търново: Мокри са пътните настилки на територията на областта, превалява слаб дъжд"}
{"url": "http://www.focus-news.net/news/2018/11/27/2595290/d-r-daniela-daritkova-gerb-s-manipulatsii-ot-bsp-kazvat-che-imat-alternativa-v-zdraveopazvaneto-a-ne-sa-vnesli-edno-smisleno-predlozhenie.html", "text": "БСП се опитват с общи приказки и манипулации да кажат, че имат алтернатива, а не са внесли едно смислено предложение, освен да запазват статуквото. Това каза депутатът от ПГ на ГЕРБ и председател на здравна комисия след заявката на БСП, че ще внесе Закона за бюджета на НЗОК за 2019 година в Конституционния съд, предаде репортер на  Агенция „Фокус“ .  „Не ви разбирам. Наскоро твърдяхте, че правим бавно реформи, че състоянието на здравеопазването е лошо. А сега, когато се предлагат много алтернативни предложения, не искате да влезете конструктивно в дебат и да кажете кое ви харесва и кое не“, се обърна тя към БСП. „Вие просто предлагате да се запази статуквото. Вероятно има някои от вас, които статуквото ги устройва, защото са работили в различни сфери“, коментира Даниела Дариткова. „Гарантирам, че реализираме програмата на правителството на ГЕРБ и „Обединени патриоти“. За първи път законово се регламентира изграждането на Национална здравна информационна система. Това е ключов приоритет на ГЕРБ“, заяви тя. \r\nБиляна ИВАНОВА", "date": "2018.11.27", "title": "Д-р Даниела Дариткова, ГЕРБ: С манипулации от БСП казват, че имат алтернатива в здравеопазването, а не са внесли едно смислено предложение"}
{"url": "http://www.focus-news.net/news/2018/11/27/2595309/montana-nepalnoletno-momche-poluchi-nakazanie-probatsiya-za-otglezhdane-na-nad-1-kg-marihuana-v-imot-v-selo-kriva-bara.html", "text": "Непълнолетно момче получи наказание „Пробация“ за отглеждане на над 1 кг марихуана имот в село Крива бара. Това съобщиха от пресцентъра на  Апелативна прокуратура - София . По споразумение, сключено между Районна прокуратура – Козлодуй и защитата на подсъдимия А.И. му е наложено наказание „Пробация“. Непълнолетният А.И. се е признал за виновен за това, че в частен имот – къща в с. Крива бара, засял и отгледал 43 броя растения от рода на конопа (марихуана). Извършеното от него е в нарушение на установените в Закона за контрол върху наркотичните вещества и прекурсорите правила. Общото нето тегло на изсушената растителна листна маса е 1609,782 грама, на стойност 6429,12 лева.  \r\nНаложеното на подсъдимия наказание включва задължителна регистрация по настоящ адрес и периодични срещи с пробационен служител за срок от шест месеца.", "date": "2018.11.27", "title": "Монтана: Непълнолетно момче получи наказание „Пробация“ за отглеждане на над 1 кг марихуана в имот в село Крива бара"}
{"url": "http://www.focus-news.net/news/2018/11/27/2595308/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Турция Реджеп Таийп Ердоган във вторник коментира някои от най-важните текущи въпроси от международния дневен ред на страната, включително напрежението в Източното Средиземноморие, ескалацията между Русия и Украйна и подкрепата на САЩ за сирийската издънка на „Работническата партия на Кюрдистан“ (ПКК) – „Отрядите за народна самоотбрана“ (ОНС/YPG) под претекста за борба с терористите от „Ислямска държава“, пише  електронното издание на турския ежедневник Sabah . \r\nЕрдоган започна с предупреждение към Гърция и Република Кипър да се въздържат от „безразсъдни“ действия в Източното Средиземноморие. \r\n„Безразсъдното поведение не Гърция и администрацията на гърците киприоти (в търсенето на въглеводороди в Източното Средиземноморие), насърчено от получената подкрепа от няколко европейски държави стана заплаха и опасност основно за тях самите“, заяви турският президент на заседание на парламентарната група на управляващата „Партия на справедливостта и развитието“. \r\n„Тъй като ние сме Турция, няма да направим и минимална концесия от нашите тези, нито в Източното Средиземноморие, нито в някой друг регион и ще защитаваме правата си до край“, добави той. \r\nИзданието коментира, че Анкара постоянно оспорва сондажните дейности на Република Кипър във водите около острова на основание, че турците киприоти също имат права върху ресурсите в района. \r\n„Сабах“ припомня, че на 18 октомври турската флота блокира гръцка фрегата, която се е опитвала да попречи на работата на първия турски сондажен кораб Барбарос Хайредин Паша. Инцидентът предизвика незабавна реакция от турските власти, които предупредиха Гърция да не предприема действия, които биха могли да взривят ситуацията в региона на Средиземно и Егейско море. \r\nЕрдоган коментира също и скорошната криза между Русия и Украйна в Керченския пролив. Той заяви: „Призоваваме руските и украинските приятели да разрешат проблемите си чрез диалог, колкото може по-скоро и да направят Черно море море на мира“. \r\n„Турция иска да види братските страни Русия и Украйна една до друга, а не една срещу друга, в момент, когато светът е изправен пред сериозни заплахи“, обясни държавният глава. \r\nВестникът посочва, че, според твърденията на украинските Военноморски сили, руски кораби са открили огън и са задържали три от нейните артилерийски съда в неделя. Инцидентът предизвика остра ескалация на напрежението, което нараства между двете страни, след като „Москва анексира Крим от Украйна през 2014 година“. \r\nЩо се касае до терористичната групировка „Ислямска държава“ в Сирия, Ердоган заяви: „В Сирия вече няма „Даеш“. Има само няколко малки бандформирования, обучени и държани в резерв, под прикритието, че са „Ислямска държава“, за да създават хаос в Турция и региона“. \r\n„Ние, като Турция, се обвързваме да завършим ликвидирането на остатъците от тази организация в рамките на няколко месеца“, увери турският лидер. \r\nВестникът коментира, че САЩ си партнират със свързаните с ПКК ОНС в Сирия в своята борба срещу „Ислямска държава“. Материалната подкрепа и съвместните патрули между САЩ и ОНС тревожат Анкара, която предупреждава Вашингтон, че партньорството с една терористична групировка в борбата срещу друга няма да доведе до желаните резултати. \r\nТурция е категорична, че ПКК и ОНС са органично свързани терористични групировки. САЩ, обаче, независимо, че включват ПКК в списъка си на терористите, подкрепя ОНС военно, под претекста, че се бори с „Ислямска държава“, обяснява изданието. Към момента, по данни на Sabah, САЩ са изпратили 4700 тежки въоръжения и бронирани машини на ОНС. \r\n***  Във вторник хиляди сърби излязоха на протест в Косовска Митрвица „срещу срамните действия на Прищина“ и арестите на хора в Северна Митровица, съобщава  белградското радио „Б92“ . \r\nКакто посочва медията, на протестите се стекоха хиляди от северната част на града, пред които се изказа вече бившия кмет Горан Ракич, подал оставка един час по-рано, заедно с другите трима сръбски кметове в северната част на страната. \r\n„Искаме да изпратим ясно послание до медиите, Прищина, Брюксел и Европейския съюз, че това са мирни протести и ние не искаме нещата да бъдат извадени от контекста и някои да тълкуват демонстрациите по един, или друг начин. Това е мирен, демократичен и цивилизован начин да отговорим на Прищина и нейните брутални, недемократични и нецивилизовани решения – или как да ги наречем, без да ги обидим“, заяви Ракич в началото на обръщението си. \r\n„Международната общност мълчи за всички тези решения. Днес бяха проведени заседания на  съветите на четирите общини в Северно Косово и ние си подадохме оставката и от днес, местното самоуправление на прищинската администрация вече не съществува. Не съществува, не заради някаква ваша прищявка, а заради действията на Прищина, които пречат на нормалния живот на сръбския народ в Косово. Наложените от Прищина мита означават, че нашите деца утре няма да имат и базови условия за живот, храна и вода“, продължи председателят на „Сръбска листа“ (партията на косовските сърби). \r\nПо неговите думи, причината за протеста, освен „срамните мита“, е още „бруталната акция на косовските спецчасти, които „нахлуха в Северно Косово (миналия петък), въпреки че в Резолюция 1244 (на Съвета за сигурност на ООН) ясно се отбелязва, че единствената въоръжена сила там може да е КФОР. \r\n***  Прищина отговори на искането на Вашингтон да отмени вносните мита от 100% върху стоките от Сърбия и Босна и Херцеговина. Съветникът на косовския премиер и представител на страната в диалога с Белград Авни Арифи заяви, че по-скоро би паднало правителството, отколкото да бъдат отменени митата, предава  македонската агенция „Макфакс“ . \r\nДържавният секретар на САЩ Майк Помпео, на срещата с косовския президент Хашим Тачи, призова за отмяна на решението, припомня медията. \r\n„Не, няма да я отменим. По-скоро ще падне правителството, отколкото да отменим решението за увеличаване на митата на 100%“, заяви Арифи. \r\n***  Един от задържаните украински моряци – Андрей Артьоменко е говорил с баща си седмица и половина преди инцидента край Керченския пролив, както и с приятелката си, на която е разкрил смущаващи подробности, ако са истина. По думите на родителя, той му е казал да гледа телевизия, предава  украинският опозиционен портал „Страна“ . \r\nБащата на Андрей – Анатолий Артьоменко, разказва: „Той не разказа нищо, единственото, което каза тогава, беше: „Тате, гледай телевизия“.  \r\nОттук, според медията, възниква въпроса: Защо обикновено, както твърди официален Киев, пребазиране корабите е трябвало да бъде показано по телевизията. \r\nОсвен това порталът отбелязва, че в социалните мрежи се е появил предполагаем разговор между близки на същия Артьоменко. От диалога става ясно, че украинските власти са знаели, че ще има инцидент в Керченския пролив предварително: преди отплаването в открито море на екипажите са взети мобилните телефони и им е наредено да не спират по искане на руските граничари, а в случай, че по тях открият огън, е имало заповед да се стреля в отговор. \r\nОсвен това, продължава „Страна“, на украинските моряци предполагаемо им е било забранено да съобщават на близките си каквито и да е подробности за предстоящия преход и затова много са разбрали, че роднините им са задържани от руските граничари от новините по телевизията. Но Артьоменко все пак е нарушил забраната и е разказал за изискванията на командването на своята приятелка Марина. \r\nТози разговор може да бъде чут на видеото под новината. Редакцията на „Страна“ не може да потвърди достоверността на казаното, както и дали хората, които говорят имат каквото и да е отношение към Андрей Артьоменко. \r\n*** В социалните мрежи се появи снимка на последствията от обстрела на руските военни по украинския артилерийски катер „Бердянск“, съобщава  агенция УНИАН . \r\n„Повредите на МБАК „Бердянск“. В наше време бронята явно не спасява...“. Снимката е публикувана от ръководителя на Украинския военен център Тарас Чмут. \r\nУкраинският военен журналист полковник Владислав Волошин също качи снимката на пробойната. „Стреляли са на поражение по личния състав, директно по кабината, а не по двигателите“, написа той във „Фейсбук“. \r\nУНИАН припомня, че на 25 ноември сутринта Русия блокира Керченския пролив за украинския буксир „Яни Капу“ и два военни катера „Бердянск и „Никопол“, които са осъществявали планов преход от Одеса към Мариупол. \r\nОт командването на украинските Военноморски сили са подчертали, че са информирали предварително руската страна за намерението си да осъществят прехода в съответствие с международните норми за обезпечаване на сигурността на корабоплаването. \r\nРуският пограничен кораб „Дон“ е протаранил украинският рейдови буксир, в резултат от което той е бил разрушен. Освен това, при излизането от Керченския пролив руските кораби са открили огън на поражение по украинските кораби, които са се завръщали към Одеса, без да са получили информация дали ще могат да преминат през пролива. Шест украински военнослужещи са ранени, останалите членове на екипажа са пленени. \r\nСпоред различните данни, общо са заловени 23 или 24 украински военнослужещи. \r\nУкраинската агенция отбелязва още, че президентът на Украйна Петро Порошенко и държавният секретар на САЩ Майк Помпео са провели телефонен разговор и са координирали действията си за по-нататъшно противодействие на руската агресия против Украйна, включително в района на Керченския пролив. \r\nОсвен това е обнародвано заявление на Помпео, в което той призовава Порошенко и Путин да осъществят директен контакт за разрешаване на ситуацията със задържането на украинските кораби и екипаж от руските военни. \r\n***  Намиращите се по политически причини в турски затвори кюрди започват от днес всеобща гладна стачка, пише вестник „Джумхуриет”. Новината оповести съпредседателят на легалната и парламентарно представена Демократическа партия на народите (ДПН) - Сезаи Темели. На заседание на Парламентарната група той прочете откритото писмо на намиращата се в затвора депутатка  от ДПН Лейла Гювен. Тя е бивш кмет на околийския град Вираншехир в провинция Шанлъурфа, като такава пак е била в затвора; а от 20 дни е в гладна стачка също в турски затвор.  „Във всички затвори започваме гладни стачки. Питате: защо? Защото в тази страна има изолация, елиминиране на кюрдите.”, обяснява Сезаи Темели, цитиран от „Джумхуриет”.  \r\nОсвен това от ДПН настояват бившият съпредседател на партията Селяхаттин Демирташ незабавно да бъде освободен от затвора, каквото е решението на Европейския съд по правата на човека (ЕСПЧ), посочва още вестникът. \r\n***  Говорителят на КФОР Винченцо Грасо заяви пред сръбските медии, че ученията, които трябваше да се състоят през следващите няколко дни, вече са започнали, предава  белградското радио „Б92“ . \r\nТой е добавил, че „там няма военна активност, целта е КФОР да са по-видими“. \r\n„Ученията вече са в ход, но няма специални военни дейности, става въпрос за движение на нашите машини, патроли, за да са те по-видими. Така че няма военни дейности, тези маневри не са като ученията, които направихте в Сърбия“, заяви Грасо. \r\nПопитан защо ученията се провеждат точно сега, говорителят на КФОР каза, че „няма определена причина“, а що се отнася до това, докога ще продължат Грасо не е дал конкретен отговор, а е заявил само „през следващите дни“. \r\nПреди няколко часа, отбелязва „Б92“, КФОР е публикувал във „Фейсбук“ следното съобщение: „През следващите дни КФОР ще проведе учения (some exercise) в Северно Косово. Силите на КФОР ще се придвижат и ще бъдат разположени край основните пътища в съответствие със своя мандат според Резолюция 1244 на Съвета за сигурност на ООН. \r\nТова е нормална тренировъчна дейност, която не е свързана с конкретна заплаха или опасност. Ситуацията е под контрол и КФОР продължава да защитава всички граждани на Косово, както го прави от 1999“.  \r\n*** Кметовете на четирите сръбски общини в Северно Косово подадоха оставки заради решението на правителството да въведе вносни мита от 100% върху стоките от Сърбия и подписаха резолюция, в която отбелязват, че прекъсват всичките си контакти с официална Прищина, съобщава онлайн изданието на  прищинския ежедневник Gazeta Express . \r\nПо този начин, коментира изданието, четирите общини остават без кметове и, според изборните закони, предсрочният вот трябва да се състои в рамките на 40 дни. Според декларацията на сърбите обаче, дори и да бъдат организирани избори, те ще бъдат бойкотирани. \r\nСтава въпрос за общините Северна Митровица, Зубин Поток, Лепосавич и Звечан. Информацията е потвърдена и от председателя на „Сръбска листа“ на извънредно съвещание на партията, проведено в Северна Митровица. \r\nСпоред Gazeta Express, действията на общинските власти на косовските сръбски райони ще доведат до блокада на областта. \r\nПравителството на Косово е коментирало пред изданието, че засега няма нищо официално и не темата все още не може да бъде коментирана. \r\n*** Президентът на Сърбия Александър Вучич заяви, че никога не е бил по-разтревожен, защото „проучванията показват, че сръбските граждани подкрепят статуквото в Косово и Метохия“, предава  белградското радио „Б92“ . \r\n„Виждам, че гражданите на Сърбия не искат да се разрешат проблемите в Косово и Метохия и ми се струва, че не разбираме с какво си имаме работа“, заяви държавният глава пред РТС и добави: \r\n„Анкетите показват, че гражданите искат статуквото да се запази, което е невъзможно положение. Кой ви гарантира, че статуквото ще се запази – нито Европа, нито света, нито албанците, които са 91-92 процента в Косово и които вече имат утвърдена от Запада държава, го искат“. \r\nПрезидентът посочи, че разбира добре, какво му казват хората, но добави, че „не се води от това, а по-скоро от нещата, които вижда и знае, а той вижда по-добре от мястото, на което се намира“. \r\n„Въпросът е, какво ще правим ако има конфликт и затова постоянно призовавам да намерим компромис. В тази борба съм като Давид пред Голиат, който е целият Запад и албанците. Трудно ми е да издействам нещо за Сърбия и сръбския народ, не съм бил дори близо до това да получа нещо, но някои започнаха да се вслушват в нас – но не и в Сърбия“, заяви Вучич. \r\nТой също констатира, че подкрепата в Сърбия за влизане в ЕС „никога не е била по-ниска“, което според него се дължи на факта, че Съюза „никога не е справедлив спрямо нас“ и не се държи „абсолютно неутрално към албанците и нас“. \r\n„Трябва да останем на европейския път, защото влакът не може да излиза извън релсите. Трябва ни твърда политика, с която да се опитаме да получим нещо и да не загубим нещо, което още не сме загубили“, обясни сръбският лидер. \r\nТой сподели, че „този следобед“ е имал „труден разговор с някои хора в Европа“ и добави, че никога няма да се подаде на изнудванията и натиска да говори за предаването на язовира Газивода (водноелектрически комплекс в Северно Косово). \r\n„Те имат много предложения, само че те не могат да накарат албанците да намалят митата... Има и други идеи, те са пълни с идеи, но не съм готов да слушам такива неща“, поясни Вучич. \r\nПо неговите думи, Америка за албанците е „и майка, и баща, а останалите са лели – Англия, Франция и Германия“ и добави по случай посещението на косовския президент Хашим Тачи в САЩ, че „той дори не трябваше да ходи там, защото винаги ще получи подкрепа“. \r\n„Борим се, имаме подкрепата на Китай, Русия, на няколко страни. Това достатъчно ли е? Нашата ситуация е трудна, опитваме се да задържим ситуацията на дъската, най-малкото за реми“, заключи Вучич.", "date": "2018.11.27", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/11/27/2595302/vladimir-anignostov-regionalen-istoricheski-muzey-burgas-chrez-nyoyskiya-dogovor-na-praktika-priklyuchva-uchastieto-na-balgariya-v-parvata-svetovna-voyna.html", "text": "На днешната дата се навършват 99 години от подписването на Ньойския договор. Това каза за  Радио „Фокус“ – Бургас  Владимир Анигностов от Регионален исторически музей – Бургас. По думите му това е един от най-тежките за съдбата на България договор. „Чрез него на практика приключва участието на България в Първата световна война. Той е част от системата от договори на Парижката мирна конференция във Версай, която е свикана със задачата да сложи окончателен край на войната. Освен Ньойският договор, който е сключен с България, тогава са станали факт и други – Версайският договор – между страните от Антантата и Германия, Сен-Жерменския договор – с Австрия, Севърския договор – с Османската империя“, припомни Анигностов. „На 29 септември 1918 г е било самото примирие, което слага край на участието на нашата армия на Солунския фронт. В началото на следващата година започват заседанията на различни комисии, които се занимават с бъдещите български граници. Важно е да се каже, че тези комисии започват да работят много преди да пристигне българската делегация, която ще подпише Ньойския договор. Излиза така, че условията на договора са били предизвестени“, посочи още историкът. Според него през лятото на 1919 г. са се случили и други събития, които предвещават злополучния край на тази история. „Румънски, сръбски и гръцки делегати подготвят голяма част от условията в различни детайли в бъдещия мирен договор и ги представят на т.нар. „съвет на четиримата“, състоящ се от Жорж Клемансо, Удроу Уилсън, Лойд Джордж и Виторио Орландо. Те са основните съюзнически сили, победителки от войната и те одобряват окончателните условия за мир“, посочи още Анигностов. Според Владимир Анигностов важното е, че  малки държави, като Балканските оказват влияние върху съвета на четиримата и върху различните комисии. „Сърбия, например, настоява Българо-Сръбската граница да бъде преместена от 20 до 70 км в територията на България, т.е. 1 милион българи е било възможно да преминат в чуждата  територия. Гърция, на свой ред, предявява претенции към Западна Тракия, въпреки че тази територия е била преотстъпена на България от Османската империя след Букурещкия договор от 1913 г. Атина все пак решава да лиши България от беломорски излаз, въпреки че по-голямата част населението там е българско“, припомни още Анигностов. \r\nМария ГЕОРГИЕВА", "date": "2018.11.27", "title": "Владимир Анигностов, Регионален исторически музей – Бургас: Чрез Ньойския договор на практика приключва участието на България в Първата световна война"}
{"url": "http://www.focus-news.net/news/2018/11/27/2595305/gabrovo-dazhd-vali-na-teritoriyata-na-oblastta-nastilkite-sa-mokri.html", "text": "Мокри са пътните настилки е на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е облачно. Превалява слаб дъжд. Температурата на въздуха е 7°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Обходният маршрут за МПС над 3,30 м е по път Граница Ловеч – Кормянско - Малък Вършец – при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 3 януари 2019 г. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 22 юни 2019. \r\nНадежда КРЪСТЕВА", "date": "2018.11.27", "title": "Габрово: Дъжд вали на територията на областта, настилките са мокри"}
{"url": "http://www.focus-news.net/news/2018/11/27/2595310/mvr-shofyorite-tryabva-da-tragvat-na-pat-sas-zareden-rezervoar-i-podgotveni-avtomobili-zaradi-ryazkata-promyana-na-vremeto.html", "text": "Шофьорите трябва да тръгват на път със зареден резервоар и подготвени автомобили заради рязката промяна на времето. Това съобщиха от пресцентъра на  МВР . Времето осезателно се промени днес, за утре се очакват значителни валежи от дъжд в южните райони, и от сняг - в останалата част на страната, като в Източна и Централна България ще има и силен вятър. Това налага водачите да са подготвени, ако им предстои пътуване. Най-добре да се поема на път със зареден резервоар гориво. Водачите трябва да заредят незамръзващи течности в охладителната система на автомобила и за чистачките. Желателно е да носят със себе си вода, топли дрехи, одеяло. Нека телефоните им са заредени и да носят зарядни, които да ползват по време на път.  Препоръки за движение по пътищата при ниски температури Пешеходци \r\n- Излизайте навън само ако това е абсолютно наложително  \r\n- Движете се само по тротоарите, използвайте подлезите и надлезите за пешеходци  \r\n-  Извън населените места се движете СРЕЩУ АВТОМОБИЛНИЯ ПОТОК по банкета  \r\n- Обличайте се с топли дрехи  \r\n- Обуйте здрави зимни обувки, при възможност с дълбок грайфер  \r\n-  Ако сте с шапка, при пресичане се огледайте няколко пъти, преди да стъпите на улицата. Шапката помага против студа, но в известна степен пречи на слуховото възприятие  \r\n-  Дори да сте на пешеходна пътека, огледайте се и само ако автомобилът е далече, преминете  \r\n- Слушалките в ушите и силната музика пречат на възприятията  \r\n-  Ако има поледица или сняг, върнете се и изчакайте, докато снегът бъде почистен и бъде опесъчено  Шофьори    \r\n- Ако не се налага непременно да пътувате, отложи заминаването до нормализиране на обстановката  \r\n-  Преценете дали се налага на път да тръгне цялото семейство. Особено важна е преценката, ако имате малко дете  \r\n- Ако все още не сте сменили гумите, не губете време – незабавно ги подменете с гуми за зимни условия  \r\n- Всички течности в системите на автомобила трябва да са подменени с незамръзващи  \r\nПроверете:  \r\n-   налягането на гумите   \r\n-   работят ли чистачките  \r\n-  в изправност ли са всички светлинни източници – фарове, мигачи, аварийни светлини, габарити  \r\n-  работи ли отоплителната система на автомобила  \r\n- Заредете достатъчно гориво  \r\n-  Преди път извън населено място се осведомете:  \r\n- за прогнозата за времето  \r\n-  за временни или постоянни ограничения по набелязания маршрут  \r\n-  Въоръжете се с търпение, ако попаднете в „тапа“  \r\nПоставете в колата:  \r\n- вериги за сняг  \r\n- буксирно въже, лопата  \r\n-  зарядно за акумулатор  \r\n- мобилно зарядно за телефон  \r\n- дебело одеяло  \r\n-  вода и суха храна  \r\n-  проверете и обновете съдържанието на автоаптечката  \r\n- вземете достатъчно лекарства, ако си на лечение  \r\nПри попадане в рискова ситуация сигнализирайте първо на телефона за спешни случаи 112, след това потърсете за съдействие близки и приятели.", "date": "2018.11.27", "title": "МВР: Шофьорите трябва да тръгват на път със зареден резервоар и подготвени автомобили заради рязката промяна на времето"}
{"url": "http://www.focus-news.net/news/2018/11/27/2595306/redzhep-taiyp-erdogan-gartsiya-i-republika-kipar-se-postavyat-pod-zaplaha-s-bezrazsadnoto-si-povedenie-v-sredizemno-more.html", "text": "Президентът на Турция Реджеп Таийп Ердоган във вторник коментира някои от най-важните текущи въпроси от международния дневен ред на страната, включително напрежението в Източното Средиземноморие, ескалацията между Русия и Украйна и подкрепата на САЩ за сирийската издънка на „Работническата партия на Кюрдистан“ (ПКК) – „Отрядите за народна самоотбрана“ (ОНС/YPG) под претекста за борба с терористите от „Ислямска държава“, пише  електронното издание на турския ежедневник Sabah . \r\nЕрдоган започна с предупреждение към Гърция и Република Кипър да се въздържат от „безразсъдни“ действия в Източното Средиземноморие. \r\n„Безразсъдното поведение не Гърция и администрацията на гърците киприоти (в търсенето на въглеводороди в Източното Средиземноморие), насърчено от получената подкрепа от няколко европейски държави стана заплаха и опасност основно за тях самите“, заяви турският президент на заседание на парламентарната група на управляващата „Партия на справедливостта и развитието“. \r\n„Тъй като ние сме Турция, няма да направим и минимална концесия от нашите тези, нито в Източното Средиземноморие, нито в някой друг регион и ще защитаваме правата си до край“, добави той. \r\nИзданието коментира, че Анкара постоянно оспорва сондажните дейности на Република Кипър във водите около острова на основание, че турците киприоти също имат права върху ресурсите в района. \r\n„Сабах“ припомня, че на 18 октомври турската флота блокира гръцка фрегата, която се е опитвала да попречи на работата на първия турски сондажен кораб Барбарос Хайредин Паша. Инцидентът предизвика незабавна реакция от турските власти, които предупредиха Гърция да не предприема действия, които биха могли да взривят ситуацията в региона на Средиземно и Егейско море. \r\nЕрдоган коментира също и скорошната криза между Русия и Украйна в Керченския пролив. Той заяви: „Призоваваме руските и украинските приятели да разрешат проблемите си чрез диалог, колкото може по-скоро и да направят Черно море море на мира“. \r\n„Турция иска да види братските страни Русия и Украйна една до друга, а не една срещу друга, в момент, когато светът е изправен пред сериозни заплахи“, обясни държавният глава. \r\nВестникът посочва, че, според твърденията на украинските Военноморски сили, руски кораби са открили огън и са задържали три от нейните артилерийски съда в неделя. Инцидентът предизвика остра ескалация на напрежението, което нараства между двете страни, след като „Москва анексира Крим от Украйна през 2014 година“. \r\nЩо се касае до терористичната групировка „Ислямска държава“ в Сирия, Ердоган заяви: „В Сирия вече няма „Даеш“. Има само няколко малки бандформирования, обучени и държани в резерв, под прикритието, че са „Ислямска държава“, за да създават хаос в Турция и региона“. \r\n„Ние, като Турция, се обвързваме да завършим ликвидирането на остатъците от тази организация в рамките на няколко месеца“, увери турският лидер. \r\nВестникът коментира, че САЩ си партнират със свързаните с ПКК ОНС в Сирия в своята борба срещу „Ислямска държава“. Материалната подкрепа и съвместните патрули между САЩ и ОНС тревожат Анкара, която предупреждава Вашингтон, че партньорството с една терористична групировка в борбата срещу друга няма да доведе до желаните резултати. \r\nТурция е категорична, че ПКК и ОНС са органично свързани терористични групировки. САЩ, обаче, независимо, че включват ПКК в списъка си на терористите, подкрепя ОНС военно, под претекста, че се бори с „Ислямска държава“, обяснява изданието. Към момента, по данни на Sabah, САЩ са изпратили 4700 тежки въоръжения и бронирани машини на ОНС. \r\nПревод и редакция:", "date": "2018.11.27", "title": "Реджеп Таийп Ердоган: Гърция и Република Кипър се поставят под заплаха с безразсъдното си поведение в Средиземно море"}
{"url": "http://www.focus-news.net/news/2018/11/27/2595301/parlamentat-reshi-da-bade-sazdadena-natsionalna-zdravnoinformatsionna-sistema.html", "text": "Парламентът реши да бъде създадена Национална здравноинформационна система, която да се администрира и поддържа от Министерството на здравеопазването, предаде репортер на  Агенция „Фокус“ . Системата ще събира, обработва и съхранява информация за здравното състояние на населението чрез създаване на електронен здравен запис на всеки гражданин. Освен това, тя ще включва още и всички регистри, информационни бази от данни и системи, които се водят от Министерството на здравеопазването и неговите второстепенни разпоредители с бюджет, от лечебни и здравни заведения, от НЗОК и от застрахователните дружества. Право на безвъзмезден достъп до Националната здравноинформационна система имат всички граждани – до своя електронен запис, както и застрахователните дружества, лечебните и здравните заведения и НЗОК. \r\nС новите промени се предвижда и Националната експертна лекарска комисия да създаде и да поддържа информационна база данни за всички лица, преминали през ТЕЛК/НЕЛК за установяване на трайно намалена работоспособност/вид и степен на увреждане. \r\nЦветилена СИМЕОНОВА", "date": "2018.11.27", "title": "Парламентът реши да бъде създадена Национална здравноинформационна система"}
{"url": "http://www.focus-news.net/news/2018/11/27/2595314/sliven-zatvoreni-za-avtomobili-nad-10-tona-sa-prohodite-tvardishki-i-vratnik.html", "text": "Мокри заради продължителните валежи са пътищата в област Сливен. Движението се осъществява без проблеми, трафикът е интензивен, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 трябва да се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.11.27", "title": "Сливен: Затворени за автомобили над 10 тона са проходите Твърдишки и Вратник"}
{"url": "http://www.focus-news.net/news/2018/11/27/2595313/prezidentat-rumen-radev-shte-se-sreshtne-s-delegatsiya-na-natsionalnoto-sabranie-na-frenskata-republika-na-28-noemvri.html", "text": "На 28 ноември 2018 г, от 15.00 часа на „Дондуков“ 2 държавният глава Румен Радев ще приеме делегация на Групата за приятелство с България в Националното събрание на Френската република, водена от нейния председател Антоан Ерт. Това съобщиха от  прессекретариата на държавния глава .", "date": "2018.11.27", "title": "Президентът Румен Радев ще се срещне с делегация на Националното събрание на Френската република на 28 ноември"}
{"url": "http://www.focus-news.net/news/2018/11/27/2595311/predsedatelyat-na-ns-tsveta-karayancheva-izrazi-blagodarnost-na-polskiya-prezident-andzhey-duda-za-podkrepata-na-polsha-za-prisaedinyavaneto-na-balgariya-kam-shengen.html", "text": "Председателят на Народното събрание Цвета Караянчева изрази благодарност на полския президент Анджей Дуда за подкрепата на Полша за присъединяването на България към Шенген. Това съобщиха от пресцентъра на  Народното събрание . \"Благодарни сме за подкрепата и практическата помощ на Полша за усилията ни за овладяване на миграционния натиск по външната граница на ЕС с Турция, чрез участие в съвместните операции на Фронтекс\", заяви Цвета Караянчева на среща с президента на Полша. Гостът е на посещение в България по покана на президента Румен Радев.  \r\nРолята на парламентарното сътрудничество, конструктивното взаимодействие между представителите на двете държави и сходните позиции на България и Полша по редица въпроси от европейския и международния дневен ред бяха основни теми на срещата в Народното събрание.  \r\n\"Парламентарните контакти са важен елемент за развитието на двустранните отношения\", подчерта председателят на Народното събрание Цвета Караянчева. Тя отбеляза, че парламентаристите от групите за приятелство между двете страни са изключително активни и ангажирани да работят за задълбочаване на сътрудничеството между България и Полша. \"Като близки народи ние имаме и сходни проблеми\", посочи Цвета Караянчева. По думите ѝ това е предпоставка за още по-тясно и резултатно взаимодействие, което може да допринесе за по-добро разбиране на националните позиции и защита на сходни интереси на двете страни.  \r\n\"Парламентарното сътрудничество е много важно и може да благоприятства развитието на отношенията между нашите две страни\", подчерта полският президент. \"Брекзит, проектът за многогодишна финансова рамка на ЕС, миграцията и въпросите, свързани с бъдещето на ЕС, са актуални теми, по които България и Полша имат сходни позиции\", отбеляза той.  \r\nНа срещата беше посочено, че България и Полша споделят сходни мнения за ролята на Кохезионната политика и Общата селскостопанска политика, които са доказали своята добавена стойност и са от ключово значение за целия ЕС като важен инструмент за растеж, конкурентоспособност и създаване на работни места. Обща цел на двете страни е запазването на поне досегашното им ниво на финансиране, като покажем единство и изпратим силен сигнал за важността от запазването на традиционните политики на ЕС в политическия фокус на следващата многогодишна финансова рамка.  \r\nАнджей Дуда посочи, че България е все по-ценена като туристическа дестинация от полските граждани и през последните години има увеличение на полските туристи. \"България предлага много добри условия за туризъм и целта ни е да стане целогодишна туристическа дестинация\", подчерта Цвета Караянчева. Тя посочи, че сред сферите, в които двустранните отношения могат да бъдат развивани, са културата и образованието.", "date": "2018.11.27", "title": "Председателят на НС Цвета Караянчева изрази благодарност на полския президент Анджей Дуда за подкрепата на Полша за присъединяването на България към Шенген"}
{"url": "http://www.focus-news.net/news/2018/11/27/2595315/veliko-tarnovo-kmetat-na-svishtov-gencho-genchev-provede-sreshta-s-ministara-na-zdraveopazvaneto-kiril-ananiev.html", "text": "В Министерство на здравеопазването се проведе среща между кмета на Свищов Генчо Генчев и министъра на здравеопазването Кирил Ананиев, които заедно с председателя на надзорния съвет на НЗОК Жени Начева и народните представители Цветан Цветанов и Станислава Стоянова обсъдиха повишаването на лимитните средства и финансовото състояние на свищовската болница МБАЛ „Д-р Димитър Павлович“, съобщиха от пресцентъра на  Общината .  \r\nГенчо Генчев запозна министър Ананиев с реалната ситуация и мерките, които общинското ръководство и ръководството на болницата е предприело в подкрепа на дейностите в лечебното заведение. Те обсъдиха и новите предизвикателства, пред които е изправена МБАЛ „Д-р Димитър Павлович“ с Бюджет 2019. \r\nПо време на разговора бяха набелязани конкретни мерки, чрез които в лечебното заведение да се подобрят възнагражденията на медицинския персонал, нивото на обслужване на пациентите и отоплението през зимния сезон.", "date": "2018.11.27", "title": "Велико Търново: Кметът на Свищов Генчо Генчев проведе среща с министъра на здравеопазването Кирил Ананиев"}
{"url": "http://www.focus-news.net/news/2018/11/27/2595317/plovdiv-s-flashmobove-ne-na-nasilieto-mladezhite-ot-karlovo-otbelyazaha-mezhdunarodniya-den-za-prekratyavane-na-nasilieto-nad-zhenite.html", "text": "С флашмобове „Не на насилието!“ младежите от Карлово отбелязаха Международния ден за прекратяване на насилието над жените. Това съобщи в предаването „Часът на Карлово” на  Радио „Фокус” - Пловдив  Цветина Захарлиева, ръководител на Младежки информационен център-Карлово. Инициативата е част от проекта на Младежкия информационен център „Прегърни ме!“, финансиран от Европейската младежка фондация към Съвета на Европа, целящ превенция на домашното насилие и насилието, основано на пола. Вчера флашмоб имаше в Клисура. \r\nОт началото на годината 28 жени са били убити от партньора/съпруга си според данни от медиите по обобщение на Българския фонд за жените. \r\nХиляди живеят в постоянен тормоз и домашно насилие, което се отразява на психиката и здравето, както на преките жертви на насилие, така и на децата в семействата. Затова е време да кажем „Не на насилието!“. \r\nВсеки може да сигнализира на Горещата безплатна телефонна линия за подкрепа и насочване на хора, пострадали от насилие 080018676, ако е свидетел на проява на насилие. Национална Гореща телефонна линия осигурява достъп до помощ за пострадали от домашно насилие и трафик на хора, като насочва пострадалите към социални услуги в цялата страна. \r\nЦветана ТОНЧЕВА", "date": "2018.11.27", "title": "Пловдив: С флашмобове „Не на насилието!“ младежите от Карлово отбелязаха Международния ден за прекратяване на насилието над жените"}
{"url": "http://www.focus-news.net/news/2018/11/27/2595318/unian-v-ukrayna-izklyuchiha-losa-ot-chervenata-kniga.html", "text": "Окръжният административен съд на Украйна изключи европейския лос от Червената книга на Украйна и позволи той да бъде ловуван, съобщава  агенция УНИАН . \r\nВ изявление от пресслужбата на съдилището се признава за недействително нареждането на Министерството на екологията за внасяне на лоса в Червената книга. \r\nПревод и редакция:", "date": "2018.11.27", "title": "УНИАН: В Украйна изключиха лоса от Червената книга"}
{"url": "http://www.focus-news.net/news/2018/11/27/2595320/varna-tyalo-na-zhena-e-otkrito-do-zhilishten-blok-na-ul-general-skobelev.html", "text": "Тяло на жена е открито до жилищна сграда на ул. „Генерал Скобелев“ във Варна. Това съобщи за  Радио „Фокус“ – Варна  говорителят на Областната дирекция на МВР Ивана Милева. Инцидентът е станал в следобедните часове. Засега няма данни за извършено спрямо починалата жена престъпление. Изясняват се причините за инцидента. От Областната дирекция на МВР не могат да предоставят данни за самоличността и възрастта на жената. \r\nДиана СТОЕВА", "date": "2018.11.27", "title": "Варна: Тяло на жена е открито до жилищен блок на ул. „Генерал Скобелев“"}
{"url": "http://www.focus-news.net/news/2018/11/27/2595321/predstoyashti-mezhdunarodni-sabitiya-za-28-noemvri-agentsiya-fokus.html", "text": "*** ВМРО-ДПМНЕ ще проведе антиправителствени протести \r\n*** 24-часова стачка с искане за по-високи заплати и пенсии \r\n*** Пресконференция на външните министри на Швейцария и Русия \r\n*** Втори рунд на президентските избори \r\n*** Ще бъде произнесена присъдата по делото срещу Жан-Мари льо Пен за хомфобски изказвания \r\n*** Нанси Пелойзи трябва да бъде преизбрана за лидер на Демократите в Камарата на представителите, което ще й гарантира позицията председател на долната камара \r\n*** Джеймс Матис и Майк Помпео ще информират Сената за водената от Саудитска Арабия война в Йемен и подкрепата на американската администрация за престолонаследника Мохамед бин Салман \r\n***", "date": "2018.11.27", "title": "Предстоящи международни събития за 28 ноември ( Агенция „Фокус“ )"}
{"url": "http://www.focus-news.net/news/2018/11/27/2595316/predstoyashti-sabitiya-v-stranata-za-28-noemvri-agentsiya-fokus.html", "text": "*** \r\nОт 15.00 часа на „Дондуков“ 2 държавният глава Румен Радев ще приеме делегация на Групата за приятелство с България в Националното събрание на Френската република, водена от нейния председател Антоан Ерт.  \r\n*** \r\nОт 10.00 часа в нова конферентна зала на Софийския университет „Св. Климент Охридски“ вицепрезидентът Илияна Йотова ще открие конференция на тема „Бъдещето на демокрацията на Европейския съюз: бюджетът на ЕС за 2021-2027 и върховенството на правото – към демокрация или към отказ от ценностите и целите на съюза“. \r\n*** \r\nОт 09.00 часа ще започне редовното заседание на Народното събрание.  \r\n*** \r\nОт 15.30 часа в зала „Изток“ на Народното събрание ще се проведе съвместно заседание на парламентарните комисии по външна политика  и по европейските въпроси и контрол на европейските фондове, в рамките на което народните представители ще разговарят с извънредния и пълномощен посланик на Великобритания Н. Пр Ема Хопкинс за представяне на преговорния процес ЕС – Великобритания, относно Брекзит и двустранните отношения Великобритания – България в този контекст. \r\n*** \r\nОт 10.00 часа ще започне седмичното заседание на Министерския съвет.  \r\n*** \r\nОт 09.00 часа 9-и състав на Специализирания наказателен съд ще заседава по делото срещу Деян М., Мирослав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 26-и състав на Софийски градски съд ще заседава по делото срещу  Валентин Димитров и др. , обвинени в длъжностно присвояване в особено големи размери. \r\n*** \r\nОт 09.30 часа в Интер Експо Център ще започне вторият ден от организира Втората международна конференция „Предизвикателства пред развитието на публично-частните партньорства в Югоизточна Европа“, организирана от Юридическия факултет на Великотърновски университет „Св. св. Кирил и Методий“. \r\n*** \r\nОт 10.00 часа в Националния пресклуб на БТА, Н. Пр. Виталий Москаленко – извънреден и пълномощен посланик на Украйна в Република България ще даде пресконференция на тема „Нападението над украинските кораби в Черно море като неприкрита руска агресия срещу Украйна и международния правов ред“. \r\n*** \r\nОт 10.00 часа 16-и състав на Специализирания наказателен съд ще заседава по делото срещу Георги И., Геомил Н. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 6-и състав на Специализирания наказателен съд ще заседава по делото срещу Кирил К., Благой Д. и др., на които са повдигнати обвинения за организиране и ръководене на организирана престъпна група. \r\n*** \r\nДелегация на групата за приятелство с България в Националното събрание на Френската република ще бъде на официално посещение в България. Заместник-председателят на Народното събрание Емил Христов ще разговаря с френските парламентаристи в 10.10 часа в зала „Запад“. В 11.30 часа с тях ще се срещнат народните представители от Групата за приятелство България – Франция. В 14.15 часа гостите ще се срещнат с председателя на Комисията по земеделието и храните Десислава Танева в зала „Запад“.  \r\n*** \r\nОт 12.00 часа кметът на София Йорданка Фандъкова ще присъства на среща между писателя Георги Господинов и ученици от столични гимназии в Софийската градска художествена галерия на ул. „Ген. Йосиф В. Гурко“ 1.  \r\n*** \r\nОт 12.00 часа председателят на Българската търговско-промишлена палата Цветан Симеонов ще открие Първото издание на търговско изложение „Магията на ръцете” – Базар за плетива, сувенири и аксесоари, което ще се проведе до 2 декември в Изложбена зала ЦУМ.  \r\n*** \r\nОт 12.00 часа във фоайето пред Музея на спорта на националния стадион „Васил Левски“ ще бъде представена фотоизложбата Моят Стадион, моят Старт“ на доайена на спортната фотография в България Бончук Андонов.  \r\n*** \r\nОт 13.00 часа в зала „Европа“ в МОСВ ще се проведе пресконференция по проект „Национална стратегия за адаптация към изменението на климата и План за действие“. \r\n*** \r\nОт 14.00 часа в сградата на Военната академия „Г. С. Раковски“ ще се проведе работна среща на тема „Бъдещи предизвикателства пред икономиката, отбраната и сигурността“, организирана от  Института по отбрана и международна сигурност съвместно с Военната академия „Г. С. Раковски“ и Софийския университет „Св. Климент Охридски“. \r\n*** \r\nОт 14.30 часа в галерия „Средец” министърът на културата Боил Банов ще отличи дейци на изкуството и културата. \r\n*** \r\nОт 17.30 часа в столичния храм „Св. Седмочисленици“ ще бъде отслужена панихида по повод навършването на 46 години от кончината на д-р Г. М. Димитров. \r\n*** \r\nОт 18.00 часа в Националната библиотека „Св. св. Кирил и Методий“ ще бъде представена книгата „Курският сблъсък“ от акад. Васил Сгурев. \r\n*** \r\nОт 17.30 часа в Посетителския информационен център кметът на Банско Георги Икономов ще се срещне с гражданите, които живеят в района между улиците „Глазне“ и „Пирин“, в посока Начална станция. \r\n*** \r\nОт 09.00 до 17.00 часа в село Мененкьово ще проведат профилактични ехографски прегледи на млечни жлези и щитовидна жлеза с нов модерен ехограф. Инициативата е на Община Белово в партньорство със „Сдружение за онкоболни и приятели“ – Пазарджик. \r\n*** \r\nОт 10.00 часа в сградата на Югозападно държавно предприятие ще проведе работна среща с представители на Сдружение „Югозапад“, във връзка с актуални теми и проблеми, които вълнуват дърводобивния и дървопреработващия сектор.  \r\n*** \r\nОт 10.00 часа в офиса на Областния информационен център - Благоевград на площад  „Георги Измирлиев“ ше се проведе пресконференция, по време на която ще бъдат представени очакваните възможности за финансиране на проекти чрез Европейските структурни и инвестиционни фондове през 2019 г.  \r\n*** \r\nОт 18.00 часа в зала „Пейо Яворов“ ще се проведе фолклорното събитие „Празник на гръцката култура в Благоевград“. \r\n*** \r\nОт 18.00 часа в ДТ „Никола Вапцаров“ ще бъде представен концертът „Един американец в Благоевград“. \r\n*** \r\nВ 18.30 пред сградата на ОД на МВР – Благоевград ще се проведе флашмоб срещу полицейските репресии по време на протестите срещу високите цени на горивата и социалната несправедливост в България.  \r\n*** \r\nОт 18.00 часа в Културен център „Морско казино“ ще се състои концертът „Музика от една фотоизложба“ в изпълнение на Trio Quatro. \r\n*** \r\nОт 9.30 часа в Зали „Младост“ на Двореца на културата и спорта ще се проведе пресконференция във връзка с откриването (в 10.00 часа) на второто издание на изложението за хотели, ресторанти и всичко за туризма ТУР-ЕКСПО ДЕСТИНАЦИЯ ВАРНА.  \r\n*** \r\nОт 10.30 часа в Детския отдел на Регионална библиотека „Христо Ботев” ще се проведат приказни игри „Есенни вълшебства“. \r\n***  \r\nОт 11.00 часа в Конферентната зала на Областен информационен център – Велико Търново  ще се проведе работна среща с медиите за представяне на обобщените резултати от дейността на центъра през периода 2016-2018 г.  \r\n***  \r\nОт 19.00 часа в Клуб 7 ще се проведе представяне на книгите „Иваил цар“ на автора Стоян Николов – Торлака.   \r\n***  \r\nОт 19.00 часа на  стадион „Ивайло“ ще се проведат масови тренировки – Есен 2018.  \r\n*** \r\nОт 13.00 часа в Община Димитровград ще се проведе приемна за граждани с експерти от институцията на омбудсмана на Р България. \r\n*** \r\nОт 11.00 часа ще се състои официална церемония по откриване на обновените сгради на Регионална дирекция „Пожарна безопасност и защита на населението“. В събитието ще вземат участие кметът на Община град Добрич Йордан Йорданов, директорът на Главна дирекция „Пожарна безопасност и защита на населението“ главен комисар Николай Николов, представители на изпълнителната власт, управляващи органи, изпълнители, екипът на проекта, личният състав на РДПБЗН и РСПБЗН и партньори. \r\n*** \r\nОт 18.30 часа в Младежкия център ще се проведе „Музикален салон 1“ на  Клуб „Пиано“ при Младежки център – Добрич с ръководител Детелина Захариева и гост изпълнители от Арт център „Палитра“ и Музикална къща „Катлин“. \r\n*** \r\nОт 11.00 часа в МБАЛ „Св. Иван Рилски“-ЕООД ще се проведе кампания за анонимно  изследване за носителство на ХИВ, консултиране и предоставяне на здравно-образователни материали, изследване на количеството на въглеродния окис в издишания въздух на пушачите.  \r\n*** \r\nОт 13.30 часа в малката зала на Народно читалище „Пробуда – 1914“ ще се проведе приемна за граждани с експерти от институцията на омбудсмана на Р България. \r\n*** \r\nОт 11.00 часа в пресклуба на ОДМВР-Кърджали ще се проведе брифинг за резултатите от дейността на дирекцията за 10-те месеца на годината, в който ще участват директорът на дирекцията старши комисар Венцислав Момчилов и началникът на отдел „Охранителна полиция“ комисар Димитър Димитров.  \r\n*** \r\nОт 13.30 часа в Клуба на инвалида, до Община Любимец, ще се проведе приемна за граждани с експерти от институцията на омбудсмана на Р България. \r\n*** \r\nОт 13.30 часа в Община Маджарово ще се проведе приемна за граждани с експерти от институцията на омбудсмана на Р България. \r\n*** \r\nОт 10.30 часа в Залата на архитектите в сградата на община Пазарджик самодейците от читалище „Н. Й. Вапцаров“ в село Бъта ще представят продукцията си по проект „Всеки си го може“. \r\n*** \r\nОт 09.30 часа в голямата заседателна зала на Дома на културата „Борис Христов“ заместник-министър Лъчезар Борисов ще открие информационен бизнес форум „Искаш бизнесът ти да расте? Ние имаме ноу-хау“. \r\n*** \r\nВ 11.00 часа в изложбената част на фоайето на първия етаж в НБ „Иван Вазов“ – Пловдив ще бъде открита изложбата „Чехословашката държавност – 1918 г.“. \r\n*** \r\nОт 11.00 часа в сградата на ОДМВР-Русе ще се проведе месечен брифинг. \r\n*** \r\nОт 18.00 часа в Историческия музей ще се открие изложбата „Лица от бойната слава на Русе“, посветена на 100-годишнината от края на Първата световна война. \r\n*** \r\nОт 13.30 часа в Община Свиленград  ще се проведе приемна за граждани с омбудсмана Мая Манолова и експерти от институцията. \r\n*** \r\nОт 10.00 часа в галерия „Седем” ще бъде открита изложбата „Спомени в шевици”, по проект „Майсторилница за сувенири” на НЧ „Отец Паисий-1936”.  \r\n*** \r\nОт 12.00  часа в залата на Областния информационен център ще бъдат представени условията за кандидатстване по процедура „Подобряване на производствения капацитет в малките и средни предприятия“, финансирана по Оперативна програма „Иновации и конкурентоспособност“ .   \r\n*** \r\nОт 11.00 часа в Зала 2 на Община Стара Загора ще се проведе заключителна пресконференция по проект “Вълшебна класна стая“. \r\n*** \r\nОт 15.00 часа в зала 203 на Община Стара Загора ще се проведе пресконференция на председателя на Общинския съвет Таньо Брайков. \r\n*** \r\nОт 18.00 часа във фоайето на Оперния театър ще бъде представен документалния филм на Елена Драгостинова и Йордан Бойчев, посветен на софийски дом на Борис Христов - „Сбъдването на мечтите“. \r\n*** \r\nОт 18.00 часа в къща музей „Гео Милев“ ще се състои премиерата на книгата „Смисълът – енциклопедия на бъдещето“ от Людмила Филипова. \r\n*** \r\nОт 18.30 часа в Регионална библиотека „Захарий Княжески“ ще бъде представена биографията на един от най-обичаните българи Орлин Горанов. \r\n*** \r\nОт 13.30 часа в Община Харманли  ще се проведе приемна за граждани с омбудсмана Мая Манолова и експерти от институцията.", "date": "2018.11.27", "title": "Предстоящи събития в страната за 28 ноември (Агенция „Фокус“)"}
{"url": "http://www.focus-news.net/news/2018/11/27/2595307/nikolay-aleksandrov-obedineni-patrioti-izkazvaneto-na-korneliya-ninova-za-byudzheta-na-nzok-e-za-da-vleze-v-novinarskite-emisii.html", "text": "Изказването на Корнелия Нинова е само заради медиите. Това трябваше да обяснят от ГЕРБ и повече да го развият. Това каза депутатът от ПГ на „Обединени патриоти“ Николай Александров след заявката на БСП, че ще внесе Закона за бюджета на НЗОК за 2019 година в Конституционния съд, предаде репортер на  Агенция „Фокус“ . „Ясно беше на всички, че за да влезе в новинарските емисии, трябваше да направи изказване на второ четене“, коментира той. „Може би Даниела Дариткова трябваше да призове БСП да аргументират всяко от 41 предложения, които гласят едно и също изречение, че параграфите се отменят. Ако това е алтернатива, да дойдат да обяснят 41 различни алтернативи“, посочи Николай Александров. „Не може с една ръка да внесеш вот на недоверие на тема „здравеопазване“, а с друга да внесеш 41 предложения, които да те оставят на същия хал“, каза още той. \r\nБиляна ИВАНОВА", "date": "2018.11.27", "title": "Николай Александров, „Обединени патриоти“: Изказването на Корнелия Нинова за бюджета на НЗОК е, за да влезе в новинарските емисии"}
{"url": "http://www.focus-news.net/news/2018/11/27/2595323/ministar-nikolina-angelkova-s-maystori-v-kulinariyata-shte-obedinim-usiliya-za-populyarizirane-na-stranata-chrez-unikalnata-balgarska-kuhnya.html", "text": "С майстори в кулинарията ще обединим усилия за популяризиране на страната чрез уникалната българска кухня. Това обсъдихме на работна среща с едни от най-известните специалисти в кулинарното изкуство в България, е написала Николина Ангелкова – министър на туризма, в профила си в социалната мрежа  „Фейсбук“ . „В разговора участваха Андрей Стоилов, президент на Българската асоциация на професионалните готвачи, шефовете Иван Манчев, Виктор Ангелов, Борис Петров, Лео Бианки, Иван Звездев, Ути Бъчваров, Жоро Иванов. Представих пред тях съвместния проект за 12-винено-кулинарни дестинации, който обхваща цялата страна и включва 55 общини, близо 120 туристически обекта, над 80 характерни храни и 12 традиционни винени сорта“, е написала още Николина Ангелкова.", "date": "2018.11.27", "title": "Министър Николина Ангелкова: С майстори в кулинарията ще обединим усилия за популяризиране на страната чрез уникалната българска кухня"}
{"url": "http://www.focus-news.net/news/2018/11/27/2595325/nimh-utre-meteorologichnata-obstanovka-shte-e-uslozhnena-valezhi-shte-obhvanat-tsyalata-stranata-na-mesta-shte-sa-znachitelni.html", "text": "През следващото денонощие под влияние на средиземноморски циклон, преминаващ южно от страната ще се създаде сложна метеорологична обстановка.  \r\nПрез нощта валежите ще обхванат страната, ще се усилят и на места ще са значителни. До сутринта почти навсякъде в Северна България и по високите полета на Западна дъждът ще премине в сняг, с изключение на североизточните райони, където все още ще превалява дъжд при отрицателни температури в приземния слой и ще се образуват поледици и обледяване на проводници.  Това съобщи за  Агенция „Фокус“  дежурният синоптик от НИМХ Красимир Стоев. \r\nУтре в Северна България и високите полета ще вали сняг и ще се образува снежна покривка. В по-голямата част от Южна България дъждът ще се примесва и ще преминава в сняг. Ще духа умерен, в Източна България силен до бурен север-североизточен вятър и в Добруджа, Лудогорието и по планинските проходи ще има снежни виелици и ще се образуват преспи и навявания. Застудяването ще продължи и в по-голямата част от страната температурите ще са с обратен денонощен ход. Сутринта температури ще са  минус 2 - 0° в Северна България до 4-8° в Южна България, а към 14 часа: минус 4 - минус 2° в Северна България  и  по високите полета, 2-4° в Горнотракийската низина.  \r\nПрез нощта срещу четвъртък снеговалежите ще продължат, значителни ще са в Южна България и там ще се образува снежна покривка с изключение на крайните югозападни райони. В Северна България снеговалежите ще отслабнат . \r\nАтмосферното налягане е значително по-ниско от средното за ноември – от север бързо ще се повишава. \r\nПо Черноморието ще духа силен и бурен северен вятър. Ще има валежи, като по северното крайбрежие дъждът ще премине в сняг. Температурите ще се понижават и към 14 часа ще бъдат от минус 2 – 0° по северното крайбрежие до 6-8° по южното. Температурата на морската вода е 10-13°. Вълнението на морето ще бъде 4-5 бала. \r\n Над планините ще е облачно, ще вали сняг. По старопланинските проходи ще има снежни виелици и ще се образуват навявания. Ще духа силен вятър от изток-североизток. Ще застудява и на 1200 метра максималната температура ще е около минус 2°, на 2000 метра – около минус 5°. \r\n В четвъртък и петък снеговалежите ще отслабнат, през първия ден ще са главно в Предбалкана и в югоизточната половина от страната, през втория - в Източна България. В югоизточните райони и в Родопите валежите ще са умерени. По-късно през деня в петък от югозапад облачността ще се разкъса. В четвъртък все още вятърът ще е умерен и силен, в петък - ще отслабва. В събота вятърът ще отслабне още и на места ще стихне. Ще бъде предимно слънчево, но на места в равнинната част от страната и в котловините сутринта ще има мъгла или ниска облачност. Студено, с минимални температури в по-голямата част от страната между минус 15° и минус 10°, а и дневните в Северна България ще остават под нулата, в Южна ще са предимно между 0° и 5°.", "date": "2018.11.27", "title": "НИМХ: Утре метеорологичната обстановка ще е усложнена, валежи ще обхванат цялата страната - на места ще са значителни"}
{"url": "http://www.focus-news.net/news/2018/11/27/2595327/sport-poseshtaemostta-v-seriya-a-se-vdiga.html", "text": "Посещаемостта в италианската Серия „А“ продължава да се качва, като за 13-ия кръг тя е била над 30 хиляди средно на мач. Миналия сезон е регистрирана най-много публика по италианските стадиони от 2010 и позитивната тенденция продължава. Това е едва седмият случай през последните 10 сезона, когато се постига подобно постижение. Последният път, когато над 30 хиляди са посетили кръг в италианското първенство през първата половина от сезона е през 2008-2009 година. Най-голяма средна посещаемост има Интер – 62 448 досега, следва Милан с 54 393, Рома с 40 162 и Ювентус с 39 699, тъй като стадионът на гранда от Торино побира едва 41 507 души. Наполи, Фиорентина и Лацио също събират средно над 30 хиляди на срещите си.", "date": "2018.11.27", "title": "Спорт: Посещаемостта в Серия „А“ се вдига"}
{"url": "http://www.focus-news.net/news/2018/11/27/2595328/krasimir-uzunov-petata-sreshta-mezhdu-pravitelstvata-na-kosovo-i-albaniya-mozhe-da-se-obobshti-kato-pat-kam-obedinenie.html", "text": "Петата среща между правителствата на Косово и Албания може да се обобщи като път към обединение. Това каза за обзорното предаване „Това е България“ на Радио „Фокус“ президентът на  Агенция и национална Радиоверига „Фокус“  Красимир Узунов. Той допълни, че според сръбската конституция Косово все още се води номинално като част от Сърбия. „Случиха се няколко неща между предишната и сегашната среща на правителствата. Първо, Еди Рама каза, че може да кандидатиран за общ президент на Косово и Албания. След това беше обявено, че ако не получат твърди гаранции за членство в ЕС, които са много имагинерни за Косово и Албания, те ще преминат към вътрешно обединение, след като им се отказва такова в общността. Подписаната митническа уния означава, че готовността на Албания само след 6 месеца да се присъедини към твърдите мерки за 100%- тови мита срещу сръбските стоки е категоричен признак за това“, каза още той. Според Красимир Узунов след Европейските избори Европа ще изглежда различно, предвид навлизането на германската „Алтернатива за Германия“, италианската „Лига“ и евроскептичните партии от другите страни-членки, и така обещаваната европейска перспектива на Западните Балкани става все по-далечна.", "date": "2018.11.27", "title": "Красимир Узунов: Петата среща между правителствата на Косово и Албания може да се обобщи като път към обединение"}
{"url": "http://www.focus-news.net/news/2018/11/27/2595329/kmetat-na-sofiya-yordanka-fandakova-shte-proveri-izpalnenieto-na-piloten-proekt-za-montirane-na-filtri-na-sgradi-koito-se-otoplyavat-na-tvardo-gorivo.html", "text": "Кметът на София Йорданка Фандъкова ще провери на 28 ноември в 10.30 часа изпълнението на пилотен проект за монтиране на филтри на сгради, които се отопляват на твърдо гориво. Това съобщиха от  пресцентъра на Столична община.  Кметът ще посети сградата на БКС на район „Красна поляна“, на бул. „Вардар“ 3, за да се запознае с ефективността на поставените филтри.", "date": "2018.11.27", "title": "Кметът на София Йорданка Фандъкова ще провери изпълнението на пилотен проект за монтиране на филтри на сгради, които се отопляват на твърдо гориво"}
{"url": "http://www.focus-news.net/news/2018/11/27/2595319/ministar-temenuzhka-petkova-ne-e-vyarno-che-otrabotenoto-yadreno-gorivo-prez-poslednite-2-3-godini-se-trupa-na-ploshtadkata-na-aets-kozloduy.html", "text": "Не е вярно, че отработеното ядрено гориво през последните 2-3 години се трупа на площадката на АЕЦ „Козлодуй”. Това заяви в предаването „Лице в лице” по  бТВ  министърът на енергетиката Теменужка Петкова в отговор на запитване от евродепутата Светослав Малинов. \r\nТемата, свързана с отработеното ядрено гориво, представлява част от нашата национална сигурност и всяка една интерпретация е меко казано нежелателна и опасна, заяви министърът. \r\nПо думите й България има договор, горивото се извозва на определена периодичност, имаме договор с Русия, това не е тайна, и спазваме всички изисквания на ЕС. \"Тази периодичност е такава, каквато налага спецификата на самото извозване на отработеното ядрено гориво\", допълни енергийният министър. Петкова коментира, че българските граждани трябва да бъдат абсолютно спокойни. \r\n„България повече от 40 години успешно управлява своята атомна централа, тя е една от най-сигурните в Европа, издържали сме най-високите стрес тестове и сме за пример пред останалите ядрени държави по отношение на това как се справяме и с отработеното ядрено гориво, и с управлението на нашата централа”, каза Теменужка Петкова.", "date": "2018.11.27", "title": "Министър Теменужка Петкова: Не е вярно, че отработеното ядрено гориво през последните 2-3 години се трупа на площадката на АЕЦ „Козлодуй”"}
{"url": "http://www.focus-news.net/news/2018/11/27/2595324/komisar-mariya-gabriel-prizovava-stranite-ot-tsentralna-i-iztochna-evropa-da-uvelichat-podkrepata-za-habovete-za-tsifrovi-inovatsii.html", "text": "На провеждащата се във Варшава Годишна среща за хъбовете за цифрови иновации, събрала повече от 300 участници от цяла Европа, българският еврокомисар по цифровата икономика и общество Мария Габриел насърчи държавите от ЕС, които до момента са недостатъчно представени в Европейската мрежа от хъбове за цифрови иновации, да увеличат подкрепата за тези центрове в техните региони. Комисарят призова тези държави да надградят върху успеха на проекта \"Интелигентни фабрики в новите държави членки на ЕС\", в който 34 организации в България, Хърватия, Кипър, Чешката република, Естония, Унгария, Латвия, Литва, Малта, Полша, Румъния, Словакия и Словения бяха подготвени да станат хъбове за цифрови иновации, съобщава  пресслужбата на Европейската комисия. \r\n\"Важно е всички европейски страни да могат да се възползват максимално от цифровите възможности. Хъбовете за цифрови иновации са основен елемент в нашата стратегия за гарантиране цифровизацията на европейската индустрия, особено на малките и средните предприятия. Само 1 от общо 5 от тях са високо цифровизирани в Европа. Затова насърчавам всички страни в ЕС активно да участват в мрежата от хъбове за цифрови иновации и да изкачат успешно обучените организации на следващо ниво, така че те да се превърнат в добре утвърдени хъбове за цифрови иновации. Това ще представлява и ключова стъпка за премахване на цифровото разделение“, заяви българският еврокомисар Мария Габриел.   \r\nТя подчерта също така важността на съвместните действия в тази област. Европейската комисия инвестира 100 милиона евро на година от „Хоризонт 2020“ в хъбове за цифрови иновации. 16 милиона евро от този бюджет ще бъдат посветени в следващите няколко години на разширяване на географското покритие на мрежата от хъбове за цифрови иновации, в което обучените вече хъбове ще могат да водят чрез даване на пример.  \r\nВ рамките на форума Мария Габриел връчи и наградата „I4MS“ , признаваща високите постижения на малки и средни предприятия при внедряването на иновации, цифрови технологии и експерименти. Испанската компания COMPASSIS спечели отличието за иновациите в софтуер за симулация при проектирането на кораби. Заедно с испанския център за цифрови иновации CESGA и други партньори в рамките на финансирания от ЕС проект Fortissimo, компанията е подобрила значително устойчивостта на корабите при сурови условия в морето.  „Тази награда е пример как хъбовете за цифрови иновации и европейските инициативи помагат на малките и средните предприятия да се възползват от цифровите технологии, за да подобрят своя бизнес чрез радикални иновации и чрез достигане до нови пазари“, коментира българският еврокомисар Мария Габриел.  \r\nПаралелно със събитието, държавите членки и Европейската комисия обсъдиха ролята на хъбовете за цифрови иновации в новия бюджет на ЕС и особено в програмата \"Цифрова Европа\", предложена от комисар Мария Габриел. Програмата предлага сериозно разгръщане на тези хъбове, които да играят ключова роля за достигане на ползите от стратегически технологии до целия бизнес и публичните администрации.", "date": "2018.11.27", "title": "Комисар Мария Габриел призовава страните от Централна и Източна Европа да увеличат подкрепата за хъбовете за цифрови иновации"}
{"url": "http://www.focus-news.net/news/2018/11/27/2595330/afp-ungariya-predpochete-da-ekstradira-ruski-trafikanti-na-orazhie-iskani-i-ot-sasht-v-rusiya-vashington-e-razocharovan.html", "text": "Държавният департамент на САЩ във вторник разкритикува осрто унгарското решение да екстрадира двама руски търговци на оръжие обратно в Русия, вместо да ги изпрати в Съединените щати, предава  AFP . \r\nСАЩ са поискали екстрадирането на бащата и сина си Владимир Любишин и Владимир Любишин младши на основание на договора за екстрадиция с Унгария. \r\nНо Будапеща е отхвърлила искането и е изпратила заподозрените в Русия, „където не е ясно дали те ще бъдат съдени“, заяви говорителят на Държавния департамент Хедър Науърт. \r\n\"Съединените щати са разочаровани от решението на унгарското правителство да екстрадира Любишини в Русия\", добави тя. \r\n„Унгария е партньор и приятел на САЩ, но това решение повдига въпроси за ангажимента на Унгария към сътрудничеството в областта на правоприлагането“. \r\nГоворителят на унгарското правителство Золтан Ковач отговори в „Туитър“, че решението се основава на съдебно решение и „съответните международни споразумения“. \r\nТой отбеляза, че през последните пет години Унгария е искала  екстрадиране девет пъти от САЩ. \r\n\"Осем от тях бяха отхвърлени\", пише Ковач. \r\nУнгарският премиер Виктор Орбан е един от малкото европейски лидери, които хвалят президента Доналд Тръмп, а отношенията между двете страни от НАТО обикновено са добри, отбелязва агенцията. \r\nЛюбишини живеят в Унгария от няколко години. \r\nСпоред унгарския уебсайт Direkt 36, унгарската антитерористична полиция ги арестува през 2016 г. в операция, проведена съвместно с американските власти. \r\n\"Съединените щати имаха солиден случай, изграден в сътрудничество с членове на унгарските правозащитни органи“, отбеляза още Науърт. \r\nПревод и редакция:", "date": "2018.11.27", "title": "AFP: Унгария предпочете да екстрадира руски трафиканти на оръжие, искани и от САЩ, в Русия, Вашингтон е „разочарован“"}
{"url": "http://www.focus-news.net/news/2018/11/27/2595332/sofiya-krastovishteto-na-ul-rakovska-i-bul-tsar-osvoboditel-e-zatvoreno-za-dvizhenie.html", "text": "Кръстовището на ул. „Раковска“ и бул. „Цар Освободител“ е затворено за движение до преминаване на факелното шествие под надслов „Български марш - Долу Ньой!“, , предаде репортер на  Агенция „Фокус“ .", "date": "2018.11.27", "title": "София: Кръстовището на ул. „Раковска“ и бул. „Цар Освободител“ е затворено за движение"}
{"url": "http://www.focus-news.net/news/2018/11/27/2595331/sofiya-zapochna-fakelno-shestvie-pod-nadslov-balgarski-marsh-dolu-nyoy-v-grada.html", "text": "Започна факелно шествие под надслов „Български марш - Долу Ньой!“ в града, предаде репортер на  Агенция „Фокус“ . Шествието е с маршрут от къщата музей на Иван Вазов, през ул. „Раковска“ до градинката пред НДК и статуята на Лъва от войнишкия мемориал. В него участват около 55 души. \r\nВ момента хората се движат по ул. „Раковска“, движението е затруднено. Веят се трибагреници и знамена на ВМРО. Млади момчета и момичета са облечени в български носии и носят запалени факли. \r\nШествието се организира от ВМРО по повод 99 години от подписването на Ньойския мирен договор. \r\nТеодора ПАТРОНОВА", "date": "2018.11.27", "title": "София: Започна факелно шествие под надслов „Български марш - Долу Ньой!“ в града"}
{"url": "http://www.focus-news.net/news/2018/11/27/2595334/veliko-tarnovo-sedmo-myasto-v-severozapadna-treta-liga-zae-futbolen-klub-akademik-svishtov.html", "text": "Седмо място в Северозападна Трета лига зае футболен клуб „Академик“ – Свищов. Това съобщи за  Радио „Фокус“ – Велико Търново  зам.-кметът на Община Свищов и председател на Управителния съвет на клуба Борислав Замфиров. Той припомни, че полусезонът приключи преди броени дни и футболистите от крайдунавския град се бориха със състезатели от общо 16 отбора. В последната среща, срещу отбора на Павликени, мачът завърши с равен резултат 2:2, с което домакините от Свищов събраха 23 точки. „На 6-то и 5-то място, съответно с 24 и 25 точки, са отборите на Ком (Берковица) и Севлиево (Севлиево).  Минималната разлика от 1 и 2 точки, дава реални шансове на Академик (Свищов) да заеме по-предни позиции през втория полусезон“, коментира още Замфиров. Освен това поясни, че футболистите на треньора Евгени Маринов са амбицирани да дадат най-доброто от себе си, за да заемат челни места в класирането по пътя към професионалната Втора лига. В момента, с реален шанс да влезе в Б група е отборът на Спартак (Плевен), който с 37 точки е първи в класирането при аматьорите. \r\nЛуиза ТРАНЧЕВА", "date": "2018.11.27", "title": "Велико Търново: Седмо място в Северозападна Трета лига зае футболен клуб „Академик“ – Свищов"}
{"url": "http://www.focus-news.net/news/2018/11/27/2595335/sofiya-vazstanoveno-e-dvizhenieto-na-krastovishteto-na-ul-rakovska-i-bul-tsar-osvoboditel.html", "text": "Възстановено е движението на кръстовището на ул. „Раковска“ и бул. „Цар Освободител\", предаде репортер на  Агенция „Фокус“ . Движението бе ограничено до преминаването на факелното шествие под надслов „Български марш - Долу Ньой!“. Участниците в шествието се движат към паметника на Незнайния войн. \r\nТеодора ПАТРОНОВА", "date": "2018.11.27", "title": "София: Възстановено е движението на кръстовището на ул. „Раковска“ и бул. „Цар Освободител\""}
{"url": "http://www.focus-news.net/news/2018/11/27/2595312/d-r-daniela-daritkova-gerb-korneliya-ninova-ne-znae-kak-da-osiguri-lekari-v-nay-otdalechenite-naseleni-mesta-po-skoro-se-zanimava-s-faunata.html", "text": "Сигурна съм, че Корнелия Нинова не знае как да осигури лекари в най-отдалечените населени места. Въпреки че ги обикаля, тя по-скоро се занимава с фауната, отколкото с проблемите в сектор „Здравеопазване“. Това каза депутатът от ПГ на ГЕРБ и председател на здравна комисия д-р Даниела Дариткова след заявката на БСП, че ще внесе Закона за бюджета на НЗОК за 2019 година в Конституционния съд, предаде репортер на  Агенция „Фокус“ . „Колегите от БСП като във вица с краставицата повтарят едно и също, защото ще дадат текста на Конституционния съд“, коментира тя. „Искам да подчертая, че склерозата и амнезията за скорошни събития е признак за ранна деменция, която е рискова за вашата столетна партия. На 6 ноември сме гледали на първо четене в пленарна зала законопроекта за бюджета на НЗОК“, посочи Даниела Дариткова. „Между двете четения сме внесли корекции, които в някои случаи кореспондират с предложенията на БСП за отпадане“, уточни тя. „Трудили сме се сериозно. Отнасяме се отговорно, а не искаме да печелим евтини политически дивиденти в сектор „Здравеопазване“, обяви Даниела Дариткова и призова БСП да престанат да манипулират и плашат българските граждани. „През следващата година ще имаме механизми, които ще направят системата по-ефективна, по-прозрачна и по-достъпна за българските граждани“, заяви тя. \r\nБиляна ИВАНОВА", "date": "2018.11.27", "title": "Д-р Даниела Дариткова, ГЕРБ: Корнелия Нинова не знае как да осигури лекари в най-отдалечените населени места, по-скоро се занимава с фауната"}
{"url": "http://www.focus-news.net/news/2018/11/27/2595339/deny-ukrayna-ukrayna-predostavi-humanitarna-pomosht-na-yemen-sudan-i-kongo-po-sluchay-golodomora-chudi-se-s-koy-da-e-frityof-nansen-ili-barnard-shoui-uoltar-dyuranti-ili-garet-dzhonsani.html", "text": "На 22 ноември президентът на Украйна Петро Порошенко е подписал указ „За предоставяне на хуманитарна помощ на Йеменската република, Република Судан и Демократическа Република Конго“. Тези държави не са посочени в Указа случайно: във всички тези страни свирепства ужасяващ глад, милиони страдат от тежки болести, недостиг на питейна вода, бойни действия и тероризъм. Важното за автора на  киевския ежедневник „День“  Игор Сюндюков е това, че този документ е подписан в по време на Мемориалната седмица в памет на жертвите на „голодомора“ – за който той смята, че е геноцид в Украйна през 1932-1933 година и това за него е истински символично. \r\nВ какво се изразява този символизъм, се разсъждава в материала: „Страната и народът, които са изпитали такава безгранична мъка, като Украйна преди 85 години, а може би и повече, е длъжна да чувства нечуждата болка на далечни, както ни се струва, народи, на другия край на земното кълбо“. \r\nАвторът коментира, че Указът на президента за оказване на помощ на тези страни е предизвикал нееднозначна реакция в политическите среди и в социалните мрежи. В материалът се обръща внимание на коментарите на експерти, които са посочвали, че през последните четири години (2013 – 2017) Украйна се е сринала от 47-о на 63-о място в глобалния индекс за продоволствена сигурност на ООН и че тази световна организация е отнесла Украйна към списъка на страните, където има проблеми с продоволствието. „Всичко това е така“, съгласява се авторът. „Но, ако ние сме цивилизовани хора и наистина се стремим да се ръководим от съвременните хуманистични ценности (надявам се, че е така, отбелязва Сюндюков), то не си ли струва да си спомним как благополучната, ‚прилична‘ Европа през 1932-1933 година в значителна степен (макар и не цялата, се забелязва също в материала) не е искала да чуе и види, а още по-малко да направи нещо, за да помогне на милионите украинци, които са измирали от страшна смърт“?  \r\nВ заключение Сюндюков поставя нещата по следния начин: „Не е задължително да се съгласявате с указа на Петро Порошенко, но тук стоим пред етическият избор: с кой сме – с Фритьоф Нансен или Бърнард Шоу? С Уолтър Дюранти или с Гарет Джонсън“? \r\nПревод и редакция:", "date": "2018.11.27", "title": "„День“ (Украйна): Украйна предостави хуманитарна помощ на Йемен, Судан и Конго по случай „голодомора“, чуди се с кой да е – Фритьоф Нансен или Бърнард Шоу? Уолтър Дюранти или Гарет Джонсън?"}
{"url": "http://www.focus-news.net/news/2018/11/27/2595322/nzok-shte-zaplashta-lekarstvata-za-domashno-lechenie-lekarstvata-v-bolnitsite-i-meditsinskite-izdeliya-pomoshtnite-sredstva-i-saorazheniya-za-horata-s-uvrezhdaniya.html", "text": "Парламентът реши Националната здравноосигурителна каса (НЗОК) да заплаща за медицинските изделия, предназначени за домашно лечение, за медицинските изделия, прилагани в болничната медицинска помощ, и за медицинските изделия, помощните средства, приспособленията и съоръженията за хората с увреждания, предаде репортер на  Агенция „Фокус“ . Договорите ще бъдат сключвани съответно с притежатели на разрешения за търговия на дребно с лекарствени продукти, с изпълнители на болнична медицинска помощ, с производители или търговци на едро с медицински изделия и с лица, осъществяващи предоставяне и ремонт на помощни средства, приспособления, съоръжения и медицински изделия за хора с увреждания. \r\nЦветилена СИМЕОНОВА", "date": "2018.11.27", "title": "НЗОК ще заплаща лекарствата за домашно лечение, лекарствата в болниците и медицинските изделия, помощните средства  и съоръжения за хората с увреждания"}
{"url": "http://www.focus-news.net/news/2018/11/27/2595340/dots-petko-hristov-iefem-ban-kalendar-sadarzhasht-nosiite-na-bezhantsite-ot-balgarskite-zemlishta-posveten-na-100-godini-ot-nyoyskiya-miren-dogovor.html", "text": "Календар, посветен на 100 години от Ньойския мирен договор представя Етнографския музей съвместно с Фондация „Българските корени“. Това каза за дневния блок „Добър ден“ на  Радио „Фокус“  доц. Петко Христов, директор на Институт за етнология и фолклористика с Етнографски музей – БАН. Той допълни, че календарът ще включва костюмите и носиите на бежанците, които са бягали от войни, репресии и въстания и са намирали спокойствие в България. По думите му ще включва 15 носии. \r\n„В календара те са 12, имайки предвид и трите на корицата – 15 носии. Те са от Македония, Тракия, Добруджа, Западни Покрайнини, т.е. от всичките краища, откъдето българите са идвали  в Родината, носейки често само носиите на гърба си, за съжаление, с усещането, че това е важно, това е най-ценното за тях, те са го дарявали в Народния Етнографски музей“.  \r\nДоц. Петко Христов обясни, че календарът ще бъде реверанс на картината на Иван Мърквичка „Три сестри“, която е рисувана преди Балканските войни и на която са изобразени три сестри, с носии от Мизия, Тракия и Македония, символизиращи единството на България.", "date": "2018.11.27", "title": "Доц. Петко Христов, ИЕФЕМ-БАН: Календар, съдържащ носиите на бежанците от българските землища, посветен на 100 години от Ньойския мирен договор"}
{"url": "http://www.focus-news.net/news/2018/11/27/2595338/sofiya-priklyuchi-fakelnoto-shestvie-balgarski-marsh-dolu-nyoy-v-grada.html", "text": "Приключи факелното шествие „Български марш - Долу Ньой!“ в града, предаде репортер на  Агенция „Фокус“ . То бе организирано от ВМРО по повод 99 години от подписването на Ньойския мирен договор. . В него участваха около 55 души, които носеха трибагреници и знамена на ВМРО. Млади момчета и момичета бяха облечени в български носии и носеха запалени факли. Шествието приключи с поднасяне на цветя и венци пред паметника на Незнайния войн. \r\nТеодора ПАТРОНОВА", "date": "2018.11.27", "title": "София: Приключи факелното шествие „Български марш - Долу Ньой!“ в града"}
{"url": "http://www.focus-news.net/news/2018/11/27/2595343/sport-sebastiyan-fetel-dade-nay-dobro-vreme-na-testovete-v-abu-dabi.html", "text": "Пилотът на Ферари Себастиян Фетел даде най-добро време на първия ден от тестовете на Пирели в Абу Даби след края на сезона. Втори остана Валтери Ботас с Мерцедес, а трети Ланс Строл с „Форс Индия“. Шампионът Люис Хамилтън не участва в мероприятието, а Кими Райконен се появи за първи път за новия си отбор Заубер, след като напусна Ферари след края на миналата кампания.", "date": "2018.11.27", "title": "Спорт: Себастиян Фетел даде най-добро време на тестовете в Абу Даби"}
{"url": "http://www.focus-news.net/news/2018/11/27/2595341/tass-ruskiyat-sad-arestuva-12-ukrainski-moryatsi-za-narushenie-na-granitsite-na-stranata.html", "text": "Районният съд в Симферопол във вторник арестува за два месеца 12 от 24 украински военни моряци, задържани около Кримския полуостров за нарушаване на границите на Русия, предава кореспондент на  ТАСС  от съда. \r\nСред арестуваните е също командирът на украинския малък брониран катер „Бердянск“ Роман Мокрюк. \r\nТАСС припомня, че на 27 ноември Върховната рада утвърди указа на президента Петро Порошенко за въвеждане на военно положение в страната от 28 ноември за срок от 30 дни. То се въвежда във Винницка, Луганска, Николаевска, Одеска, Сумска, Харковска, Черниговска, Донецка, Запорожка и Херсонска области във вътрешните води на Украйна в Азовско-Керченската акватория. \r\nПовод за решението за обявяване на военно положение в Украйна стана инцидент в района на Керченския пролив, където на 25 ноември три кораба от Военноморските сили на Украйна, плаващи от Одеса към Мариупол, незаконно пресякоха държавната граница на Русия, влязоха в руските териториални води и започнаха да осъществяват опасни маневри. Корабите от ВМС на Украйна са игнорирали нееднократните предупреждения и искания да спрат, което е принудило руската страна да използва оръжие за тяхното принудително спиране, отбеляза агенцията. \r\nВсичките три кораба са задържани, трима украински военнослужещи са ранени в хода на инцидента, оказана им е медицинска помощ и живота им не се намира в опасност. За нарушението на държавната граница на Русия е възбудено наказателно дело, припомня още ТАСС. \r\nПревод и редакция:", "date": "2018.11.27", "title": "ТАСС: Руският съд арестува 12 украински моряци за нарушение на границите на страната"}
{"url": "http://www.focus-news.net/news/2018/11/27/2595344/vidin-vidinskata-regionalna-biblioteka-mihalaki-georgiev-organizirat-sreshta-razgovor-s-ivinela-samuilova.html", "text": "Регионална библиотека „Михалаки Георгиев” организират среща разговор с Ивинела Самуилова. Събитието ще се състои на 29 ноември, четвъртък, от 17.30 часа в залата за изяви на отдел „Заемна за възрастни”, съобщиха от  библиотеката.  Ивинела Самуилова е един от най-популярните и обичани съвременни български автори. Нейните книги са отличени с най-важната награда – любовта и признанието на читателите. Романите „Животът може да е чудо“ и „Къде отиваш, пътнико?“ спечелиха първо и второ място в националния конкурс „Книгата, която ме вдъхновява“. „Жената, която търсеше любовта“ бе удостоен с приза „Носител на всенародната любов“ в конкурса „Копнеж по човечни книги“. „Гатанки от небето“ зае четвърто място в литературната надпревара „Любима книга на България“ за 2015 г., а романът „Бабо, разкажи ми спомен“ бе избран от читателите за „Любима книга на България“ за 2016 г. \r\nСлед възторжения прием на „Бабо, разкажи ми спомен“, Ивинела Самуилова ни предлага различно по жанр, но не по-малко вълнуващо осмисляне на темата за родното. Новата й книга – „Пътеписи за душата на България“, включва петнайсет истории, които завладяват, вдъхновяват и разпалват любовта към родината. „Пътеписи за душата на България“ не е просто пътеводител. Всеки разказ за пътешествията на авторката до различни кътчета на страната носи дълбоко послание. Неочакваните срещи по пътя, поетичното преживяване на природата, провокативният поглед към историята, задълбоченото вникване в традицията, споделените съкровени мисли и искрената емоция ни повеждат към дълбините на душата на България. Поднесени увлекателно, затрогващо, но и с типичния за авторката свеж хумор, петнайсетте истории завладяват, вдъхновяват за пътешествия и разпалват любовта към родното.", "date": "2018.11.27", "title": "Видин: Видинската Регионална библиотека „Михалаки Георгиев” организират среща разговор с Ивинела Самуилова"}
{"url": "http://www.focus-news.net/news/2018/11/27/2595346/plovdiv-oshte-113-detsa-sa-klasirani-za-detskite-zavedeniya-pri-poredniya-priem-v-grada.html", "text": "В проведеното на 27 ноември текущо класиране за прием в детските заведения на град Пловдив взеха участие 360 деца. Това съобщиха за  Радио \"Фокус\" - Пловдив  от Общината. От тях най-много са децата на яслена възраст – 175. За първа възрастова група заявления за участие в класирането бяха подадени за 102 деца, за втора – 60, за трета подготвителна група – 14 деца и 9 деца кандидатстваха за четвърта подготвителна група. \r\nЗа класирането бяха обявени общо 380 свободни места, като 76 от тях за децата в яслена възраст, 81 – за първа възрастова група, 46 – за втора възрастова група, 116 – за трета подготвителна група и 61 места за четвърта подготвителна група. \r\nКласирани бяха общо 113 от кандидатстващите – 56 деца за детските ясли, 26 за първа възрастова група, 16 за втора възрастова група, 11 за трета подготвителна група и 4 за четвърта подготвителна група. За всички класирани деца следва записване при директорите на детските градини и ясли в определения от Графика на дейностите срок 3 декември. \r\nСлед класирането на 27 ноември остават незаети общо 267 места, съответно за яслени групи – 20 места, за първа група – 55, за втора група – 30 и за подготвителните групи съответно 105 за трета и 57 за четвърта. Анализите показват, че 43 от некласираните деца са записани и посещават детски заведения, но желаят преместване по различни причини. \r\nДо края на календарната 2018 година ще бъде проведено още едно класиране – на 13 декември. Свободните места за него ще бъдат обявени в срок до 4 декември 2018 г. Предстои утвърждаване на графика на дейностите за следващата календарна 2019 г., след което родителите ще могат да се запознаят с предвидените класирания след публикуването му на интернет страницата на системата dz-priem.plovdiv.bg.", "date": "2018.11.27", "title": "Пловдив: Още 113 деца са класирани за детските заведения при поредния прием в града"}
{"url": "http://www.focus-news.net/news/2018/11/27/2595337/sofiya-uchastnitsite-vav-fakelnoto-shestvie-balgarski-marsh-dolu-nyoy-se-pokloniha-pred-pametnika-na-neznayniya-voyn.html", "text": "Участниците във факелното шествие „Български марш - Долу Ньой!“ се поклониха пред паметника на Незнайния войн, предаде репортер на  Агенция „Фокус“ . Пред паметника слово  за смисъла на Ньойския договор и значението му за българската история произнесе Красимир Богданов от ВМРО.  \r\nТеодора ПАТРОНОВА", "date": "2018.11.27", "title": "София: Участниците във факелното шествие „Български марш - Долу Ньой!“ се поклониха пред паметника на Незнайния войн"}
{"url": "http://www.focus-news.net/news/2018/11/27/2595345/nimh-zhalt-i-oranzhev-kod-e-v-sila-za-snyag-poleditsi-vyatar-i-dazhd-v-tsyalata-strana-za-28-noemvri.html", "text": "Жълт и оранжев код е в сила за сняг, поледици, вятър и дъжд в цялата страна, сочи справка на сайта на  НИМХ . Жълт код за валежи от сняг е в сила за областите Перник, София град, София област, Видин, Монтана, Враца и Плевен.  Очаква се снежната покривка да достигне средно между 10 и 20 см. \r\nСъщата степен на опасност, но за дъжд и сняг е обявена в областите Кюстендил, Благоевград, Пазарджик, Смолян и Пловдив. В тези райони през нощта ще завали дъжд, през деня ще премине в сняг. До полунощ ще се образува неравномерна снежна покривка. Ще се усили вятърът от север-североизток, до 20-25 м/с. \r\nЖълта предупредителна степен  за дъжд и вятър и сняг и вятър е в сила за 10 области на страната.  \r\nЗа дъжд и вятър -Кърджали, Хасково, Ямбол, Сливен и Стара Загора. През нощта ще завали дъжд, през деня ще премине в сняг. До полунощ ще се образува снежна покривка. Ще се усили вятърът от север-североизток, до 15-25 м/с. \r\nЗа сняг и вятър – Ловеч, Габрово, Велико Търново, Русе и Силистра. В тези райони ще вали сняг и ще се натрупва снежна покривка, до полунощ средно между 15 и 30 см. Ще се усили североизточният вятър, до 20-25 м/с и ще има виелици и навявания. \r\nОранжев код за вятър, сняг и поледици обявен в областите – Търговище, Разград, Шумен, Добрич, Варна и Бургас.  През нощта ще завали дъжд, през деня във вътрешността на областта ще премине в сняг. До полунощ ще се образува неравномерна снежна покривка. Ще се усили североизточният вятър, до 20-25 м/с и ще има виелици и навявания.", "date": "2018.11.27", "title": "НИМХ: Жълт и оранжев код е в сила за сняг, поледици, вятър и дъжд в цялата страна за 28 ноември"}
{"url": "http://www.focus-news.net/news/2018/11/27/2595333/sliven-protestno-avtoshestvie-sreshtu-sotsialnata-nespravedlivost-se-provede-i-tazi-vecher-v-grada.html", "text": "Протестно автошествие срещу социалната несправедливост се проведе и тази вечер в Сливен, предаде репортер на  Радио „Фокус“ – Сливен . Автомобили на протестиращите отново тръгнаха от площад „Хаджи Димитър“ на обиколка по основните улици и булеварди. Отново десетки протестиращи се събраха за да изразят своята позиция за случващото се в страната и да настояват за оставка и реформи. \r\nОт 11 ноември протестите в града не са прекъсвали. Протестиращите са категорични, че няма да прекратят протестите, докато не бъдат постигнати техните искания. В петък протестът ще премине по различен начин. Тогава в града ще има шествие с тиквени фенери. Всеки желаещ може да донесе тиква или кратуна и да се включи в протеста, който ще премине по главната улица до кръстовище „Розова градина“ и обратно до централния градски площад. \r\nЛюдмила ЙОРГОВА", "date": "2018.11.27", "title": "Сливен: Протестно автошествие срещу социалната несправедливост се проведе и тази вечер в града"}
{"url": "http://www.focus-news.net/news/2018/11/27/2595336/vitsepremierat-ekaterina-zaharieva-naprezhenieto-mezhdu-rusiya-i-ukrayna-e-tezhko-balgariya-prizovava-za-barza-deeskalatsiya.html", "text": "Ситуацията с напрежението между Русия и Украйна е тежка, като международната общност и България призовава за бърза деескалация и освобождаването на пленените украински моряци и кораби, както и за разрешаване на цялостния конфликт. Това заяви в студиото на „Още от деня“ по  БНТ  вицепремиерът и министър на външните работи Екатерина Захариева. Тя коментира и напрежението между Сърбия и Косово. По думите ѝ правата на българските граждани след Брекзит са гарантирани. Според нея напрежението между Русия и Украйна е резултат заради все още продължаващия конфликт за Крим, но може да има и вътрешнополитически причини. Тя припомни, че има договор за свободен достъп до Азовско море и Керченския проток, както и международна конвенция за морско право на ООН. „Международната общност призовава и военното положение да не накърнява гражданските свободи в районите, където то е обявено“, припомни Захариева и добави, че засега няма данни за нарушаване на правата на българите в тези райони. Тя допълни, че това ще бъде тема на срещите на НАТО и на външните министри в началото на декември. „Призивът е за успокояване на ситуацията и връщане на масата на преговорите. Българската позиция, в съответствие с общоевропейската, е че Косово трябва да свали наложените търговски тарифи“, заяви Захариева по въпроса с напрежението между Сърбия и Косово. „Пътят за успокояване на това напрежение и мотивацията за него е членството в ЕС“, добави тя. \r\n„Идеята за прекрояване на границите на Балканите се лансира в публичното пространство за разрешаване на конфликта между Белград и Прищина, но пътят за постигането на трайното разрешаване на конфликтите е „помирение в сърцата“, без което дори размяна на територии не би било трайно решение“, заяви Захариева. Тя допълни, че все пак е опасно да се говори за прекрояване на границите на Балканите, за да не се стигне до ефект на доминото. \r\n„По изрично настояване на България, има специален фокус за правата на европейските граждани във Великобритания, така че българите ще могат да кандидатстват за статут за уседналост“, заяви вицепремиерът Захариева. Според нея някои условия обаче ще се променят. „Българските граждани, които пребивават от пет години във Великобритания към датата на изтичане на преходния период до 2020 г., ще имат право на статут за уседналост. Тези, които нямат такъв период, ще могат да кандидатстват за временен статут, за да направят тези пет години. Процедурата трябва да бъде евтина и сложна, като по първоначална информация тя ще се извършва онлайн, но и на хартия“, обясни външният министър. По думите ѝ българските граждани трябва да имат международен паспорт с биометрични данни, а тези, които нямат такъв, трябва да си издадат такива. \r\n„Разбира се, ще окажем пълно съдействие на българските граждани, заради което подобряваме конкулското обслужване. Това, което е важно за България, присъства в декларациите за Брекзит“, каза още Екатерина Захариева.", "date": "2018.11.27", "title": "Вицепремиерът Екатерина Захариева: Напрежението между Русия и Украйна е тежко, България призовава за бърза деескалация"}
{"url": "http://www.focus-news.net/news/2018/11/27/2595342/parlamentat-udalzhi-rabotnoto-si-vreme-do-priemaneto-na-byudzhetite-na-nzok-i-doo-za-2019-godina.html", "text": "По предложение на ГЕРБ парламентът удължи работното си време до приемането на бюджетите на НЗОК и ДОО за 2019 година, предаде репортер на  Агенция „Фокус“ . „За“ гласуваха 92 депутати, 25 бяха против, а 24 се въздържаха. Парламентът все още не е приключил с бюджета на НЗОК, дебатите продължават вече почти 7 часа. \r\nБиляна ИВАНОВА", "date": "2018.11.27", "title": "Парламентът удължи работното си време до приемането на бюджетите на НЗОК и ДОО за 2019 година"}
{"url": "http://www.focus-news.net/news/2018/11/27/2595349/gen-chavdar-chervenkov-rusiya-shte-zategne-rezhima-i-shte-sazdava-problemi-na-ukrayna-za-preminavaneto-na-voenni-korabi-ot-cherno-v-azovsko-more.html", "text": "Русия ще затегне режима и ще създава проблеми на Украйна за преминаването на военни кораби от Черно в Азовско море. От друга страна, Украйна се надява САЩ и ЕС да притиснат Русия и да ѝ наложат допълнителни санкции, но Западът изглежда няма желание за такива действия. Това каза в обзорното предаване „Това е България“ на  Радио „Фокус“  бившият ръководител на военното разузнаване и бивш министър на вътрешните работи ген. Чавдар Червенков за ситуацията след конфликта в Керченския пролив. Той уточни, че сама Украйна не може да предприеме нищо срещу Русия. „Украйна действа и ще действа доста предпазливо, защото с настъпването на зимата тя сама нищо не може да направи срещу Русия, никакви санкции не може да предприеме, колкото и там да се дрънка оръжие и колкото и да се правят демонстрации и да се палят коли пред руското посолство. Прогнозата ми е такава – сезонът не е подходящ за някакви резки действия, особено от страна на Украйна. Тя продължава да е силно зависима от руските енергийни източници. Според мен нещата ще затихнат и до две седмици няма да си спомняме за конфликта.“ Ген. Червенков каза още, че Украйна ще се опита да излезе от двустранното ѝ споразумение с Русия от 2014-та година за достъп до Керченския пролив и ще търси начин да се въведе свободен режим за всички страни, но едва ли Русия ще се съгласи на такова решение.", "date": "2018.11.27", "title": "Ген. Чавдар Червенков: Русия ще затегне режима и ще създава проблеми на Украйна за преминаването на военни кораби от Черно в Азовско море"}
{"url": "http://www.focus-news.net/news/2018/11/27/2595348/blagoevgrad-v-grada-shte-se-provede-praznik-na-gratskata-kultura-na-28-noemvri.html", "text": "„Празник на гръцката култура в Благоевград“ ще се проведе в областния център на 28 ноември. Това съобщиха за  Радио „Фокус“ – Пирин  от Областна администрация – Благоевград. Събитието се състои в зала „Пейо Яворов“ от 18.00 часа. С него Благоевград ще отбележи Европейската година на културното наследство – 2018. В областния център на Пиринско ще пристигат десетки изпълнители от съседна Гърция, които ще представят културата на Древна Елада с нейните музика, танци и обичаи. По покана на областния управител Бисер Михайлов, на сцената на зала „Пейо Яворов“ ще се качат десетки изпълнители от  културно-образователен клуб „Македония“ от Нео Керамиди, Република Гърция. В продължение на час и половина те ще представят песни, музика и танци, част от културната наследство на южната ни съседка. \r\nПреди концерта, със съдействието на Областен информационен център – Благоевград, във фоайето на залата ще бъде подреден демонстрационен щанд на българо-гръцкото партньорство. На щанда ще бъдат поставени информационни материали, брошури, флаери и други материали, изготвени в хода на успешно реализирани проекти между Гърция и България. \r\nЦелта на Европейската година на културното наследство е да се насърчат повече хора да откриват и изучават културното наследство на Европа, както и да се засили чувството на принадлежност на европейците към общото европейско семейство. Идеята на годината е всеки да преживее, да оцени и да се наслади на културното наследство на отделните страни на Стария континент. \r\nЛивия НИНОВА", "date": "2018.11.27", "title": "Благоевград: В града ще се проведе празник на гръцката култура на 28 ноември"}
{"url": "http://www.focus-news.net/news/2018/11/27/2595350/pazardzhik-samodeytsi-ot-panagyurskoto-selo-bata-shte-predstavyat-avtentichni-obichai-pod-mototo-vseki-si-go-mozhe.html", "text": "Самодейците от читалище „Н. Й. Вапцаров“ в село Бъта ще представят продукцията си по проект „Всеки си го може“ на 28 ноември в Пазарджик, съобщи за  Радио „Фокус“ – Пазарджик  Георги Александров, кмет на панагюрското село. Той уточни, че новата сценична изява самодейците от читалището ще представят най-напред пред сериозната аудитория от представители на читалищата в област Пазарджик. Събитието ще се състои в Залата на архитектите в сградата на община Пазарджик от 10.30 часа. „Проектът предвижда представяне на автентичния бътовски фолклор, съхранен през десетилетията от няколко поколения даровити самодейци. Програмата предвижда възстановка на посрещането на младите жътвари на мегдана привечер.  Музикалното оформление е с жива музика, а публиката ще има възможност да дегустира традиционни храни, приготвяни от сръчните бътовски домакини по рецепти, станали традиционни и любими за всяка трапеза от поколения назад. Гостите ще могат да разберат и как се прави костюм за кукер, ще научат една песен и едно типично местно хоро“, коментира Александров. \r\nВаня НИКОЛОВА", "date": "2018.11.27", "title": "Пазарджик: Самодейци от панагюрското село Бъта ще представят автентични обичаи  под мотото „Всеки си го може“"}
{"url": "http://www.focus-news.net/news/2018/11/27/2595352/krasimir-uzunov-pri-obedinenie-na-vsichki-teritorii-koito-se-naselyavat-ot-albantsi-shte-zapochne-obratnoto-broene-za-makedoniya.html", "text": "При обединение на всички територии, които се населяват от албанци, ще започне обратното броене за Македония. Това каза за обзорното предаване „Това е България“ на  Радио „Фокус“  президентът на  Агенция и национална Радиоверига „Фокус“  Красимир Узунов. „Албанците искат обединение, както ние преди 100 години сме искали и сме мечтали за обединение на българските земи, затова сме влезли в безогледни войни. Те искат да живеят в една държава т.е. албанците от Косово, тези от Македония, тези от Албания – да живеят в една обща държава. Първата стъпка е митнически съюз и облекчения, после, както казваше ген. Червенков, ще станем свидетели на мини-ЕС между Косово и Албания. Когато се обединят албанците от Печ, от Прищина, Призрен, Джаковица с тези от Кукс, от Драч, от Шкодра – тогава как ще откажем правото да се обединят албанците от Струга, от Дебър, Кичево, Заяц, половин Скопие, от Куманово, та да стигнем до нашата граница“, каза още Красимир Узунов. Според него процеса на обединението на албанците е необратим. Ако се реализира обединението на албанците в една държава, то следващата стъпка е ревизия на границите на държавите на Балканския полуостров, обобщи Узунов.", "date": "2018.11.27", "title": "Красимир Узунов: При обединение на всички територии, които се населяват от албанци, ще започне обратното броене за Македония"}
{"url": "http://www.focus-news.net/news/2018/11/27/2595351/tass-es-prekrati-makrofinansovata-pomosht-za-moldova.html", "text": "Молдова няма да получи обещаната от Европейския съюз макрофинансова помощ до този момент, в който властите в Кишинев не изпълнят поставените от Брюксел условия, сред които са провеждането на прозрачни парламентарни избори, борба с корупцията и реформа на съдебната система, предава руската информационна агенция  TACC . \r\nСъответната информация се съдържа в пресрелийз, публикуван на интернет страницата на делегацията на ЕС в Молдова. \r\n„В съответствие със стриктните условия, Европейската комисия реши да преразгледа финансовата помощ и да пренасочи подкрепата, която бе предоставена на проектите, необходими в полза на молдовците\", се казва в документа. Причината е корупцията, беззаконието и липсата на реформи, става ясно още от текста. Сред изброените проблеми се подчертават следните: липсата на задълбочено разследване на кражбата на около един милиард евро  от банковата система на Молдова през 2014 г., организирането на честни парламентарни избори през февруари 2019 г. и борбата срещу корупцията в най-високите ешелони на властта. \r\nНа 20 ноември в Брюксел бе подписан меморандум за предоставяне на макрофинансова помощ от ЕС в размер на 100 милиона евро , 40 милиона евро от които - под формата на безвъзмездна помощ, а останалите 60 милиона евро - под формата на заем при изключително изгодни условия. Но впоследствие отношенията между Кишинев и Брюксел се влошиха. След като молдовските власти анулираха резултатите от кметските избори в Кишинев, Европейската комисия реши да прекрати разпределението на парите. Тереза Герова", "date": "2018.11.27", "title": "ТАСС: ЕС прекрати макрофинансовата помощ за Молдова"}
{"url": "http://www.focus-news.net/news/2018/11/27/2595355/kyustendil-do-kraya-na-mesets-dekemvri-shte-se-sastoyat-besedi-na-tema-patna-bezopasnost-s-vsichki-detsa-ot-nachalen-kurs-na-obuchenie.html", "text": "До края на месец декември ще се състоят беседи на тема „Пътна безопасност” с всички деца от начален курс на обучение. Това съобщиха за  Радио „Фокус” – Кюстендил  от пресцентъра на Областна дирекция на МВР – Кюстендил. Провеждат се ежеседмични занимания. До края на годината ще бъдат обхванати с беседи учениците от първи до четвърти клас на територията на цялата област. Беседи се провеждат и с възпитаниците на датските градини в региона. В рамките на беседите са засяга темата за безопасност на движението, начините на придвижване в есенно-зимния сезон, правилата за безопасност и други. Пътните полицаи изнасят и беседи по теми, които вълнуват учениците. Те са съобразени и с възрастта на участниците в срещите. \r\nВенцеслав ИЛЧЕВ", "date": "2018.11.27", "title": "Кюстендил: До края на месец декември ще се състоят беседи на тема „Пътна безопасност” с всички деца от начален курс на обучение"}
{"url": "http://www.focus-news.net/news/2018/11/27/2595374/the-jerusalem-post-iran-gubi-tarpenie-s-es.html", "text": "Ръководителят на Иранската организация за атомна енергия Али Акбар Салехи предупреди, че Техеран губи търпение с Европейския съюз, отбелязва израелския вестник  The Jerusalem Post . \r\n„Ако не можем да продадем петрола си и не се радваме на финансови сделки, не мисля, че запазването на сделката (за ядрената програма на страната) ще ни донесе повече полза\", подчерта Салехи, като се обърна към Върховния представител на ЕС по външните въпроси и политиката на сигурност Федерика Могерини с думите, че откакто Брюксел даде обещание за продължаване на търговията с петрол въпреки американските санкции, Иран е изгубил търпение в очакване на развитие. „Излязохме от предварителния график още преди месеци“, отбеляза Салехи след среща с Могерини в Брюксел. \r\nРъководителят на Иранската организация за атомна енергия подчерта, че страната може да възобнови 20-процентното си обогатяване на уран, ако не види икономическата полза от споразумението от 2015 г. със световните сили.  \r\nСпоразумението от 2015 г. задължи Иран да ограничи спорната си ядрена програма, широко разглеждана на Запад като прикрито усилие за разработване на средства за създаване на атомни бомби, в замяна на прекратяването на международните санкции. \r\nАмериканският президент Доналд Тръмп оттегли САЩ от споразумението през май тази година, а по-рано този месец и наложи санкции за иранския износ на петрол, припомнят от редакцията. Тереза Герова", "date": "2018.11.27", "title": "The Jerusalem Post: Иран „губи търпение“ с ЕС"}
{"url": "http://www.focus-news.net/news/2018/11/27/2595372/milcho-dongov-kmet-na-selo-ivaylo-nyama-problemi-s-prestapnostta-v-seloto.html", "text": "Няма проблеми с престъпността в село Ивайло, каза за  Радио „Фокус“ - Пазарджик  Милчо Донгов, кмет на населеното място. По думите му е имало само един сигнал за откраднат часовник, но се оказа ,че внуците на човекът са го взели. „Няма проблем и с незаконната сеч в селото. От близо 2, 3 години , ако някой има намерение  да вземе нещо идва  в кметството и иска разрешение. Видеонаблюдение в селото все още няма, макар че предо година се оптахме да сключим договор с фирма за поставяне на 8 камери на възлови места , но фирмата се разпадна за съжаление и наистина имаме крещяща нужда от наблюдение“, каза кметът и добави, че камери има единствено пред 2 частни магазина и ако се налага собствениците  са отзивчиви и  предоставят записите. „Мобилните полицейски  екипи идват редовно в селото за решаване на проблемите на хората , като единственото нарушение е, вдигането на шум в  късните часове и силната музика. От младежите, които се събират на групички. Другият проблем е изхвърлянето на боклук на нераглементираните сметища, но успяваме до някъде да хванем нарушителите“, каза Донгов. \r\nРадослава МУРДЖЕВА", "date": "2018.11.27", "title": "Милчо Донгов, кмет на село Ивайло: Няма проблеми с престъпността в селото"}
{"url": "http://www.focus-news.net/news/2018/11/27/2595376/kanal-5-makedoniya-za-parvi-pat-nachelo-na-gsht-na-vs-na-sloveniya-zastava-zhena.html", "text": "Новият началник на Генералния щаб на Въоръжените сили на Словения ще бъде жена. Това е Аленка Ерменц, която миналата седмица стана първата жена в страната с армейски чин генерал, предава скопската телевизия  „Канал 5“ . \r\nЕрменц заменя на поста Алан Гедер, който бе назначен за началник на ГЩ през февруари тази година. На заседание на правителството в Любляна министърът на отбраната Карл Ерявец предложи Ерменц да заеме ръководния пост.  \r\nТелевизията пояснява, че Ерменц е завършила Факултета по обществени науки в Любляна и Кралския колеж за военни науки в Лондон. Във ВС на Словения тя служи вече 27 г. През март бе назначена за заместник-началник на ГЩ, най-високата дотогава позиция за жена в армията на Словения. . Тереза Герова", "date": "2018.11.27", "title": "„Канал 5“ (Македония): За първи път начело на ГЩ на ВС на Словения застава жена"}
{"url": "http://www.focus-news.net/news/2018/11/27/2595347/faz-partiite-ot-golyamata-koalitsiya-v-berlin-podkrepiha-s-golyamo-mnozinstvo-globalniya-pakt-na-oon-za-migratsiyata.html", "text": "Партиите от голямата коалиция в Берлин – Съюза (ХДС/ХСС) и Германската социалдемократическа партия (ГСДП) – подкрепиха с голямо мнозинство спорния Глобален пакт на ООН за миграцията, съобщава националният ежедневник  Die Frankfurter Allgemeine Zeitung . \r\nДепутатите от двете правителствени фракции гласуваха в Бундестага за съвместно планирана проекторезолюция относно пакта. Германският парламент трябва да вземе решение за документа с гласуване, насрочено за четвъртък.  \r\nПо-рано от Съюза (ХДС/ХСС) дадоха индикации, че ще преосмислят присъединяването на Германия към глобалния документ, който трябва да бъде подписан на специална конференция в Мароко на 10-11 декември. Тереза Герова", "date": "2018.11.27", "title": "FAZ: Партиите от голямата коалиция в Берлин подкрепиха с голямо мнозинство Глобалния пакт на ООН за миграцията"}
{"url": "http://www.focus-news.net/news/2018/11/27/2595377/spaska-tarandova-fondatsiya-globalni-biblioteki-balgariya-golyama-e-nuzhdata-sred-predstavitelite-na-malkiya-biznes-ot-novite-vazmozhnosti-na-tsifrovata-sreda.html", "text": "От една страна, има голяма нужда сред представителите на малкия бизнес в страната от това да знаят какви нови възможности им предлага цифровата среда. Това каза за  Радио \"Фокус“-Пловдив  Спаска Тарандова, изпълнителен директор на Фондация „Глобални библиотеки – България“, във връзка с резултатите от проекта „Дигитални умения за малките и средни  предприятия в България“. “Има нужда от гледна точка на услуги, на оптимизиране на работата, когато става въпрос за малък бизнес, за достигане на повече клиенти“, каза още Тарандова. По думите й от друга страна, проектът показва, че все още сред представители на обучителни организации, на местна власт няма разбиране, че в съвременните условия библиотеките са центрове, които предлагат достъп до знания и информация за всеки. „Трябва да се работи в тези две посоки, за да може това, което постигнахме в рамките на проекта, да се популяризира, да се използва и да се надгражда“, добави още директорът. По думите й в проекта са включени около 30 фирми от областите Пловдив, Смолян и Стара Загора. Тарандова каза още, че това, което е създадено по проекта, може да се използва от всички библиотеки в страната. „Те могат да помагат на представителите на малкия бизнес по места да си правят регистрация и да ползват тези материали, които са качени в платформата“, каза още Тарандова. По думите й по модела на Латвия ще се търсят варианти да има присъствени, кратки обучения на място, в библиотеките с национални експерти, след което ще могат да използват сами допълнителните материали, които са създадени и са достъпни. \r\nЛатвийската асоциация за информационни и комуникационни технологии успешно си е партнирала с Министерството на икономиката в Латвия през изминалите пет години. Вследствие на това се обучават представители на малкия бизнес.През първите две години обученията са финансирани на 100% от министерството. През новия период от 2016 до 2020 година фирмите заплащат 30%. ‘Въпреки това интересът не намалява. Обученията са максимално практични, материалите са полезни“, каза още Тарандова. \r\nПроектът „Дигитални умения  за малките и средни  предприятия в България“ се изпълнява от Фондация „Глобални библиотеки – България“ в партньорство със Сдружение „Произведено в България – съюз на малкия и среден бизнес“ и Латвийската асоциация за информационни и комуникационни технологии. Проектът се изпълнява и в тясно сътрудничество  и  с  регионалните  библиотеки в областите Пловдив, Смолян  и  Стара Загора. Проектът е финансиран по процедура „Транснационални и дунавски партньорства за заетост и растеж“ на Оперативна програма „Развитие на човешките ресурси“ 2014 –2020, съфинансирана от Европейския съюз чрез Европейския социален фонд. Общата стойност на проекта е 168 393,58 лв., от които европейското финансиране е 159 973,89 лева, а национално съфинансиране от държавния бюджет е в размер на 8 419,69 лева. Периодът на изпълнение на проекта е 14 месеца и ще приключи в края на декември 2018 г \r\nМария РУСЕВА", "date": "2018.11.27", "title": "Спаска Тарандова, Фондация „Глобални библиотеки – България“: Голяма е нуждата сред представителите на малкия бизнес от новите възможности на цифровата среда"}
{"url": "http://www.focus-news.net/news/2018/11/27/2595378/ria-novosti-nato-obeshta-prakticheska-podkrepa-za-ukrayna-sled-intsidenta-v-azovsko-more.html", "text": "НАТО разпространи изявление по повод задържането в Керченския проток на три украински военни кораба, в което отново призова за „сдържаност“ и потвърждава, че ще продължи да оказва на Украйна „политическа и практическа подкрепа“, предава  РИА Новости .  \r\nИнцидентът в Азовско море бе обсъден на заседание на Северноатлантическия съвет в Брюксел на ниво посланици. „С оглед на използването от страна на Русия на военна сила срещу Украйна в близост до Керченския проток, съюзниците от НАТО призовават Русия да осигури безпрепятствен достъп към украинските пристанища и да гарантира свободата на корабоплаването“, се казва в изявлението на Алианса.  \r\nСпоред НАТО „няма никакви основание за използването от Русия на военна сила срещу корабите на украинския военноморски флот. Призоваваме Русия незабавно да освободи украинските моряци и плавателни съдове“, става ясно още от разпространения текст. \r\nАлиансът призова към „спокойствие и сдържаност“, и потвърди, че ще следи ситуацията, както и че ще „продължи да оказва политическа и практическа подкрепа на страната в рамките на съществуващото сътрудничество“.  Тереза Герова", "date": "2018.11.27", "title": "РИА Новости: НАТО обеща „практическа подкрепа“ за Украйна след инцидента в Азовско море"}
{"url": "http://www.focus-news.net/news/2018/11/27/2595353/parlamentat-prie-byudzheta-na-nzok-za-2019-godina.html", "text": "След над 8-часов дебат в пленарна зала депутатите приеха бюджета на НЗОК за 2019 година. 490 млн. лева повече отпуска държавата в бюджета за 2019 година, в сравнение с 2018 година. За следващата година приходите в бюджета ще бъдат в размер на почти 4,3 млрд. лева. Ръстът в приходите е с 418,4 млн. лв. спрямо 2018 година. През следващата година Министерството на здравеопазването ще изплати 43 хил. лева на НЗОК за разходи. Разходите в бюджета на Касата са в размер на над 4,3 млрд. лева. Те са с над 489 млн. лева повече в сравнение с 2018 година. Здравноосигурителната вноска от 8% ще се запази и през 2019 година. В бюджета на НЗОК  2,5 млрд. лева отпуска държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ – малко над 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са средствата за дентални дейности, а 1,2 млрд. лева за лекарства и медицински изделия.  \r\nОт БСП заявиха, че ще внесат бюджета на НЗОК за 2019 година в Конституционния съд. Лидерът на левицата Корнелия Нинова обърна внимание, че бюджетът променя 18 закона. „Това е звучен шамар върху българското право, тежък удар по законодателния процес и петно върху лицето на парламента“, обяви тя.  \r\nПарламентът реши Фондът за лечение на деца да закрит до 31 март 2019 г., а след това функциите му да бъдат иззети от НЗОК. „Касата има много по-голям опит относно трансплантациите, отколкото Фондът за лечение на деца в чужбина и не е проблем, че той ще бъде закрит“, заяви министърът на здравеопазването Кирил Ананиев. Той увери, че не се отменят съществуващи права на децата като пациенти за лечение в чужбина. \r\nИзпълнителната агенция „Медицински одит“ и Изпълнителната агенция по трансплантациите ще се слеят в Изпълнителна Агенция „Медицински надзор“ от 1 април 2019 година. Директорът на новата агенция ще бъде назначаван от министъра на здравеопазването съгласувано с министър-председателя.  „Чрез преминаването на Агенцията по трансплантациите в ИА „Медицински надзор“ на пациентите ще им бъде осигурена комплексна медицинска услуга“, обяви министър Кирил Ананиев. \r\nСлед приемането на бюджета ще бъде създадена Национална здравноинформационна система, която да се администрира и поддържа от Министерството на здравеопазването. Системата ще събира, обработва и съхранява информация за здравното състояние на населението чрез създаване на електронен здравен запис на всеки гражданин. Националната експертна лекарска комисия ще създаде и поддържа информационна база данни за всички лица, преминали през ТЕЛК/НЕЛК. \r\nНовите лечебни заведения няма да могат да сключват договори с НЗОК през 2019 година. Лечебните заведения, сключили договор по реда на Наредбата за медицински дейности за 2018 година, да не може през 2019 година да сключват договори или допълнителни споразумения с НЗОК за нови клинични пътеки, амбулаторни процедури и клинични процедури. Освен ако те не са изпълнявани на територията на РЗОК. \r\nНеусвоените здравноосигурителни плащания ще се използват по решение на Надзора на Касата и УС на БЛС или БЗС. Първоначалното предложение беше средствата да се разпределят само от Надзора на Касата. От БЛС възразиха и между двете четения текстът беше променен.  \r\nБиляна ИВАНОВА", "date": "2018.11.27", "title": "Парламентът прие бюджета на НЗОК за 2019 година"}
{"url": "http://www.focus-news.net/news/2018/11/27/2595375/tass-sarbiya-vnese-zhalba-v-tsefta-sreshtu-reshenieto-na-prishtina-za-uvelichavane-na-mitata.html", "text": "Министър-председателят на Сърбия Ана Бърнабич внесе жалба от името на правителството в Белград в Секретариата на страните, подписали Централноевропейско споразумение за свободна търговия (ЦЕФТА), във връзка с решението на Косово да въведе 100-процентови мита за вноса на сръбски и босненски товари, предава руската информационна агенция  TACC . \r\n„В ЦЕФТА е изпратена официална молба за консултации в рамките на общия комитет. ЦЕФТА е длъжна да разреши проблема, който Прищина създаде чрез нарушаването на споразумението, в рамките на 90-дневен срок след постъпването на молбата“, поясни Бърнабич пред журналисти в Белград, като допълни, че ако в указания срок не бъде взето конкретно решение, Сърбия ще подаде жалба в Арбитражния съд. \r\nСръбският премиер подчерта, че освен в ЦЕФТА, копие от жалбата е изпратено и Временната административна мисия на ООН в Косово – ЮНМИК. \r\nНа 21 ноември Косово наложи 100-процентни мита върху вноса стоки от Сърбия и Босна и Херцеговина. В отговор сръбският президент Александър Вучич проведе спешни срещи с посланиците на Русия, Китай, САЩ, Великобритания, Франция, Германия и Италия, и свика извънредно заседание на Съвета за националната сигурност. Министърът на търговията и икономическите отношения на Босна и Херцеговина Мирко Шарович определи действията на Косово като враждебен акт и нарушение на споразумението на страните от Централна и Югоизточна Европа за свободната търговия. Тереза Герова", "date": "2018.11.27", "title": "ТАСС: Сърбия внесе жалба в ЦЕФТА срещу решението на Прищина за увеличаване на митата"}
{"url": "http://www.focus-news.net/news/2018/11/27/2595354/sitel-makedoniya-makedonskiyat-parlament-svali-imuniteta-na-nikola-gruevski.html", "text": "Парламентът на Македония одобри искането на съда за задържане на депутата Никола Груевски и с 62 гласа „за“ прие решението за отнемане на имунитета на бившия министър-председател на югозападната ни съседка, предава скопският телевизионен канал  „Сител“ . \r\nДепутатите от опозиционната ВМРО-ДПМНЕ не присъстваха на заседанието, но обявиха, че с оглед факта, че Унгария предостави убежище на Груевски, няма значение какво ще бъде решението на парламента в Скопие. \r\nГруевски бе главна тема и на заседанието на унгарския парламент. Лидерът на кабинета в Будапеща Виктор Орбан обясни пред депутатите, че е много зает и няма време да проведе среща с бившия македонски премиер. Той отново изказа благодарността си към него за подкрепата, която е оказал за справянето с бежанската криза. Орбан за пореден път подчерта, че се съмнява в капацитета на македонската съдебна система и нейната независимост при вземането на решение.  Тереза Герова", "date": "2018.11.27", "title": "„Сител“ (Македония): Македонският парламент свали имунитета на Никола Груевски"}
{"url": "http://www.focus-news.net/news/2018/11/27/2595384/makfaks-makedoniya-obyaviha-nova-24-chasova-obshta-stachka-v-gartsiya.html", "text": "В сряда в Гърция е обявена 24-часова обща стачка, съобщава македонската информационна агенция  „Макфакс“ . В стачните действия ще се включват служителите в обществения транспорт, както и на морския. \r\nВъв вторник в Гърция стачкуваха журналистите – в страната не излязоха вестници, не бяха излъчени новини нито по радиата, нито по телевизиите. Настояванията са за сключване на колективни договори, по-високи заплати и пенсии.  Тереза Герова", "date": "2018.11.27", "title": "„Макфакс“ (Македония): Обявиха нова 24-часова обща стачка в Гърция"}
{"url": "http://www.focus-news.net/news/2018/11/27/2595373/korneliya-ninova-bsp-upravlyavashtite-da-ne-se-opitvat-da-ni-otnemat-dumata-tova-raboti-sreshtu-tyah.html", "text": "Управляващите да не се опитват за пореден път да отнемат думата на опозицията. Това работи срещу тях. Това каза лидерът на БСП Корнелия Нинова в дебатите по окончателното гласуване на бюджета на ДОО за 2019 година, предаде репортер на  Агенция „Фокус“ . „Право на мнозинството е да реши дали да продължи дебатът, или не. Вие сте страхливци и ще решите да го прекратите“, посочи тя. „Отнемането на думата, натискът, полицейщината работи срещу вас, не срещу нас“, заяви лидерът на БСП. „Винаги ви е носило минуси, ще го направи и сега“, уточни Нинова. „Колеги патриоти, заредените пистолети можете да ги разнасяте на летището, не тук“, коментира тя. \r\nПарламентът излезе в 15-минутна почивка по предложение на ДПС. \r\nБиляна ИВАНОВА", "date": "2018.11.27", "title": "Корнелия Нинова, БСП: Управляващите да не се опитват да ни отнемат думата, това работи срещу тях"}
{"url": "http://www.focus-news.net/news/2018/11/27/2595380/parlamentat-prie-ramkata-na-byudzheta-na-doo-za-sledvashtata-godina.html", "text": "Парламентът прие рамката на бюджета на ДОО за следващата година, предаде репортер на  Агенция „Фокус“ . „За“ гласуваха 107 народни представители, 53 бяха „против“, а 13 се въздържаха. Приходите в бюджета на ДОО са в размер на над 11,7 млрд. лева, разходите също. Бюджетът за следващата година е балансиран, с нулев дефицит. Приходите от осигурителни вноски са в размер на над 7,4 млрд. лева. Разходите за пенсии са в размер на над 9,9 млрд. лева, а тези за социални помощи и обезщетения- над 1,6 млрд. лева. \r\nДепутатите отхвърлиха предложенията на БСП и ДПС за увеличение на приходите и разходите в бюджета за пенсии и социални помощи. \r\nБиляна ИВАНОВА", "date": "2018.11.27", "title": "Парламентът прие рамката на бюджета на ДОО за следващата година"}
{"url": "http://www.focus-news.net/news/2018/11/27/2595385/kathimerini-buryata-penelope-predizvika-navodneniya-i-svlachishta-v-tsentralna-i-iztochna-gartsiya.html", "text": "Бурята „Пенелопе“ донесе поривисти ветрове, интензивни валежи и наводнения в части на Гърция, предава електронното издание на атинския вестник  Kathimerini. \r\nКъм настоящия момент времето оказва влияние главно в централните региони на страната и на полуостров Пелопонес, като най-сериозни проблеми са регистрирани в планинския район Аграфа. \r\nНяколко свлачища са регистрирани до моста на Палеокария, които са блокирали пътищата до три села. \r\nНа запад в района на Агринио се съобщава за преливане на реки, вследствие на което има наводнени пътища и къщи. „Пак се наводнихме и не можем да се приберем в къщите си. Тези, които носят отговорността за тази ситуация се крият, защото не се чистят коритата, не се строят пътищата“, заяви жител на село Зевгараки пред местен новинарски сайт, цитиран от ежедневника. \r\n„Ние затъваме, но тях не ги интересува. Сещат се за нас само покрай избори,“ допълни той. \r\nСвлачища и наводнения също са регистрирани в регионите Илиа и Аркадия. \r\nСпоред гръцката метеорологична служба, дъждовете и бурите ще продължат до сряда, удряйки най-вече южните, а по-късно и северните части на Егейско море.  \r\nПрогнозата предвижда снеговалеж за централните и северните планински региони.", "date": "2018.11.27", "title": "Kathimerini: Бурята „Пенелопе“ предизвика наводнения и свлачища в Централна и Източна Гърция"}
{"url": "http://www.focus-news.net/news/2018/11/27/2595383/a1-on-makedoniya-sarbiya-i-bosna-i-hertsegovina-shte-iziskat-stranite-ot-zapadnite-balkani-da-deklarirat-dali-shte-spazvat-printsipite-na-regionalnoto-satrudnichestvo.html", "text": "Министрите на външните работи на Сърбия и Босна и Херцеговина Ивица Дачич и Игор Църнадак обявиха, че на следващата среща с колегите им от Западните Балкани ще поискат от тях да изяснят дали страните ще спазват принципите на регионално сътрудничество, предава македонската електронна медия  A1 On . \r\nНа пресконференция след срещата си с Църнадак първият дипломат на Белград подчерта, че изявленията на албанския премиер Еди Рама от Печ „убиха идеята за регионално сътрудничество\". Двамата министри осъдиха решението на властите в Прищина за налагането на 100-процентови мита за вноса в страната на стоки от Сърбия и Босна и Херцеговина, което определиха като „враждебна позиция\" на Косово. \r\nДачич добави, че сърцевината на всички срещи на равнище за Западните Балкани е регионалното сътрудничество, което включва и общото икономическо пространство. „Има ли значение всичко това? Сърбия не е готова да участва във фарса и да обсъжда всичко останало, докато тези мерки са в сила“, предупреди външният министър на западната ни съседка. \r\nДачич подчерта, че Сърбия и Босна и Херцеговина ще действат заедно, тъй като е нарушена една от основните свободи на ЕС - общата икономическо пространство. В тази връзка двамата споделиха, че очакват от международната общност ясна и конкретна реакция. \r\nСпоред Църнадак мерките на Прищина са неприемливи, но увери, че нито Сараево, нито Белград ще въведат контрамерки, тъй като подобен ход допълнително ще усложни ситуацията. \r\nДачич и Църнадак приветстваха изявлението на държавния секретар на САЩ Майк Помпео, който призова Прищина да отмени мярката, и добавиха, че „то няма ефект засега\". Сръбският външен министър не пропусна да отбележи, че Европа е доказала лицемерието си, като е подкрепила Косово за членството в Интерпол, но същевременно е отказала да предостави на страната визова либерализация. Тереза Герова", "date": "2018.11.27", "title": "A1 On (Македония): Сърбия и Босна и Херцеговина ще изискат страните от Западните Балкани да декларират дали ще спазват принципите на регионалното сътрудничество"}
{"url": "http://www.focus-news.net/news/2018/11/27/2595386/kyustendil-v-tsentara-na-selo-sovolyano-e-izgradena-ploshtadka-za-obuchenie-na-detsa-po-bezopasnost-na-dvizhenieto.html", "text": "В центъра на село Соволяно е изградена площадка за обучение на деца по безопасност на движението. Това съобщи за  Радио „Фокус” – Кюстендил  Пламен Илиев, кмет на село Соволяно. По думите му инициативата е по идея на кметството, осъществена с помощта на Община Кюстендил и Детска градина „Първи юни”. „С изграждането на тази площадка ние се стремим да покажем и на децата правилата за движение, да ги научим на тях, как трябва да преминават, по какъв начин да се предпазват от инциденти на пътя”, каза Пламен Илиев. По думите му опазването на живота на децата е задължение на всички. Самата площадка има изградени улици, пътна маркировка, тротоари, пътни знаци и зелени площи. Поставени са пешеходни пътеки и светофар. „Децата я приемат много добре. Надявам се, че тази площадка ще се ползва от всички възпитаници на детските градини в Кюстендил. Ние сме близо до града, има място за паркиране на автобуси и децата могат да идват тук”, каза Пламен Илиев. \r\nВенцеслав ИЛЧЕВ", "date": "2018.11.27", "title": "Кюстендил: В центъра на село Соволяно е изградена площадка за обучение на деца по безопасност на движението"}
{"url": "http://www.focus-news.net/news/2018/11/27/2595381/sport-rezultati-ot-parvite-poluvremena-na-machovete-ot-shampionskata-liga.html", "text": "Завършиха първите полувремена на шестте мача от Групи G и Е от петия, предпоследен кръг на Шампионската лига, след който ще станат ясни някои от сигурните участници в осминафиналите на най-престижния турнир по футбол на Стария континент.  Ето резултатите:  \r\nРома-Реал Мадрид 0:0 \r\nЛион-Манчестър Сити 0:0 \r\nЮвентус-Валенсия 0:0 \r\nМанчестър Юнайтед-Йънг Бойс 0:0 \r\nБайерн (Мюнхен)-Бенфика 3:0 \r\nХофенхайм-Шахтьор 2:2", "date": "2018.11.27", "title": "Спорт: Резултати от първите полувремена на мачовете от Шампионската лига"}
{"url": "http://www.focus-news.net/news/2018/11/27/2595326/predsedatelyat-na-sgerb-nikolay-andreev-uchastva-v-zasedanie-na-prezidiuma-na-evropeyskiya-sayuz-na-grazhdanite-senyori-kam-enp.html", "text": "Председателят на Старейшини ГЕРБ Николай Андреев взе участие в заседание на Президиума на Европейския съюз на гражданите-сеньори (ЕСГС) към ЕНП, което се проведе в гр. Льовен, Белгия. Това съобщиха от пресцентъра на  ПП ГЕРБ . В рамките на форума бе гласувано и взето решение Конгресът на сеньорите на ЕНП през 2019 г. да се проведе в България с домакин СГЕРБ. Предложението за това дойде от президента на ЕСГС Ан Херманс, която сподели пред участниците в събитието своите лични впечатления от отличната организация на осмия университет на СГЕРБ, провел се тази есен в Сандански. \r\n„Считам този акт за едно голямо признание преди всичко за ПП ГЕРБ, доказала се със своите действия като един от най-уважаваните членове на Европейската народна партия“, сподели Андреев по повод избирането на България за домакин на Конгреса догодина. Той също така награди президента на ЕСГС Ан Херманс с почетен плакет на СГЕРБ за нейните големи заслуги за разширяване и задълбочаване на сътрудничеството между СГЕРБ и ЕСГС. \r\nПо време на заседанието на Президиума на ЕСГС бе отделено специално внимание на подготовката на изборите за членове на Европейския парламент през 2019 г. Обсъдени бяха и редица детайли, свързани с предстоящи събития под егидата на ЕСГС. Задълбочен анализ на политическата обстановка в ЕС в навечерието на изборите, както и отражението на Брекзит върху икономиките на страните - членки на Съюза, направи проф. Стивън ван Хеке, известен европейски политолог и икономист.", "date": "2018.11.27", "title": "Председателят на СГЕРБ Николай Андреев участва в заседание на Президиума на Европейския съюз на гражданите-сеньори към ЕНП"}
{"url": "http://www.focus-news.net/news/2018/11/27/2595382/narodnite-predstaviteli-othvarliha-predlozhenieto-na-bsp-za-prekratyavane-na-parlamentarnoto-zasedanie.html", "text": "Парламентът отхвърли предложението на БСП за прекратяване на заседанието, предаде репортер на  Агенция „Фокус“ . „За“ гласуваха 62 народни представители, 84 бяха „против“, а 11 се въздържаха. Парламентът продължава с окончателното гласуване на бюджета на ДОО за 2019 година. \r\nБиляна ИВАНОВА", "date": "2018.11.27", "title": "Народните представители отхвърлиха предложението на БСП за прекратяване на парламентарното заседание"}
{"url": "http://www.focus-news.net/news/2018/11/27/2595379/vaznikna-spor-mezhdu-predsedatelya-na-parlamenta-tsveta-karayancheva-i-deputatite-ot-bsp.html", "text": "Възникна спор между председателя на парламента Цвета Караянчева и депутатите от БСП, предаде репортер на  Агенция „Фокус“ . От БСП остро възразиха, че не им се дава думата в гласуването на чл. 1 от бюджета на ДОО за 2019 година. Депутати от левицата излязоха на трибуната и настояха да им се даде възможност за изказване. „Моля, заемете местата си. Не ме карайте да предприемам административни мерки“, обяви Цвета Караянчева. Тя многократно призова депутатите от БСП да седнат на местата си. „Дадохме думата на двама народни представители. След това обявих, че ще се гласува. Успокойте се и заемете местата си“, заяви Караянчева  \r\n„Няма да заемем местата си. Вместо да дадете думата, ето какво получавате. Това е благодарността към допуска ви“, каза депутатът от БСП Георги Свиленски. „Не знам какво трябва да се случи, за да дадете на опозицията думата“, коментира той.  \r\nЗам.-председателят на ПГ на БСП Драгомир Стойнев обяви: „Предоставяме списък с всички депутати от БСП за изказване“. „Цялата ни ПГ ще се изказва за всеки член от закона“, заяви той.  \r\n„Ето сега като има списък ще дам шанс на всички“, каза Цвета Караянчева. \r\nБиляна ИВАНОВА", "date": "2018.11.27", "title": "Възникна спор между председателя на парламента Цвета Караянчева и депутатите от БСП"}
{"url": "http://www.focus-news.net/news/2018/11/27/2595387/parlamentat-shte-prekrati-plenarnoto-zasedanie-sled-glasuvaneto-na-teksta-v-byudzheta-na-doo-za-fond-pensii.html", "text": "Парламентът ще прекрати пленарното заседание след гласуването на текста в бюджета на ДОО за 2019 година за фонд „Пенсии“, предаде репортер на  Агенция „Фокус“ . „За“ предложението на председателя на ПГ на ГЕРБ Цветан Цветанов гласуваха 141 народни представители, трима бяха „против“, а двама се въздържаха. \r\nБиляна ИВАНОВА", "date": "2018.11.27", "title": "Парламентът ще прекрати пленарното заседание след гласуването на текста в бюджета на ДОО за фонд „Пенсии“"}
