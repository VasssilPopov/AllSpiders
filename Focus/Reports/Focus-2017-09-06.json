{"url": "http://www.focus-news.net/news/2017/09/06/2433185/ria-novosti-reforma-na-obrazovanieto-v-ukrayna-predvizhda-da-se-zabrani-obuchenieto-na-ruski-ezik-sled-peti-klas.html", "text": "Новата образователна реформа в Украйна, която предвижда забрана за обучение на руски език в училищата, след пети клас, предизвика недоумение в представителите на опозицията и редовите граждани, предаде РИА Новости, позовавайки се на наблюденията на Николай Подкопаев, който работи в интернет медията „Украина.ру“.\r\nВърховната рада на Украйна прие нова редакция на закона „За образованието“. Поддръжка за закона изрази и президентът на страната Петро Порошенко, който го одобри.\r\nПротивниците на реформата, към числото, на които се отнасят, както опозиционните политици, така и много редови украинци, отбелязват, че тя нарушава правата на националните малцинства. Спорна мярка е и увеличението на срока на обучение до 12 години и „интеграцията“ на предмети, благодарение, на които, вмсето преподаването на повече от 20 предмета, ще се изучават по-малко от 10 дисциплини. Предлага се да бъдат обединени редица естествени науки в общи курсове.\r\nПревод и редакция:", "date": "2017.09.06", "title": "РИА Новости: Реформа на образованието в Украйна предвижда да се забрани обучението на руски език след пети клас"}
{"url": "http://www.focus-news.net/news/2017/09/06/2433154/veliko-tarnovo-63-mobilni-ekipa-shte-tarsyat-neobhvanati-v-uchebniya-protses-detsa-na-teritoriyata-na-oblastta.html", "text": "63 мобилни екипа ще търсят необхванати в учебния процес деца на територията на област Велико Търново. Това съобщи за Радио „Фокус“ – Велико Търново началникът на Регионалното управление по образование инж. Розалия Личева. Тя посочи, че се очаква те да започват работа на терен от следващата седмица. В момента се събира информация от ГРАО за незаписаните деца в детските градини и училищата. Екипите са сформирани по повод създадения от правителството механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Инж. Личева съобщи, че в състава им влизат експерт от Регионалното управление по образованието, който е председател на групата, представители на общините, на Дирекциите „Социално подпомагане“, на Областната дирекция на МВР, както и учители от детските градини и училищата от съответния регион. „Във всяка община екипите са формирани с отделна заповед. В зависимост от региона, който трябва да обхванат, броят им в една община е различен. В някои общини работи само един екип, докато има такива с 8-9 екипа“, обясни инж. Личева. Тя допълни, че специалните групи ще събират данни за необхванатите в учебен процес ученици и ще обясняват на родителите къде и как могат да запишат детето си. Първите им усилия ще бъдат насочени към децата на 5 и 6-годишна възраст, които трябва да бъдат в първи клас, както и към необхванатите ученици в 8 и 9 клас. Началникът на РУО заяви, че работата на екипите няма да приключи на 15 септември. „Те ще продължат да съществуват и тяхната дейност ще е постоянна в зависимост от необходимостта. След тази първа вълна на издирване и обхващане на ученици в началото на учебната година, ще се работи според конкретните условия. Ако получим сигнал за отпаднал ученик от опредено училище, екипът отново ще се събира и ще работи, т. е. няма да има кампаниен характер. Екипите са в постоянен състав и постоянна работа“, заяви инж. Розалия Личева.\r\nНадежда КРЪСТЕВА", "date": "2017.09.06", "title": "Велико Търново: 63 мобилни екипа ще търсят необхванати в учебния процес деца на територията на областта"}
{"url": "http://www.focus-news.net/news/2017/09/06/2433155/bbc-mianmar-otreche-tvardeniyata-che-minira-granitsata-s-bangladesh.html", "text": "Бангладеш привика посланика на Мианмар в страната, за да изрази протеста си срещу поставянето на мини по границата между двете страни, предава BBC. Това се случва, след като в последните седмици десетки хиляди представители на мюсюлманското малцинство рохингия, избягаха в Бангладеш, заради случващото се в Мианмар насилие. \r\nВисокопоставен представител на властите в Дака заяви, че Мианмар най-вероятно минира границата, за да спре рохингите, които бягат от домовете си.\r\nВластите на Мианмар казаха, че не са поставяли мини по границата. Симеон Миланов", "date": "2017.09.06", "title": "BBC: Мианмар отрече твърденията, че минира границата с Бангладеш"}
{"url": "http://www.focus-news.net/news/2017/09/06/2433156/plovdiv-132-godini-po-kasno-rodolyubtsi-presazdadoha-sabitiyata-oznamenuvali-saedinenieto.html", "text": "132 години по-късно родолюбци пресъздадоха събитията, ознаменували Съединението, предаде репортер на Радио „Фокус“ - Пловдив. Пред погледите на стотици жители и гости на града, събрали се на площад „Централен“ пред Военния клуб, организаторите от Комитет „Родолюбие“ показаха как на днешния ден през 1885 година четата на Чардафон Велики (Продан Тишков) и майор Данаил Николаев влизат с отрядите си в Пловдив, арестуват областния управител на Източна Румелия Гаврил Кръстевич и обявяват Съединението на Княжество България и Източна Румелия. „За първи път във въстановката показваме копието на Марашкото знаме, което е ушито в нощта на 5 срещу 6 септември“, каза Веселин Петков, председател на комитет „Родолюбие“. Той заяви също, че при всяка голяма въстановка всички участници се стремят да предадат максимално автентично атмосферата от историческите събития. „Искаме да покажем, че това е най-българското дело, което сме направили сами“, допълни Петков. \r\nОсвен  жителите и гостите на Пловдив празничната въстановка беше наблюдавана и от вицепрезидентa Илияна Йотова, депутати и кметът на града Иван Тотев. \r\nКристиян ГАРОВ", "date": "2017.09.06", "title": "Пловдив: 132 години по-късно родолюбци пресъздадоха събитията, ознаменували Съединението"}
{"url": "http://www.focus-news.net/news/2017/09/06/2433157/aa-estoniya-koyato-predsedatelstva-es-razkritikuva-germanskite-polititsi-za-namesvaneto-na-krizata-s-turtsiya-v-predizbornite-im-kampanii.html", "text": "Естонският външен министър Свен Миксер, чиято страна председателства Европейския съюз, разкритикува германските политици за използването на кризата с Турция в предизборните им кампании, предава Anadolu Agency .\r\n„Всички решения за бъдещето на отношенията между ЕС и Турция, трябва да бъдат обмислени много внимателно. Те не трябва да се използват по време на предизборни кампании“, заяви той.\r\nСвен Миксер предупреди, че трябва да се внимава при разгорещения дебат.  Симеон Миланов", "date": "2017.09.06", "title": "AA: Естония, която председателства ЕС, разкритикува германските политици за намесването на кризата с Турция в предизборните им кампании"}
{"url": "http://www.focus-news.net/news/2017/09/06/2433158/burgas-dvizhenieto-po-pat-ii-73-prilep-lozarevo-sled-razklona-za-s-podvis-se-osashtestvyava-v-edna-lenta-poradi-ptp.html", "text": "Движението по път II-73 Прилеп - Лозарево, след разклона за с. Подвис, се осъществява в една лента поради ПТП. Това съобщиха от пресцентъра на Агенция \"Пътна инфраструктура\". Водачите да се движат с повишено внимание и съобразена скорост.", "date": "2017.09.06", "title": "Бургас: Движението по път II-73 Прилеп - Лозарево, след разклона за с. Подвис, се осъществява в една лента поради ПТП"}
{"url": "http://www.focus-news.net/news/2017/09/06/2433159/balgariya-i-gartsiya-se-svarzvat-s-nov-transporten-koridor-obzor.html", "text": "На връх 6 септември, когато отбелязваме Съединението на Княжество България с Източна Румелия през 1885г., правителствата на България и Гърция подписаха в Кавала Меморандум за транспортен коридор между двете страни, който ще продължи съединяването на транспортните и енергийните им връзки. Документът бе подписан от транспортните министри Ивайло Московски и Христос Спирдзис. В него се регламентира развитието на железопътната връзка „Солун-Кавала-Александруполис-Бургас-Варна-Русе“. Транспортният коридор ще свързва река Дунав, Черно и Егейско море със скоростен железопътен коридор, ще бъдат развивани и пристанищата. С изграждането на коридора ще бъдат комбинирани пътен, железопътен, воден и речен транспорт. \r\nПремиерът Бойко Борисов заяви, че на 3 октомври ще бъдат обсъдени възможностите за присъединяване на Сърбия и Румъния към транспортния коридор между България и Гърция. На срещата тогава ще присъстват премиерите на четирите страни. Той посочи , че през октомври ще бъде поискана среща и с председателя на ЕК Жан-Клод Юнкер, за да бъдат представени идеи за развитието на Балканския регион. Премиерът заяви, че България и Гърция могат да играят важна роля за балканската политика, която да се води в ЕС. Той коментира, че един от проблемите на Балканите е въпросът коя държава е най-велика, но тръгне ли се по тази плоскост историята е достатъчно ясна. Според Бойко Борисов изводът е обединяване на икономиките на Балканите, след което лесно ще се стигне до извода кой е най-великият. \r\nГръцкият премиер Алексис Ципрас заяви, че сътрудничеството между България и Гърция по редица кардинални въпроси е от особено значение и  двете страни могат да бъдат пример за подражание. Според него подписаният Меморандум е важен не само за развитието на двете страни, но и на региона. По думите му с него се издига нивото на интермодалните превози в двете страни, оправдават се и констатирани нужди от десетилетия наред. Алексис Ципрас обясни, че Меморандумът е една голяма стъпка Балканските страни да се превърнат в европейско пространство. Гръцкият премиер уточни, че по проекта за първи път се следва процедурата страните да го управляват заедно, а не всяка поотделно на своя територия. Алексис Ципрас заяви, че Балканският регион е с особено геостратегическо значение, а ЕС не би могъл да се справи с редица предизвикателства без подкрепата на Балканските страни. Според него България и Гърция биха могли да изиграят и ролята на мост между ЕС и Русия.\r\nБиляна ИВАНОВА", "date": "2017.09.06", "title": "България и Гърция се свързват с нов транспортен коридор (ОБЗОР)"}
{"url": "http://www.focus-news.net/news/2017/09/06/2433160/afp-nato-prizova-za-striktno-prilagane-na-sanktsiite-sreshtu-severna-koreya.html", "text": "НАТО призова за по-стриктно прилагане на санкциите срещу Северна Корея, предава AFP. Алиансът призова и за нови усилия във възпирането на комунистическата държава, която е тръгнала по „заплашителен и дестабилизиращ път“.\r\nОт НАТО заявиха, че заплахата, която Северна Корея представлява, трябва да срещне „обединения отговор“ на международната общност.\r\n„Важно е всички нации да прилагат по-стриктно и прозрачно съществуващите санкции на ООН, както и да направят усилия за по-решителен натиск, чиято цел да бъде убеждаването на режима на КНДР, да изостави настоящия си заплашителен и дестабилизиращ път“, казаха от Алианса.Симеон Миланов", "date": "2017.09.06", "title": "AFP: НАТО призова за стриктно прилагане на санкциите срещу Северна Корея"}
{"url": "http://www.focus-news.net/news/2017/09/06/2433161/the-hill-gubernatorat-na-yuzhna-karolina-obyavi-izvanredno-polozhenie-zaradi-uragana-irma.html", "text": "Губернаторът на Южна Каролина Хенри Макмастър от Републиканската партия, обяви извънредно положение в щата заради приближаващия ураган „Ирма“, пише The Hill.\r\n„Бях посъветван относно урагана Ирма. Силните ветрове, дъждовете, наводненията и лошото време, както и торнадотата, могат да представляват сериозна заплаха за щата Южна Каролина. Това изисква щатът да вземе мерки за защитата на имуществото, инфраструктурата, общностите и цялостната сигурност и благополучие на жителите“, заяви той.\r\n„Ирма“, който бе класифициран като ураган пета категория, се насочва към Пуерто Рико. Симеон Миланов", "date": "2017.09.06", "title": "The Hill: Губернаторът на Южна Каролина обяви извънредно положение заради урагана „Ирма“"}
{"url": "http://www.focus-news.net/news/2017/09/06/2433162/veliko-tarnovo-podgotvyat-se-dokumentite-za-rekonstruktsiya-na-speshnite-tsentrove-na-teritoriyata-na-oblastta.html", "text": "Подготвят се документите за реконструкция на спешните центрове на територията на Великотърновска област. Процедурата с предоставяне собствеността на сградите на сега съществуващите структури на Министерство на здравеопазването приключи навсякъде. Това обясни за Радио „Фокус“ – Велико Търново д-р Евгения Недева, директор на Регионалната здравна инспекция във Велико Търново. Тя припомни, че ремонтите ще се финансират чрез мащабен проект по Програма „Региони в растеж“, който обхваща спешните центрове в цялата страна. Целта е подобряване на условията за адекватна спешна медицинска помощ, в съответствие с Националната здравна стратегия до 2020 г. „Действията на областно ниво минават през РЗИ. До тук всички филиали на Центровете за спешна помощ в област Велико Търново са във фаза предадена собственост. Това се прави или чрез дарение или с отстъпено право на ползване от Общините на Министерство на здравеопазването. Сега сме във фаза, в която се подготвят документи с визии за реконструкция на повечето филиали“, коментира още д-р Недева. Тя уточни, че всички структури ще бъдат ремонтирани, а тази в Елена ще бъде изградена на ново място. Предстои приключване на съгласователните процедури и предаване на скиците на Министерство на здравеопазването, откъдето ще се организира самото проектиране. По думите ѝ техническата част ще приключи до края на октомври, след което ще започнат и ремонтите.\r\nЛуиза ТРАНЧЕВА", "date": "2017.09.06", "title": "Велико Търново: Подготвят се документите за реконструкция на спешните центрове на територията на областта"}
{"url": "http://www.focus-news.net/news/2017/09/06/2433163/smolyan-33-detsa-ot-oblastta-sa-osinoveni-ot-nachaloto-na-godinata-do-31-avgust.html", "text": "33 деца от Смолянска област са осиновени от началото на 2017 г. до 31 август. Това съобщи за Радио „Фокус“ – Смолян Петя Пампорова – директор на Регионална дирекция „Социално подпомагане“ – Смолян. От тези  33 деца,  30 са осиновени в България, а 3 – в чужбина. Пампорова посочи още, че в процедура за международно осиновяване в момента са още 8 деца, като от тях 3 са деца с различна степен на увреждания.\r\nДаниела БОЙКОВА", "date": "2017.09.06", "title": "Смолян: 33 деца от областта са осиновени от началото на годината до 31 август"}
{"url": "http://www.focus-news.net/news/2017/09/06/2433164/do-kraya-na-drugata-sedmitsa-shte-stanat-yasni-zadalzheniyata-na-dunarit-obzor.html", "text": "До края на другата седмица ще бъде готов анализът на плащанията и задълженията на военния завод „Дунарит“. Тъй като към КТБ има много свързани кредити, се проверява каква е стойността им и към кого са насочени те. Това съобщи по време на брифинг министърът на икономиката Емил Караниколов. „Имаше спекулации, че Министерството на икономиката отнема лиценза на \"Дунарит\", но това не е вярно. Поемаме ангажимент дружеството да не спира работата си и работниците да запазят работните си места“, подчерта Караниколов. Той увери, че ведомството ще работи в интерес на работниците, оптималното функциониране на дружеството и респективно на целия военно-промишлен комплекс. Според него вакуум в този бизнес няма - ако едно дружество бъде спряно, чуждестранни конкуренти идват на негово място. Караниколов припомни, че Държавна консолидационна компания е платила на синдиците на КТБ, като с тези пари ще бъдат удовлетворени кредиторите на банката.\r\nМинистърът коментира и темата за собствеността на „Дунарит“, като обясни, че ситуацията е много объркана. „Г-н Емилиян Гебрев не е вписан в Търговския регистър като собственик на дружеството” и към момента собственик си остава дружеството „Кемира“, което е собственост на Цветан Василев и е запорирано, и това е видно от търговския регистър“, каза той.\"Фокус\" припомня, че: собственикът на оръжейната фирма „ЕМКО“ Емилиян Гебрев заяви, че притежател на 99,52% от „Дунарит” е “ЕМКО”, а 0,48% се притежават от самия него. Окръжният съд в Русе обаче спря вписването на компанията на Гебрев като собственик на \"Дунарит\", като по този начин такъв остава фирмата \"Кемира\" на банкера Цветан Василев.\r\nВ края на август Министерството на икономиката започна активни действия за придобиване на дружеството „Дунарит“, за да запази дейността му и работните места. Това се случи, след като спрямо членове на Съвета на директорите на предприятието бе повдигнато обвинение, което даде основание за започване на процедура по отнемане на лиценза за производство, а служителите излязоха на протест. \r\nЦветилена СИМЕОНОВА", "date": "2017.09.06", "title": "До края на другата седмица ще станат ясни задълженията на „Дунарит“ (ОБЗОР)"}
{"url": "http://www.focus-news.net/news/2017/09/06/2433165/prezidentat-rumen-radev-saedinenieto-e-delo-na-obedinen-i-vdahnoven-narod-gotov-da-othvarli-vsyaka-zavisimost.html", "text": "Съединението е първият бляскав и успешен епизод по трънливия път на модерна България. То е дълбоко обмислен, колективен акт на един вдъхновен народ. Народ, опиянен от свободата и готов на жертви в името на благородната цел - националното обединение и отхвърлянето на всяка зависимост. Това заяви президентът Румен Радев на тържественото отбелязване на 132 години от Съединението на България на площад „Съединение“ в Пловдив, съобщиха от прессекретариата на държавния глава. \r\n„През септември 1885 година един възкръснал народ взе съдбата си в свои ръце и заличи границите, начертани от великите сили“, заяви държавният глава и припомни, че Берлинският конгрес остави под властта на султана половин България. „Опожарената след Априлското въстание Тракия, мъчениците от Батак и Панагюрище, които с кръвта си откупиха българската свобода, станаха заложници на интересите на близки и далечни страни, но Съединението поправи тази историческа несправедливост“, заяви президентът.\r\nРумен Радев подчерта, че Националното обединение и чистата и свята република на Апостола са свещените идеали, които ХХ век не сбъдна, но те останаха въжделеният хоризонт, към който българите крачеха през войни, въстания и вътрешни сътресения десетилетия наред. \r\n„Вече 132 години се връщаме към този славен момент -  Съединението на Княжество България и Източна Румелия. Опитваме се да проумеем как тъй на седмата година от свободата българите се оказват по-зрели, отколкото сме днес, способни да постигнат национална цел с един почти безкръвен акт. Достатъчно силни да отстоят Съединението при Гургулят и Сливница два месеца по-късно и способни да превърнат младата си държава от зрител в актьор на балканската и европейската политически сцени“, каза президентът.\r\nДържавният глава изтъкна, че отговорът е в единението, но мнозина спекулират с тази дума и личната корист я ерозира отвътре. Затова днес страдаме от разединение и липса на вяра. „Нихилизмът не е изход. Изходът е в преоткриването на този стар урок от 1885г. В личната отговорност и спомена за времето, когато политици и граждани се възприемат и действат като актьори на историята, а не като нейни безпомощни заложници“, заяви Румен Радев и подчерта, че по празниците не ни трябват възхвали, а разум и почит към смелите, които плащат цената на малодушните.", "date": "2017.09.06", "title": "Президентът Румен Радев: Съединението е дело на обединен и вдъхновен народ, готов да отхвърли всяка зависимост"}
{"url": "http://www.focus-news.net/news/2017/09/06/2433166/reuters-es-shte-uvelichi-natiska-si-sreshtu-polsha-sled-kato-varshava-ne-se-otkaza-ot-reformiraneto-na-sadebnata-si-sistema.html", "text": "Този месец страните-членки от ЕС ще дебатират увеличаването на натиска си срещу Полша, след като Варшава не се отказа от реформите в съдебната си система, които бяха счетени за неприемливи от Брюксел, предава Reuters.\r\nИзточник от Брюксел твърди, че започва следващата фаза от процес, в чийто край, полското правителство може да бъде обявено за недемократично. \r\nКонсервативната „Партия на закона и справедливостта“ (ПЗС) се опитва да прокара реформи в съдебната система, които според Европейския съюз, отслабват демократичния ред в страната.\r\nОт ПЗС отхвърлиха критиките и обвиниха Брюксел в превишаване на правомощията и намеса в суверенните дела на Полша.\r\nНа 25 септември по инициатива на Европейската комисия, 28-те министри на страните-членки по европейските дела, ще се съберат, за да обсъдят ситуацията с Полша.\r\nЗаместник-председателят на ЕК Франс Тимерманс ще изнесе доклад пред министрите относно неуспешните си опити да принуди полското правителство, да промени позицията си.\r\nГерманският канцлер Ангела Меркел също призова за по-сурови действия спрямо Полша и обсъдя въпроса с Жан-Клод Юнкер.\r\nАко Варшава не се подчини, полското правителство рискува да загуби част от европейските субсидии, както и правото си на глас в Европейския съюз. \r\nБрюксел може да задейства член седми, според който 27-те страни-членки ще трябва да заявят, че върховенството на закона в Полша е под заплаха. Франс Тимерманс ясно показа, че ако Полша не се подчини, член седми ще бъде задействат. \r\nРегионалният съюзник на Полша унгарският премиер Виктор Орбан от своя страна също показа, че страната му ще блокира всякакви наказателни действия срещу полското правителство. Симеон Миланов", "date": "2017.09.06", "title": "Reuters: ЕС ще увеличи натиска си срещу Полша, след като Варшава не се отказа от реформирането на съдебната си система"}
{"url": "http://www.focus-news.net/news/2017/09/06/2433167/stanka-mihova-rdsp-blagoevgrad-25-893-semeystva-sa-podpomognati-finansovo-prez-yuli-po-zakona-za-semeyni-pomoshti-za-detsa.html", "text": "25 893 семейства са подпомогнати финансово през юли по Закона за семейни помощи за деца. Това каза пред Радио „Фокус“ – Пирин Станка Михова, експерт в Регионална дирекция „Социално подпомагане“-Благоевград. Тя уточни, че реалният брой на децата, за които е отпусната помощта е 39 948. Станка Михова припомни, че дирекциите „Социално подпомагане“ на територията на областта извършват прием на заявления-декларации за отпускане на целева помощ за първокласници по реда на чл.10А от Закона за социалните помощи за деца за учебната 2017-2018 година. По думите ѝ необходимите документи, които се прилагат към заявлението-декларация са: удостоверение за брутните месечни доходи на семейството за последните 12 календарни месеца, предхождащи месеца на подаване; удостоверение, че детето е записано в първи клас на държавно или общинско училище; копие от удостоверение за раждане; лична карта на родител; копие от ЕР на ТЕЛК или НЕЛК, при наличие на такова. Експертът заяви, че до момента подадените заявления-декларации са 1858. Тя допълни, че размерът на помощта е 250 лева, като в случай, че детето не постъпи в училище, тя трябва да се възстанови. Станка Михова каза още, че заявленията се подават в Дирекция „Социално подпомагане“ по настоящ адрес.\r\nНатали СТЕФАНОВА", "date": "2017.09.06", "title": "Станка Михова, РДСП-Благоевград: 25 893 семейства са подпомогнати финансово през юли по Закона за семейни помощи за деца"}
{"url": "http://www.focus-news.net/news/2017/09/06/2433168/afp-sasht-poiskaha-savetat-za-sigurnost-na-oon-da-nalozhi-petrolno-embargo-na-severna-koreya.html", "text": "САЩ поискаха Съветът за сигурност на ООН да наложи петролно ембарго на Северна Корея, както и да замрази авоарите на Ким Чен-Ун, предава AFP . Вашингтон иска това да бъде направено в отговор на севернокорейските ядрени изпитания.\r\nАмериканска проекторезолюция предвижда и забрана на текстилния експорт, както и прекратяването на плащанията към севернокорейски работници, пратени от режима, да работят в чужбина.\r\nАгенция „Фокус“ припомня, че мнозина експерти  призоваха за петролноембарго като единствената възможност Пхенян да бъде възпрян, както и да се избегне потенциална военна конфронтация. Симеон Миланов", "date": "2017.09.06", "title": "AFP: САЩ поискаха Съветът за сигурност на ООН да наложи петролно ембарго на Северна Корея"}
{"url": "http://www.focus-news.net/news/2017/09/06/2432855/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Според турския министър-председател Бинали Йълдъръм емоциите имат приоритет над логиката в германската политика. Неговите думи са отправени докато напрежението между двете страни расте само три седмици преди парламентарните избори в Германия, пише Daily Sabah.\r\nТурският министър-председател добави, че антитурската реторика на германските политици вреди на двустранните отношения. Той също така коментира и ядрената криза на Корейския полуостров, посочвайки, че „бъдещето на света не трябва да бъде оставяно на такива безразсъдни действия и поведения“.\r\n„Международната общност, особено ООН, трябва да поемат отговорност и да предприемат по-целенасочени и внимателни мерки срещу престъпленията срещу човечеството в Северна Корея и на други места по света“, добави Йълдъръм. \r\nПетицията, която призовава Доналд Тръмп да обяви либерала-милиардер Джордж Сорос за терорист и да изземе активите на организацията, която е свързана с него, е достигнала до необходимия брой подписи, които да принудят Белия Дом да даде отговор, пише Washington Examiner.\r\nПетицията, за която бяха нужни 100 хиляди подписа до 19-и септември, е събрала почти 140 хиляди автографа до този момент.\r\n„Докато Джордж Сорос упорито и непрекъснато се опитва да дестабилизира и по друг начин да извърши деяния срещу Съединените щати и техните граждани ... Федералното правителство на САЩ, и DOJ трябва незабавно да обявят Джордж Сорос и всички негови организации и членове на персонала, за домашни терористи и всички негови лични организационни богатства и активи да бъдат конфискувани по силата на Закона за конфискуване на държавни ценни книжа \", пише в петицията на ЕБ.\r\nСорос, който дари милиони за президентската кампания на Хилари Клинтън, заяви, през месец януари, че Тръмп „ще се провали като президент“.\r\nБелият Дом все още не е отговорил и на двете страни.\r\n В отдалечената пустиня край южния бряг на Оман строителни машини, наети от китайски консорциум, подравняват дюна от бледо-оранжев пясък – първата стъпка към милиарди долари, които ще бъдат инвестирани за построяването на крайбрежно пристанище в най-неразвитата страна от Арабския полуостров – Оман, пише China Daily.\r\nЗа поседната година, Китай стана основен фактор в усилията на Оман да трансформира Дукм, рибарско селце, отстоящо на 550 километра южно от столицата Мускат, в индустриален център, който ще помогне за диверсифицирането на икономиката на страната от износа на газ и петрол.\r\nВ модел, който може да бъде забелязан из целия регион на Близкия Изток, икономическите интереси на китайското и оманското правителство съвпадат, така че ситуацията обещава прилив на китайски капитал в регион, през следващите няколко години.\r\nДържавните финанси на Оман бяха ударени тежко от ниските цени на петрола и страната силно желае да привлече чужди инвестиции, за да построи индустриални зони, които ще осигурят работа на народа на Оман, който изпитва проблеми с намирането ѝ, след падането на цените на нефта. Дукм е най-големия проект на правителството.\r\nЗа Китай, проектът е потенциален удар и е част от инициативата на страната за прокарването на нов Път на коприната, правителствената инициатива, която трябва да спечели търговски и инвестиционни сделки, по пътищата, които свързват „Поднебесната империя“ с Европа.\r\nДукм, който е разположен на брега на Арабско море, е потенциална оперативна база за китайските предприятия, разположена близо до пазари, които те искат да развиват – Персийския залив, Индийския субконтинент и Източна Африка. Дукм е близо и до някои от природните ресурси, от които китайските компании ще имат нужда за да реализират целите си: петролните и газови ресурси в Персийския залив.\r\nРезултатът от това, може да са невероятни печалби за Дукм и Оман. Китайските инвеститори имат намерение да вложат 10,7 милиарда долара в проектите, според думите на изпълнителния директор на Китайско-Оманското предприятие Уанфанг – Али Шах.\r\n„Хизбула“ не замълча, след започването на масови военни учения на Въоръжените сили на Израел, които симулираха възможна война с ливанската групировка, като неин представител заплаши, че „Израел няма да успее да ни изненада“ и че от групировката са „готови за всяка атака или глупост, извършена от Израел“, пише The Jerusalem Post.\r\nЧовекът на „Хизбула“, който беше цитиран от няколко ливански медии, но стана анонимен, реагира на анонса, от страна на Въоръжените сили на Израел, че израелската армия е започнала най-голямото си учение за последните 20 години, което е подготовка за потенциална война с ливанската групировка.\r\n„Ние (Хизбула) сме напълно нащрек и готови по всяко време за всякакво развитие на ситуацията“, е заявил той. Освен това той е подчертал, че „Израел няма да успее да ни изненада, защото знае много добре възможностите ни, след поражението си през 2006-а година, което възпря Въоръжените сили на Израел.“\r\nЧовекът на „Хизбула“ смята, че Израел е започнал „голямото военно учение“, заради „военните възможности на Хизбула.“\r\nДруг човек, свързан с ливанската групировка и също остава анонимен, е заявил пред медиите в Бейрут, че Израел провежда огромното учение, за да се приготви за подновяването на битката. Държавата на евреите, според него, се подготвя да се бори с противник, който се е променил напълно и се е подсилил, в сравнение с това, което е представлявал преди десетилетие, по време на Втората Ливанска война.", "date": "2017.09.06", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/09/06/2432856/predstoyashti-sabitiya-v-stranata-za-6-septemvri-agentsiya-fokus.html", "text": "***\r\nДържавният глава ще участва в тържествената церемония на площад „Съединение“ по повод 132 години от Съединението на България.  \r\n***\r\nВицепремиерът Илияна Йотова ще присъства на възстановка на събитията от 6 септември 1885 г. на площада пред Военния клуб. По-късно Илияна Йотова ще бъде гост на откриването на изложбата „Непознатата война“ в Регионален исторически музей-Пловдив, а след това ще присъства на тържествената заря-проверка на площад „Съединение“.\r\n***\r\nОт 9.30 часа, в сградата на Министерство на икономиката на ул. „Славянска“ 8, министърът на икономиката Емил Караниколов ще даде изявление относно Дунарит.\r\n***\r\nОт 11.30 часа, пред Мавзолея-костница на княз Александър І Батенберг на бул. „Васил Левски” № 81, Столична община организира тържествено отбелязване на 132-рата годишнина от Съединението на Източна Румелия с Княжество България. На събитието ще присъства председателят на Народното събрание Димитър Главчев.\r\n***\r\nОт 11.00 часа, в парка на „Овча купел“, Столична библиотека ще участва в традиционния празник-събор на район „Овча купел“ с кампанията си „Книгите идват при Вас“ и Мобилната си библиотека.\r\n***\r\nОт 17.00 час, в Конферентна зала на „Регнум апарт хотел”, ще се проведе лекция на д-р Матеуш Шпитма, зам.-председател на Института за национална памет, на тема: „Полско-еврейските отношения по време на войната и след това”.\r\n***\r\nОт 11.00 часа, пред  паметната  плоча на загиналите във войните за Обединението  и   Независимостта  на България  на площад „Георги Измирлиев“, с ритуал по полагане на венци и цветя обществеността в Благоевград ще отбележи Съединението на Княжество България с Източна Румелия.\r\n***\r\nОт 18.00 часа в кампус „Скаптопара“ на АУБ в Благоевград президентът Росен Плевнелиев (22 януари 2012 – 22 януари 2017) ще открие новата учебна.\r\n***\r\nОт 10.30 часа, на площад „Атанас Сиреков“ пред сградата на Общината, с ритуал по издигане на националния флаг на Република България и флаговете на Европейския съюз и на Община Бургас ще започнат честванията по случай 6 септември. От 11.00 часа на Паметника на 24-ти Черноморски пехотен полк пред Военния клуб на ул. „Христо Ботев“ №48 ще бъде отслужена заупокойна молитва и ще бъдат положени венци, и цветя на признателност към падналите в Сръбско-българската война от 1885 г. От 11.30 часа на площад „Атанас Сиреков“ ще се състои празничен концерт на ФА „Атанас Манчев“.От 12.00 часа на открита сцена „Охлюва“ пенсионерските клубове в Бургас също ще поздравят своите съграждани за празника.\r\n***\r\nОт 20.00 часа на сцената на остров Света Анастасия Бойка Велкова ще изнесе моноспектакъла „Пътя към Афродита“.\r\n***\r\nОт 10.30 часа на пл. „Независимост“ ще се състои поднасяне на цветя на паметната плоча на княз Александър Батенберг. От 10.50 часа от пл. \"Независимост\" ще тръгне шествие до Паметника на загиналите в Сръбско-българската война. От 11.10 часа на Паметника на загиналите в Сръбско-българската война ще се състои заупокойна молитва и поднасяне на венци.\r\n***\r\nОт 10.30 часа, пред сградата на Община Велико Търново, с издигане на знамената на България, старопрестолния град и Европейския съюз започват честванията по повод 132 годишнината от Съединението. Слово ще произнесе кметът Даниел Панов. От 10.50 часа пред паметника „Майка България великотърновският митрополит Григорий ще отслужи благослов, след което ще последва  военен ритуал. От 11.15 часа по главната улица „Васил Левски“ почетният караул на Национален военен университет „Васил Левски“ ще премине в тържествен марш. От 21.30 часа от площад „Цар Асен I” ще може да се наблюдава прожекция на аудиовизуалния спектакъл „Царевград Търнов – звук и светлина“.\r\n***\r\nОт 11.00 часа пред паметника на Скърбящия воин в град Видин ще бъде отбелязана 132-та годишнина от Съединението на България. Слово ще произнесе кметът на Община Видин Огнян Ценков, след което ще бъдат поднесени венци и цветя пред паметника.\r\n***\r\nОт 10.30 часа, пред паметника на загиналите войни (Лъвчето), ще се проведе честване на 132-годишнината от Съединението на България. От 11.30 часа пред НЧ „Развитие  1869“ ще се състои концерт на Симфониета Враца.\r\n***\r\nОт 11.00 часа, пред Паметния знак на загиналите във войните горнооряховчани, с тържествен ритуал ще бъде отбелязан Деня на Съединението на Княжество България и Източна Румелия.\r\n***\r\nНа Паметника на Захари Стоянов ще се състои полагане на цветя по повод 132 години от Съединението на Княжество България и Източна Румелия.\r\n***\r\nОт 13.00 часа в Огледална зала „Нели Божкова“ ще се състои XXI Международен младежки музикален конкурс „Надежди, таланти, майстори” – Добрич 2017\r\n***\r\nОт 10.30 часа, на площад „Свобода“, ще започне честване по повод годишнина от Съединението на Княжество България и Източна Румелия. \r\n***\r\nОт 10.14 часа, в кабинета на кмета инж. Методи Чимев, ще започне препис на \"История славянобългарска.\r\n***\r\nОт 11.00 часа, на площад „Велбъжд“, ще бъдат отбелязани 132 години от Съединението на България. \r\n*** \r\nОт 11.00 часа, на централния площад „К. Величков“, ще започне празничен концерт по повод Съединението. \r\n***\r\nОт 9.30 часа от площада в град Съединение започва 42-ия Международен мемориален маратон „Съединение“, с финал на площад „Съединение“ – Пловдив.\r\n***\r\nОт 10.00 часа, в парк „Лаута“, ж.к. \"Тракия\", ще бъде открит фестивалът на балканската скара „PlovdivMezi“.\r\n***\r\nОт 10.00 часа в Катедрален храм „Света Богородица“ пловдивския Митрополит Николай ще отслужи тържествен молебен.\r\n***\r\nОт 11.00 часа пред паметника на Захари Стоянов ще се поднесат цветя.\r\n***\r\nОт 11.30 часа пред паметната плоча на майор Райчо Николов ще се поднесат цветя.\r\n***\r\nОт 12.00 часа на Площад „Стефан Стамболов“ ще се проведе концерт на Духов оркестър – Пловдив.\r\n***\r\nОт 12.00 часа в парк „Лаута“, ж.р. Тракия ще се състои празничен фолклорен концерт на оркестър „Канарите“, с ръководител Атанас Стоев.\r\n***\r\nОт 17.30 часа  на площад „Стефан Стамболов“ ще се проведе празничен концерт с участието на Биг Бенд - Пловдив и солисти.\r\n***\r\nОт 19.00 часа на площад „Централен“, пред Военния клуб ще се проведе възстановка на събитията от 6 септември 1885 година от комитет „Родолюбие“.\r\n***\r\nОт 19.45 часа, в зала „Съединение” на Регионален исторически музей – Пловдив, ще бъде открита изложбата „Непозната война“.\r\n***\r\nОт 11.00 часа на пл. „Възраждане“ ще се състои градско честване на Деня на Съединението.\r\n***\r\nОт 11.00 часа, на пл. „Александър Батенберг“ пред Паметника на загиналите през Сръбско-българската война, ще се състои тържествена церемония по полагане на венци и цветя в чест на 132 години от Съединението на Княжество България и Източна Румелия. Слово ще произнесе зам. областният управител на Област Русе – г-н Валентин Колев. Заупокойна молитва в памет на загиналите и благодарствен молебен в чест на Съединението на България ще отслужи Н.В.Пр. Русенски митрополит Наум заедно със свещеници от Русенската Митрополия.\r\n***\r\nОт 11.00 часа пред паметника на цар Борис Трети в Дунавския парк ще се състои тържествена церемония по повод Съединението  и концерт на градския духов оркестър.\r\n***\r\nОт 11.00 часа, на площад „Хаджи Димитър”, ще се състои церемония по издигане на националното знаме на Република България. Слово за Съединението ще произнесе кметът на града Стефан Радев. Владиката Иоаникий и свещеници от Сливенска епархия ще отслужат благодарствен молебен за здраве и добруване. Ще се състои ритуал по полагане на венци и цветя пред паметника на Хаджи Димитър и сливенските възрожденци. В 11.30 часа на площада празничен концерт ще изнесе Ансамбълът за народни песни и танци – Сливен.\r\n***\r\nОт 18.00 часа, на сцената на Парк 5-и октомври, ще бъде открит Биреният фестивал на Стара Загора.\r\n***\r\nОт 10.00 часа в парк „Младост“ ще бъдат поднесени венци и цветя пред паметниците на загиналите за свободата на България.\r\n***\r\nОт 11.00 часа, на пл. „Свобода“, ще се състои Тържествен ритуал по случай Съединението на България.\r\n***\r\nОт 10.00 часа, пред Паметника на загиналите във войните шуменци на пл.„Кристал“, с официална церемония и военни почести ще бъдат поднесени цветя и венци в памет на героите, дали живота си за независимостта и свободата на България.\r\n***\r\nОт 11.00 часа, в местността “Марашката кория” в село Мараш, ще започне тържественият ритуал по повод Деня на Съединението с участието на курсанти от Факултета „Артилерия, ПВО и КИС“ – Шумен. Слово ще произнесе полк. доц. Сашо Евлогиев, декан на факултета.\r\n***\r\nОт 19.30 часа, на площадка „Спартак“, ще се състои концерт на група „Хоризонт“, част от Националната кампания „Изпей „Обичам те“ на български“.\r\n***\r\nОт 10.10 часа, на площада пред Общината, с изпълнения на Ямболския духов оркестър ще започне тържественото честване на 6 септември. От 10.30 часа е началото на тържествената церемония с ритуал по издигане на националния флаг, празнично слово на кмета и благодарствен молебен. Честването на Съединението ще продължи с шествие по ул. „Г. С. Раковски” – пл. „Освобождение” - ул. „Цар Освободител” до паметника на загиналите за националното ни освобождение, където в 11.00 часа ще бъдат поднесени венци и цветя.", "date": "2017.09.06", "title": "Предстоящи събития в страната за 6 септември (Агенция „Фокус“)"}
{"url": "http://www.focus-news.net/news/2017/09/06/2432857/a1on-makedoniya-sasht-dariha-na-albaniya-shest-bronirani-avtomobila-hamvi.html", "text": "САЩ дариха на Албания първите шест от общо  248 бронирани военни превозни средства „Хъмви“, което влиза в рамките на помощта на Вашингтон за албанската армия на стойност 12 млн. долара, предаде македонската медия  „A1oN“.\r\nЦеремонията на предаването на първата пратка превозни средства, на стойност от 300,000 долара, се проведе на военна база \"Зал Хер\", на която присъстваха посланикът на САЩ Доналд Лу и министърът на отбраната в оставка, Мими Коджели.\r\n„ Албания е един от четирите съюзници на НАТО в Европа, които ще получат такива модерни превозни средства. Правителството на САЩ е решило да засили способностите на съюзниците си в НАТО“,  отбеляза посланик Лу.\r\nМинистърът на отбраната Коджели изрази своята благодарност и посочи, че връзките между САЩ и Албания навлизат в нова и по-качествена фаза.\r\nАвтомобилите „Хъмви“ могат да развият максимална скорост от 125 километра в час, тежки са шест тона и има автономност на движение от 443 км. Те са оборудвани със системи за поставяне на тежки и леки картечници и на минохвъргачки. Виктор Турмаков", "date": "2017.09.06", "title": "„A1oN“ (Македония) : САЩ дариха на Албания шест бронирани автомобила „Хъмви“"}
{"url": "http://www.focus-news.net/news/2017/09/06/2432858/bloomberg-angela-merkel-be-opraskana-ot-zapraten-po-neya-domat-po-vreme-na-miting.html", "text": "Полицията е започнала разследване, след като германският канцлер Ангела Меркел е била опръскана по  бедрото с домат по време на предизборен митинг – необичайно груб момент от предизборната ѝ кампания, която от време на време е посрещана с протести, предаде  Bloomberg.\r\nДва домата са били хвърлени от събралото се множество, като единият е ударил модератора на митинга в Хайделберг Клаудия вон Браухич.  Инцидентът се е случил по време на митинг в града пред около 3000 души. Малка група протестиращи в периферията на тълпата са освирквали канцлера, наричайки я „лъжец“ и „предател на народа“. \r\n Меркел и преди се е сблъсквала с демонстрации по време на предизборни митинги.  Виктор Турмаков", "date": "2017.09.06", "title": "Bloomberg: Ангела Меркел бе опръскана от запратен по нея домат по време на митинг"}
{"url": "http://www.focus-news.net/news/2017/09/06/2432859/reuters-potentsialno-katastrofalnata-burya-irma-se-priblizhava-kam-virdzhinskite-ostrovi-i-puerto-riko.html", "text": "Опасният пета степен ураган „Ирма“ се приближава към Карибските острови и южните щати на САЩ с вятър от 295 км/ч., предаде  Reuters.\r\nОкото на бурята ще пресече островите Лиуърд, разположени източно от Пуерто Рико във вторник през нощта и в сряда сутринта и предупреждения за ураган са обявени там, както и на Вирджинските острови. Националният център за урагани на САЩ определя „Ирма“ като „потенциално катастрофален“ пета категория ураган и посочи, че това ще бъде „най-силният ураган извън Карибско море и Мексиканския залив в историята. \r\n„Ирма“ се придвижва с 22 км. в час в посока Пуерто Рико.  Виктор Турмаков", "date": "2017.09.06", "title": "Reuters: „Потенциално катастрофалната“ буря „Ирма“ се приближава към Вирджинските острови и Пуерто Рико"}
{"url": "http://www.focus-news.net/news/2017/09/06/2432860/cbs-samnitelen-paket-e-dovel-do-evakuatsiyata-na-terminal-na-mezhdunarodnoto-letishte-v-los-andzhelis.html", "text": "Терминалът за пристигащи „Том Брадли“ на международното летище в Лос Анджелис е бил евакуиран заради съмнителен пакет, предаде  CBS.\r\nПолицията е получила сигнал за пакета на летището преди обяд във вторник. Терминалът е бил евакуиран и пътниците е трябвало да използват терминала за заминаващи. На място са пристигнали сапьори, които са определили пакета като безопасен. \r\nТерминалът е отново отворен. Полицията не разкрива съдържанието на пакета.  Виктор Турмаков", "date": "2017.09.06", "title": "CBS: Съмнителен пакет е довел до евакуацията на терминал на международното летище в Лос Анджелис"}
{"url": "http://www.focus-news.net/news/2017/09/06/2432861/balgariya-komentari-v-svetovnite-medii-agentsiya-fokus.html", "text": "Заместник-помощник държавният секретар на САЩ за Централна и Източна Европа Хойт Брайън Ий приветства сключването на Договор за приятелство, добросъседство и сътрудничество между България и Македония, съобщава скопското електронно издание „Нова Македония“. В рамките на среща с българския вицепремиер и министър на външните работи Екатерина Захариева, американският дипломат подчерта, че документът е от изключителна важност не само за България и Македония, но и за целия регион.\r\nСъгласно разпространеното от София съобщение, Захариева и Хойт Ий са провели разговор в рамките на Стратегическия форум в Блед, Словения.\r\n„Една от най-големите ползи от това споразумение е, че то беше направено без чуждестранна помощ, което показа, че ние решаваме проблемите без посредници“, заяви Захариева. На свой ред Хойт Ий изрази надежда, че договорът ще осигури отлична атмосфера, в която Македония ще подобри отношенията си с други съседи.\r\nВ Блед Захариева и Йи обсъдиха също актуалната политическа ситуация в региона и инициативите на България в областта на външната политика.\r\nБългарски шофьор на камион е задържан в Словакия. Той е бил спрян на път Д2 в понеделник от полицията, защото пътуването на камиони е било забранено на него. В последствие се оказва, че е бил с повече от два промила алкохол в кръвта, предаде Parameter.sk.\r\n„42-годишният български гражданин е заподозрян за шофиране в нетрезво състояние“, заяви говорителят на полицията в Братислава Михал Шиф. Ако мъжът е признат за виновен, той може да бъде осъден на от две до пет години лишаване от свобода.\r\nГрупа от природозащитни Неправителствени организации са призовали Европейската Комисия да се намеси в България, след като управляващата партия е предложила закон, който, според природозащитниците, ще ограничи достъпа до правосъдие, тъй като предвижда увеличаване на съдебните такси, съобщи Euractiv.\r\nЧленове на дясно-центристката партия ГЕРБ, това лято, са предложили за разглеждане няколко инициативи за промени в Кодекса за административните процедури на България и в Закона за защита на природата.\r\nАко промените бъдат одобрени по време на пленарните сесии на българския парламент през месец септември, таксите за възбуждането на определени административни процедури, включително такива, засягащи сигнали за негативно влияние върху околната среда, ще се увеличат.\r\nПредложените промени ще наложат шест-месечен лимит за възбуждането на дела срещу мащабни инфраструктурни проекти, които са класифицирани като такива от „национално значение“.\r\nКоалиция от дузина, базирани в България, НПО-та отговориха на предложенията, като изпратиха съвместно писмо до европейските комисари Кармену Вела, Корина Кречу и Вера Юрова.\r\nОт ЕК потвърдиха, че са получили писмото, но отказаха да го коментират на този етап, тъй като не са запознати с предложените промени.\r\n В близкото десетилетие България и Гърция ще изградят транспортен коридор, който ще съедини пристанищата Русе, Варна и Бургас с гръцките пристанища в Егейско море, предаде гръцкото рускоезично електронно издание „Русские Афиньi“.\r\nНА 6 септември в гръцкия град Кавала се очаква подписването на съответния меморандум. От българска страна той ще бъде подписан от министър-председателя Бойко Борисов, а от гръцка от премиера Алексис Ципрас. Станало е известно, че ЖП линията Русе-Солун ще свърже българските пристанища на Дунав с тези на Черно Море, а също така българските градове Карнобат, Нова Загора и Свиленград с гръцките пристанища на Егейско море Солун, Кавала и Александруполис.\r\nПри изпълнението на проекта се предвижда не само строителството на железопътна линия, но и модернизация на пристанищната инфраструктура. По-рано се появи информация, че строителството на българския участък от коридора ще струва повече от един милиард долара, а на гръцкия – около четири милиарда. Що се отнася до източниците на финансиране – част от разходите ще бъдат поети от „Плана Юнкер“ и от Европейската инвестиционна банка и според експертите ще отнеме най-малко 10 години.\r\nБългарски танцьори ще участват за първи път в Китайския международен фестивал за младежкото изкуство, предаде Xinhua.\r\nСпоред Хелия Иванова, говорител на танцов ансамбъл „Пламъче“, той ще представлява България на събитието, което ще се проведе в Шанхай. По време на фестивала ансамбълът ще участва в пет представления, включително изпълнение наречено „Музикален портрет на Пътя на коприната“, което ще покаже културното многообразие на страните от инициативата „Един пояс – един път“.\r\n„Участието в 10-тото издание на такова голямо събитие ще ни предизвика да демонстрираме най-доброто от българския фолклор“, сочи Иванова. Тя лично не е посещавала Китай, но посочи, че е развълнувана от възможността.\r\nТанцов ансамбъл „Пламъче“ е основан през 2007 г. и успешно е участвал в редица престижни фолклорни фестивали в страни като Италия, Франция, Германия, Сърбия, Румъния, Чехия и Полша.\r\nОбщото българско-израелско военновъздушно учение „Колекторс Айтъм 17“ ще започне в четвъртък в българското въздушно пространство, предаде Xinhua.\r\nБългарското министерство на отбраната сочи, че по време на седемдневните учения България ще участва с изтребители МиГ-29, както и с противовъздушни системи на земята, докато израелската авиация ще изпълнява задачи с изтребители Ф-15 и Ф-16. „Италиански изтребители „Юрофайтър Тайфун“ са разположени временно на въздушна база „Граф Игнатиево“ край град Пловдив в операция по засилването на източния фланг на НАТО. Те също ще участват в общите полети“, пише в официално заявление на министерството.\r\nЦел на учението е засилването на теоретичната, тактическата и специалната подготовка на служещите. Българските и израелските ВВС за първи път провеждат общо учение през 2012 г.", "date": "2017.09.06", "title": "България - коментари в световните медии (Агенция „Фокус)"}
{"url": "http://www.focus-news.net/news/2017/09/06/2432862/30-godishniyat-pastir-kostadin-mitev-obvinen-za-golemiya-pozhar-v-rayona-na-kresnenskoto-defile-ostava-v-aresta-obzor.html", "text": "30-годишният пастир Костадин Митев, обвинен за големия пожар в района на Кресненското дефиле, остава в ареста. Мярката за задържане на подсъдимия бе гледана във вторник на обяд. Само един свидетел бе допуснат до разпит по време на частното съдебно дело срещу Костадин Митев. В началото на съдебния процес адвокатът на подсъдимия Надежда Римпева поиска от съдебния състав да бъдат изслушани четирима свидетели: работодателя на Костадин Митев – Емилиян Стойнев; приятелката на подсъдимия – Стефка Георгиева; ветеринарният лекар на стадото, което Митев е пасял в района на пожара и, от който се смята, че подсъдимият е взел цигара, и бившият кметски наместник на село Мечкул Христо Димитров. Съдебният състав обаче прецени, че единствено Стойнев има отношение към това дали Костадин Митев да остане в ареста. По време на неговия разпит стана ясно, че пастирът е назначен на трудов договор и се грижи за общо 70 животни, като му е предоставено и място за живеене – през летните месеци това е ферма край Мечкул, а през зимните – край Ракитна. Адвокатът на подсъдимия Надежда Римпева заяви пред съда, че поради естеството на работа на Митев няма основание той да се укрие или да извърши друго подобно деяние. Тя посочи, че с оглед на доказателствените материали и по-специално фасовете намерени на местопрестъплението не може да се заключи, че именно нейният клиент е станал причина за възникването на пожара. Римпева добави, че по-голяма част от намерените фасове нямат следи от изгаряне, което е интересно обстоятелство, имайки предвид мащабите на пожара. Въпреки това съдът реши да остави за постоянно в ареста Костадин Митев, обвинен за големия пожара в района на Кресненското дефиле, мотивирайки се, че е на лица реалната опасност той да се укрие, заради изключително високата обществена опасност от деянието. След произнасянето на съда, адвокатът на подсъдимия Надежда Римпева коментира пред журналисти, че предстои да бъдат извършени разпити на още свидетели, както и експертиза във връзка с информация, че е видяна волтова дъга и ДНК експертиза на фасовете, намерени на мястото, от където се смята, че е тръгнал пожарът в района на Кресненското дефиле. Тя заяви, че ще пуснат нова молба за промяна на мярката за неотклонение, тъй като не е необходимо Митев да бъде задържан в ареста. Според нея няма риск той да се открие. „Няма риск от укриване, защото са му поверени множество животни. Работата му е такава, че няма на кого да остави стадото си. Още повече, че има жена, с която съжителства, работят заедно“, посочи Ринкова. Тя подчерта, че делото на Костадин Митев ще бъде много тежко, защото се очаква да бъдат извършени множество експертизи, една от които ще бъде свързана с твърдението на защитата, че е имало волтова дъга. Според Римпева няма как един фас да причини пожар с такива мащаби. Тя коментира и намерените фасове на мястото, от където се смята, че е тръгнал пожара. „Пред съда казах, че фасовете са чисти, изглеждат като неизползвани и са неопожарени, те не са обгорели. В крайна сметка няма как да предположим, че един чист фас е предизвикал пожара“, уточни Римпева.\r\n„Фокус“ припомня: На 24 август в района на село Мечкул възникна голям пожар, който бързо се разрасна и стигна до района на община Кресна, засягайки селата Ощава, Стара Кресна и Влахи. Гасенето на огнената стихия продължи 6 дни, като в него участваха около 600 души – пожарникари, служители на Югозападно държавно предприятие, доброволци, военни и полицаи. В потушаването на бушуващия огън се включиха и три хеликоптера. За овладяването на пожара бяха направени над 21 км просеки. Нанесените щети от огнената стихия надхвърлят 15 000 декара, а за възстановяването на засегнатите участъци ще са необходими години и милиони левове. На провел се брифинг на 29 август говорителят на главния прокурор Румяна Арнаудова съобщи, че е разкрит, човекът, който е предизвикал пожар. Това е 30-годишният пастир от Симитли Костадин Митев. Основната версия за възникване на пожара е незагасена цигара. Извършени са разпити на повече от 10 човека, както и обиски. Обвиненията са за пожар по непредпазливост, а нанесените щети са за около 3 300 000 лева.\r\nЛивия НИНОВА", "date": "2017.09.06", "title": "30-годишният пастир Костадин Митев, обвинен за големия пожар в района на Кресненското дефиле, остава в ареста (ОБЗОР)"}
{"url": "http://www.focus-news.net/news/2017/09/06/2432863/the-independent-britanskoto-pravitelstvo-shte-se-nasochi-sreshtu-niskokvalifitsiranite-migranti-ot-es-spored-iztekla-dokumentatsiya.html", "text": "Британската имиграционна система след Брекзит ще се насочи срещу нискоквалифицираните  мигранти от ЕС - потенциално ограничавайки техния брой  и ще ограничи европейските граждани от правото привличане на членовете на семействата им във Великобритания, сочи изтекла документация на правителството, пише  The Independent.\r\nДокументите от вътрешното министерство на Великобритания сочат как новата система  ще даде на правителството правомощия да отказва достъп на гражданите на ЕС и да изисква минимално равнище на доходите на всеки, който желае да остане в Обединеното кралство.\r\nРаботодателите също биха могли да бъдат принудени да наемат британци за определени работни места, а достъпът до тях ще бъде отказан за имигрантите, които искат да работят в някои нискоквалифицирани сектори, се посочва в документа.\r\nДокументът не е отражение на окончателната система, приета от правителството, като се приема, че някои въпроси ще останат отворени за преговори. Документът предполага, че в бъдеще само работниците от ЕС, които имат високо ниво на умения, ще получават разрешение да останат в Обединеното кралство повече от три години. В него се казва, че има план „да се предостави на висококвалифицираните професии и на лицата, които имат трудов договор от повече от 12 месеца, разрешение от три до пет години, а за други професионалисти - до две години.\"\r\nВъпреки че не са предоставени точни подробности, документът предлага правителството също така да въведе праг на доходите за някои граждани на ЕС, преди да им бъде разрешено да останат. Той сочи , че прагът ще бъде \"разумен, но специфичен\".\r\nПо-строгият граничен контрол установява, че гражданите на ЕС ще трябва да показват паспорт при влизането си във Великобритания, а не националните си лични карти, с които те могат да влизат в момента. Виктор Турмаков", "date": "2017.09.06", "title": "The Independent: Британското правителство ще се насочи срещу нискоквалифицираните мигранти от ЕС според  изтекла документация"}
{"url": "http://www.focus-news.net/news/2017/09/06/2432864/ahlulbayt-siriyskiyat-prezident-pozdravi-armiyata-za-razkasvaneto-na-obsadata-nad-deir-ez-zor.html", "text": "Президентът на Сирия Башар Асад приветства генерал-майор Рафик Шахада, генерал-майор Хасан Мохамад и генерал Исам Зар Еддин, както и войниците, охраняващи летището на град Деир ез Зор, след като сирийската армия разкъса обсадата на „Ислямска държава“ над града след повече от три години, предаде  AhlulBayt.\r\n„Вие доказахте с вашата твърдост в лицето на най-силната терористична организация, че можете да поемете отговорност, че сте спазили дълга си и че сте станали пример за следващите поколения“, заяви президентът. Той добави, че това ще остане в историята като случай в който „малък брой войници са дали най-скъпото си, за да изпълнят дълга си и да защитят невъоръжените граждани“. \r\n„Историята ще ви запомни вас и вашите другари, жертвали живота си за родината или ранени, но върнали се на бойното поле. Тази чиста кръв даде победа над терористите, които смятаха, че са подкрепяни регионално и международно“, добави сирийският президент.  Виктор Турмаков", "date": "2017.09.06", "title": "AhlulBayt: Сирийският  президент поздрави армията за разкъсването на обсадата над Деир ез Зор"}
{"url": "http://www.focus-news.net/news/2017/09/06/2432865/the-guardian-deyvid-deyvis-sochi-che-velikobritaniya-edva-li-shte-uspee-da-se-saglasi-za-plashtaniyata-za-es-do-samiya-kray-na-pregovorite-za-brekzit.html", "text": "Британският министър по въпросите, свързани с Брекзит, Дейвид Дейвис разкри, че не очаква от страната да се съгласи за финансовите вноски за ЕС по излизането от него до самия край на целия преговорен процес, пише  The Guardian.\r\nМинистърът отказа да потвърди дали на депутатите в британския парламента ще се даде право на глас по финансовото уреждане на Брекзит.  Според него, ако Великобритания напусне ЕС без споразумение, някои държави  от Съюза ще страдат повече отколкото страната му.\r\n„Особено ще пострадат страните по Северно море – знаем колко ще бъде голямо влиянието на липсата на споразумение върху икономиките им. Ще бъде по-драматично за тях, отколкото за нас“, посочи Дейвис.  Виктор Турмаков", "date": "2017.09.06", "title": "The Guardian: Дейвид Дейвис сочи, че Великобритания едва ли ще успее да се съгласи за плащанията за ЕС до самия край на преговорите за Брекзит"}
{"url": "http://www.focus-news.net/news/2017/09/06/2432866/reuters-donald-tramp-i-tereza-mey-sa-saglasni-che-kitay-mozhe-da-napravi-poveche-po-vaprosa-okolo-severna-koreya.html", "text": "Прессекретар на британското правителство съобщи, че министър-председателят Тереза Мей и президента на САЩ Доналд Тръмп са се разбрали по време на телефонен разговор, че Китай може да направи повече при убеждаването на Северна Корея да прекрати ракетните си изпитания, предаде  Reuters.\r\n„Министър-председателят и президентът са се съгласили за ключовата роля, която Китай трябва да играе и че е важно да се използват всички механизми, за да може  Северна Корея да прекрати извършването на тези незаконни действия, за да има сигурност и безопасност за нациите в региона“, заяви говорителят. \r\nМей също така е заявила, че ще работи заедно с другите лидери от ЕС, за да може по-нататъшните мерки на Съюза да могат да упражнят натиск срещу Северна Корея.  Виктор Турмаков", "date": "2017.09.06", "title": "Reuters: Доналд Тръмп и Тереза Мей са съгласни, че Китай може да направи повече по въпроса около Северна Корея"}
{"url": "http://www.focus-news.net/news/2017/09/06/2432867/the-daily-express-leybaristite-predavat-volyata-na-britanskiya-narod-protivopostavyayki-se-na-proektozakona-za-brekzit.html", "text": "Председателят на британската Лейбъристка партия Джереми Корбин бе обвинен, че предава британския народ, след като партията му реши да гласува срещу законодателството за Брекзит, пише   The Daily Express.\r\nПроектозаконът, познат като „Закон за отменянето“ , премахва действието на законите, с които Великобритания се присъединява към ЕС през 1973 г.  Ръководството на Лейбъристката партия обяви, че депутатите ѝ ще гласуват срещу проектозакона на второ четене.  \r\nМинистърът по въпросите, свързани с Брекзит, Дейвид Дейвис заяви, че решението „ще бъде предателство срещу собствените гласоподаватели“, ако излизането от Европейския съюз бъде блокирано. \r\nСпоред временния председател на „Партията на независимостта“ Стийв Кроутър „решението на Лейбъристката партия да гласува срещу проектозакона е чудовищно предателство“. \r\n„Като демократи не можем да гласуваме за проектозакон, чрез който правителството да отнеме правомощия от парламента, за да ограничи правото на хората за работа и да намали защитата на потребителите и околната среда“, на свой ред обясни прессекретар на Лейбъристката партия.  Виктор Турмаков", "date": "2017.09.06", "title": "The Daily Express: Лейбъристите предават волята на британския народ, противопоставяйки се на проектозакона за Брекзит"}
{"url": "http://www.focus-news.net/news/2017/09/06/2432868/neshtasten-sluchay-i-sklonyavane-kam-samoubiystvo-sa-vazmozhnite-versii-za-smartta-na-prostrelyanoto-11-godishno-dete-v-strelcha-obzor.html", "text": "Възможните версии за смъртта на 11-годишното дете, което бе намерено простреляно в главата в град Стрелча, са нещастен случай и склоняване към самоубийство. Това каза на брифинг говорителят на главния прокурор Румяна Арнаудова във връзка с разследването по случая. Инцидентът е станал в понеделник около 17.10-17.20 часа в дома на родителите на детето, в спалнята им. Към този момент няма данни за извършено убийство. Направен е оглед и са назначени множество експертизи. Иззети са натривки от ръцете на детето и са снети дактилоскопни отпечатъци от ръцете и краката на детето. Незабавно е бил посетен домът на родителите лично и от районния прокурор на Панагюрище. Арнаудова подчерта, че задължително, по указания на наблюдаващия прокурор, ще бъде извършен и следствен експеримент, защото за разследването е от изключителна важност да установи всички факти и да се даде отговор на въпросите как се е стигнало до този инцидент. По думите й първоначалната версия е, че детето се е простреляло, в резултат на което е починало. Арнаудова заяви, че със сигурност прострелването е с ловна пушка, която е законно притежавана от бащата на детето. При извършения огледа са открити 3 каси за съхранение на огнестрелно оръжие – една е била на бащата, а другите две – на чичото и дядото на детето. Там са били открити законни оръжия, които са надлежно съхранявани. Установено е обаче, че в касата на бащата на детето са открити 19 боеприпаса - патрони 16-и калибър, за които той самият няма надлежно разрешение. Вследствие на това е започнало и разследване за престъпление по чл. 339 срещу него за това, че държи незаконни боеприпаси. Арнаудова допълни, че ловната пушка е била заредена и самият изстрел е с патрон 12-и калибър. Разпитват се и близките на детето, и приятелския му кръг, като предстои и назначаване на комплексна съдебно-медицинска, психологична и балистична експертиза, за да се разберат всички обстоятелства около този инцидент. Арнаудова уточни, че обвинението е работно и текст, по който формално започва разследването. Тя отново подчерта, че няма данни за чужда намеса или насилие върху детето преди инцидента. То е било открито починало само в стаята от майка му. „Първоначално изстрелът е бил чут от чичото, а няколко минути по-късно майката влиза в стаята и намира детето си. Вследствие на това е припаднала. Възможно е пушката да е била заредена, сглобена, възможно е да е била в каса и детето само да я е отворило. Това са въпроси, които тепърва предстои да установим. Предстоят разпитите на родителите. В момента те са в шок, но задължително ще бъдат разпитани“, каза още Румяна Арнаудова.\r\nАгенция „Фокус“ припомня: На 04 септември 2017 г. около 18.00 часа в къща в гр. Стрелча е открито 11-годишно момче, починало от прострелване в главата с ловна пушка. Под ръководството на Районна прокуратура - Панагюрище се извършват процесуално-следствени действия – извършен е оглед на местопроизшествието, разпитват се свидетели. Установяват се контактите на детето в деня на инцидента. Назначена е съдебно-медицинска експертиза. До момента е установено, че огнестрелната рана в главата на детето е от ловна пушка марка ИЖ, 12-ти калибър, собственост на бащата на детето.\r\nОт ОДМВР-Пазарджик уточниха, че в стаята, където е открито детето, не е имало други хора. От там обясниха, че става дума за трагичен инцидент, при който детето се е простреляло в главата с ловната пушка на баща си. В резултат на изстрела то е починало. Според полицията посочиха, че ловното оръжие е било прибрано и скрито, но детето го е открило и най-вероятно при игра с него е станал инцидентът.\r\nЛюба АЛЕКСИЕВА", "date": "2017.09.06", "title": "Нещастен случай и склоняване към самоубийство са възможните версии за смъртта на простреляното 11-годишно дете в Стрелча (ОБЗОР)"}
{"url": "http://www.focus-news.net/news/2017/09/06/2432869/standard-makedoniya-spored-federika-mogerini-es-ne-e-voenen-sayuz-i-nikoga-nyama-da-ima-svoya-armiya.html", "text": "Върховният представител на ЕС по въпросите на външните работи и политиката на сигурност Федерика Могерини заяви по време на форума в словенския град Блед, че Европейският съюз никога няма да създаде своя собствена армия, предаде македонската медия  „Стандард“.\r\n„ ЕС никога няма да създаде собствена армия. ЕС не е военен съюз и никога няма да бъде“, заяви Могернини. Тя добави, че Съюзът няма да финансира военни интервенции, а ще се съсредоточи върху превантивни мерки. \r\nВ същото време тя  призова върху Северна Корея да окаже натиск и се изказа против военна намеса. Виктор Турмаков", "date": "2017.09.06", "title": "„Стандард“ (Македония): Според Федерика Могерини ЕС не е военен съюз и никога няма да има своя армия"}
{"url": "http://www.focus-news.net/news/2017/09/06/2432870/ria-novosti-spored-yaponskiya-ministar-predsedatel-ne-e-normalno-vse-oshte-da-nyama-podpisan-miren-dogovor-s-rusiya-sled-vtorata-svetovna-voyna.html", "text": "Японският министър-председател Шиндзо Абе смята, че не е нормално между страната му и Русия все още да няма подписан мирен договор след Втората световна война, предаде РИА Новости.\r\n„Вече са минали повече от 70 години от края на войната и не е нормално, че мирният договор между нашите страни не е подписан“, заяви Абе. „Заради това, че мирният договор все още не е подписан, всички възможности в отношенията между Русия и Япония, които имат потенциал, така и остават неразвити“, добави той и посочи, че Токио и Москва са си „взаимно необходими“. \r\n„Ако Русия и Япония си сътрудничат в икономическата или в много други сфери, то условията за живот на обикновените хора ще станат по-добри и тогава хората истински ще усетят това“, добави Шиндзо Абе и изрази надежда, че ще има разширение в хуманитарния обмен между двете стари.  Виктор Турмаков", "date": "2017.09.06", "title": "РИА Новости: Според японския министър-председател не е нормално все още да няма подписан мирен договор с Русия след Втората световна война"}
{"url": "http://www.focus-news.net/news/2017/09/06/2432871/the-daily-telegraph-spored-kentarbariyskiya-episkop-britanskiyat-kapitalizam-e-razvalen-zashtoto-izostavya-mladezhta.html", "text": "Според Кентърбърийския епископ капиталистическата система във Великобритания е развалена и се нуждае от спешна реформа, защото оставя младите хора в по-лошо положение от родителите им, пише   The Daily Telegraph.\r\n„Великобритания предава децата, които растат в свят,  където различията между най-бедните и най-богатите части на страната са толкова големи и дестабилизиращи“, заяви главата на английската църква. Според него британският „повреден“ икономически модел изоставя младите поколения и че е необходима „радикална икономическа реформа“. \r\n„Защо толкова хора са толкова бедни, докато други са толкова богати? Защо младите хора ще бъдат по-бедни от родителите си?“, попита той. Според него трябва да се извършат дълбоки изменения в образователната система, за да може младите да са готови да работят в икономика, където технологията тържествува, както и в данъчната система , за да може „тя да е по честна“.\r\n„За младите хора, това бе особено тежко десетилетие. Тези на възраст 22-39 години са свидетели на спад от 10% на реалните доходи в сравнения с нивата от преди кризата, докато увеличаването на таксите за образование и на студентските кредити бележат рекорди“, добави архиепископът.  Виктор Турмаков", "date": "2017.09.06", "title": "The Daily Telegraph: Според Кентърбърийския епископ британският капитализъм е развален, защото изоставя младежта"}
{"url": "http://www.focus-news.net/news/2017/09/06/2432872/reuters-rumanskiyat-ministar-na-otbranata-podade-ostavka.html", "text": "Румънският министър на отбраната Адриан Тутуяну заяви, че е подал оставка, след като неговото министерство съобщи, че не може да изплати заплатите на армията, единствено, за да бъде опроверган след броени часове от министерството на финансите, предаде  Reuters.\r\nМинистерството на отбраната посочи в официално заявление, че средствата за изплащане на заплати са свършили. По-късно министерството на финансите опроверга заявлението, заявявайки, че няма министерства, които да нямат достатъчно средства за заплати.\r\n„Подадох оставката си заради липса на комуникация“, заяви Тутуяну. Във вторник министър-председателят Михай Тудосе е предал оставката на президента Клаус Йоханис. \r\nМинистърът на отбраната на Румъния има отговорността бюджетът за въоръжените сили да достигне до 2% от БВП на страната. Румъния също така е приела елементи на противоракетната отбраната на САЩ на своя територия и е изпратила сили в Ирак и в Афганистан.  Виктор Турмаков", "date": "2017.09.06", "title": "Reuters: Румънският министър на отбраната подаде оставка"}
{"url": "http://www.focus-news.net/news/2017/09/06/2432873/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Председателят на британската Лейбъристка партия Джереми Корбин бе обвинен, че предава британския народ, след като партията му реши да гласува срещу законодателството за Брекзит, пише The Daily Express.\r\nПроектозаконът, познат като „Закон за отменянето“ , премахва действието на законите, с които Великобритания се присъединява към ЕС през 1973 г. Ръководството на Лейбъристката партия обяви, че депутатите ѝ ще гласуват срещу проектозакона на второ четене.\r\nМинистърът по въпросите, свързани с Брекзит, Дейвид Дейвис заяви, че решението „ще бъде предателство срещу собствените гласоподаватели“, ако излизането от Европейския съюз бъде блокирано.\r\nСпоред временния председател на „Партията на независимостта“ Стийв Кроутър „решението на Лейбъристката партия да гласува срещу проектозакона е чудовищно предателство“.\r\n„Като демократи не можем да гласуваме за проектозакон, чрез който правителството да отнеме правомощия от парламента, за да ограничи правото на хората за работа и да намали защитата на потребителите и околната среда“, на свой ред обясни прессекретар на Лейбъристката партия. \r\nСпоред Кентърбърийския епископ капиталистическата система във Великобритания е развалена и се нуждае от спешна реформа, защото оставя младите хора в по-лошо положение от родителите им, пише The Daily Telegraph.\r\n„Великобритания предава децата, които растат в свят, където различията между най-бедните и най-богатите части на страната са толкова големи и дестабилизиращи“, заяви главата на английската църква. Според него британският „повреден“ икономически модел изоставя младите поколения и че е необходима „радикална икономическа реформа“.\r\n„Защо толкова хора са толкова бедни, докато други са толкова богати? Защо младите хора ще бъдат по-бедни от родителите си?“, попита той. Според него трябва да се извършат дълбоки изменения в образователната система, за да може младите да са готови да работят в икономика, където технологията тържествува, както и в данъчната система , за да може „тя да е по честна“.\r\n„За младите хора, това бе особено тежко десетилетие. Тези на възраст 22-39 години са свидетели на спад от 10% на реалните доходи в сравнения с нивата от преди кризата, докато увеличаването на таксите за образование и на студентските кредити бележат рекорди“, добави архиепископът. \r\nБританският министър по въпросите, свързани с Брекзит, Дейвид Дейвис разкри, че не очаква от страната да се съгласи за финансовите вноски за ЕС по излизането от него до самия край на целия преговорен процес, пише The Guardian.\r\nМинистърът отказа да потвърди дали на депутатите в британския парламента ще се даде право на глас по финансовото уреждане на Брекзит. Според него, ако Великобритания напусне ЕС без споразумение, някои държави от Съюза ще страдат повече отколкото страната му.\r\n„Особено ще пострадат страните по Северно море – знаем колко ще бъде голямо влиянието на липсата на споразумение върху икономиките им. Ще бъде по-драматично за тях, отколкото за нас“, посочи Дейвис. \r\n Британската имиграционна система след Брекзит ще се насочи срещу нискоквалифицираните мигранти от ЕС - потенциално ограничавайки техния брой и ще ограничи европейските граждани от правото привличане на членовете на семействата им във Великобритания, сочи изтекла документация на правителството, пише The Independent.\r\nДокументите от вътрешното министерство на Великобритания сочат как новата система ще даде на правителството правомощия да отказва достъп на гражданите на ЕС и да изисква минимално равнище на доходите на всеки, който желае да остане в Обединеното кралство.\r\nРаботодателите също биха могли да бъдат принудени да наемат британци за определени работни места, а достъпът до тях ще бъде отказан за имигрантите, които искат да работят в някои нискоквалифицирани сектори, се посочва в документа.\r\nДокументът не е отражение на окончателната система, приета от правителството, като се приема, че някои въпроси ще останат отворени за преговори. Документът предполага, че в бъдеще само работниците от ЕС, които имат високо ниво на умения, ще получават разрешение да останат в Обединеното кралство повече от три години. В него се казва, че има план „да се предостави на висококвалифицираните професии и на лицата, които имат трудов договор от повече от 12 месеца, разрешение от три до пет години, а за други професионалисти - до две години.\"\r\nВъпреки че не са предоставени точни подробности, документът предлага правителството също така да въведе праг на доходите за някои граждани на ЕС, преди да им бъде разрешено да останат. Той сочи , че прагът ще бъде \"разумен, но специфичен\".\r\nПо-строгият граничен контрол установява, че гражданите на ЕС ще трябва да показват паспорт при влизането си във Великобритания, а не националните си лични карти, с които те могат да влизат в момента.", "date": "2017.09.06", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/06/2432874/komsomolskaya-pravda-v-moskva-shte-otkriyat-shou-rum-za-balgarski-stoki.html", "text": "Новият постоянен търговски шоу-рум „Български търговски дом“ ще заработи в Москва. Това бе съобщено на Изпълнителната агенция по развитието на малките и средни предприятия на България от руската компания „Джей енд Джей“, пише   Комсомолская Правда.\r\nОбектът се намира на територията на агроклъстъра „Фууд Сити“, а основната му цел ще бъде рекламата на българските производители и увеличаването на износа на българските стоки в Русия. Шоу-румът „Български търговски дом“ представлява павилион с площ от 60 кв. м. със съвременен дизайн и ярско изразени български мотиви. Разположен е на една от основните алеи в близост до павилион „Москва“. \r\nВ Москва България има и собствен „Център за промишлеността“, а през 2015 г. седем български компании по производство на козметика и парфюмения откриват в Санкт Петербург общ магазин под името „Болгария Beauty“.  Виктор Турмаков", "date": "2017.09.06", "title": "Комсомолская Правда: В Москва ще открият шоу-рум за български стоки"}
{"url": "http://www.focus-news.net/news/2017/09/06/2432875/bozeman-daily-chronicle-pozharite-v-zapadnata-chast-na-sasht-sa-predizvikali-evakuatsiyata-na-hilyadi-dushi.html", "text": "Пожарникарите съобщават, че пожарите в западните американски щати заплашват живота и имуществото на гражданите. В Юта са евакуирани около 1000 души, след като пет къщи са изгорели. В Орегон се е наложило около 400 къщи да бъдат евакуирани, пише  Bozeman Daily Chronicle.\r\nПовече от 50 км. от междущатската магистрала 84, преминаваща източно от град Портланд в Орегон са затворени заради пожара.  В Юта са затворени две магистрали. \r\nСилният вятър раздухва пожара и той се е приближил на около 60 км. северно от Солт Лейк Сити.  Виктор Турмаков", "date": "2017.09.06", "title": "Bozeman Daily Chronicle: Пожарите в западната част на САЩ са предизвикали евакуацията на хиляди души"}
{"url": "http://www.focus-news.net/news/2017/09/06/2432876/nezavisimaya-gazeta-igor-dodon-zabrani-uchastieto-na-moldavskite-voennosluzheshti-na-ucheniya-v-ukrayna.html", "text": "Молдавският президент Игор Додон забрани участието на военнослужещите от страната в многонационалните военни учения \"Рапид тридент\", които ще се проведат от 7 до 23 септември в Украйна, пише   Независимая газета.\r\n \"За молдавските военнослужещи е неприемливо да участват във военни учения извън страната\", пише Додон на страницата си в социалната мрежа „Фейсбук“. Преди време министърът на отбраната на Молдова Георгий Галбур съобщи, че министерството смята да изпрати 57 военнослужещи от страната за участие на военните учения на полигона „Яворов“ в Лвовска област на Украйна.\r\nПрезидентът на Молдова преди време забрани участието на войници от страната във военни  учения в Румъния. Тогава посланикът на САЩ в Кишинев Джеймс Петит изпрати писмо до Додон, обвинявайки го в „недружеско поведение“. На свой ред държавния глава поиска от дипломата „да не се намесва в дейността“ на президента на независима и суверенна държава.  Виктор Турмаков", "date": "2017.09.06", "title": "Независимая газета: Игор Додон забрани участието на молдавските военнослужещи на учения в Украйна"}
{"url": "http://www.focus-news.net/news/2017/09/06/2432877/regnum-si-dzinpin-posochi-che-ima-vazmozhnost-za-mirno-savmestno-sashtestvuvane-s-indiya.html", "text": "Президентът на Китай Си Дзинпин заяви по време на срещата си с индийския министър-председател Нарендра Моди, че е необходимо да се изграждат стабилни отношения между двете страни, което съответства с основните интереси на народите им, предаде  Regnum.\r\n„Китай възнамерява да работи с Индия въз основата на пет принципа за мирно съвместно съществуване, които ще бъдат издигнати и от двете страни, за да се осигури двустранно доверие и придвижване на взаимноизгодно сътрудничество“, заяви Си Дзинпин след срещата си с Моди. По време на самата среща той отбеляза, че Индия не трябва да гледа на Китай като на заплаха, а да види в него потенциала за взаимно обогатяване между двете страни.\r\nПреди срещата между Си Дзинпин и Моди между двете страни в течение на около два месеца имаше пограничен конфликт.   Виктор Турмаков", "date": "2017.09.06", "title": "Regnum: Си Дзинпин посочи, че има възможност за мирно съвместно съществуване с Индия"}
{"url": "http://www.focus-news.net/news/2017/09/06/2432878/kommersant-termoyadrenite-izpitaniya-na-kndr-povishiha-interesa-kam-zlatoto-na-mezhdunarodnite-borsi.html", "text": "В понеделник котировките на златото на международните борси достигнаха до годишния си максимум от 1340 долара за тройунция.  Ядрените изпитания на Северна Корея рязко повишиха интереса на инвеститорите към скъпоценния метал. При по-нататъшен ръст на напрежението златото има всички шансове да повиши цената си, коментира „Коммерсант“.\r\nВ неделя Пхенян обяви, че е провел изпитание на водородна бомба. „Рискът от Северна Корея може да се отличава от предишния, защото сега режимът се е приближил до „червената линия“. Реакцията на САЩ и на Китай ще бъде ключова“, заяви финансовият анализатор Лоурънс Ким. \r\nВ понеделник ядрените изпитания на КНДР оказаха негативно влияние върху фондовите индекси на околните страни. Японският „Никей 225“ се понижи с 0,93%, корейският „Хан Сен“ с 0,76%. „Реакцията на пазарите е аналогична с тази, когато бяха изстреляни ракети. Инвеститорите продават акции, бързат към тихи пристанища, оценяват ситуацията, а след това купуват на ниски цени, след като напрежението отслабне“, заяви на свой ред финансовият анализатор Хусеин Сайед.  Виктор Турмаков", "date": "2017.09.06", "title": "„Коммерсант“ : Термоядрените изпитания на КНДР повишиха интереса към златото на международните борси"}
{"url": "http://www.focus-news.net/news/2017/09/06/2432879/voice-of-america-nachalnikat-na-armiyata-na-afrikanskata-darzhava-lesoto-e-otkrit-martav.html", "text": "Началникът на армията на южната африканска държава Лесото генерал-лейтенант Хоантъл Моцомоцо е бил убит от враждебни му офицери в казарми в страната, предаде  Voice of America.\r\nГенералът е бил убит по време на престрелка срещу двама офицери, които са проникнали в щаба му в казармите. Те в последствие също са загинали.  \r\nПрез 1986 г. армията води преврат, за да свали от власт правителството и оттогава често участва в определени политически дейности, включващи втори преврат през 2014 г. \r\nПрез юни тази година партията на министър-председателя Томас Табане спечели избори, завръщайки се в страната, след като  преди три години избяга в съседна Южна Африка поради страх, че ще бъде убит.  Виктор Турмаков", "date": "2017.09.06", "title": "Voice of America: Началникът на армията на африканската държава Лесото е открит мъртъв"}
{"url": "http://www.focus-news.net/news/2017/09/06/2432880/ria-novosti-spored-postoyanniya-predstavitel-na-rusiya-v-oon-vsichki-strani-se-zastapvat-za-mirnoto-razreshenie-na-situatsiyata-okolo-kndr.html", "text": "Постоянният представител на Русия в ООН Василий Небензя заяви, че всички страни се застъпват за мирното решение на конфликта на Корейския полуостров, предаде РИА Новости.\r\n„Никой не иска военно решение. Всички искат кризата да се разреши мирно“, заяви дипломатът. Той отбеляза, че санкциите по отношение на КНДР, идеята за които се подкрепят от редица страни – в частност САЩ, Франция, Япония, Великобритания и Южна Корея „за жалост не работят“. \r\nВ резултат на заседанието на Съвета за сигурност на ООН постоянният представител на САЩ в ООН Ники Хейли заяви, че е необходимо „да се въведат най-строгите санкции, които да ни позволят да се върнем към дипломацията“. Тя съобщи за подготовка на проекторезолюция, която САЩ възнамеряват да представят на гласуване пред Съвета за сигурност още в понеделник 11 септември.   Виктор Турмаков", "date": "2017.09.06", "title": "РИА Новости: Според постоянния представител на Русия в ООН всички страни се застъпват за мирното разрешение на ситуацията около КНДР"}
{"url": "http://www.focus-news.net/news/2017/09/06/2432881/rossiyskaya-gazeta-deir-ez-zor-e-debrokiran-ot-obsadata-na-islyamska-darzhava.html", "text": "Сирийската правителствена армия под командването на генерал Хасан Сухел успя да пробие обръча на терористите от „Ислямска държава“ и да деблокират големия сирийски град Деир ез Зор, който от години бе обсаждат от терористите, пише  Российская Газета.\r\nОт министерството на отбраната на Русия подчертават, че успешното настъпление на сирийската армия е предшествано от масиран ракетно-авиационен удар на руските ВВС върху опорни пунктове и бойна техника на терористите в покрайнините на Деир ез Зор. Едновременно с това от Средиземно море от фрегатата „Адмирал Есен“ са изстреляни крилати ракети „Калибър“. Разузнаването потвърждава унищожението на всички зададени цели. \r\n„Бяха унищожени редица големи укрепени райони на терористите с мрежа от подземни входове, огневи позиции, укрития за жива сила и складове“, сочат от министерството на отбраната. \r\nВ същото време, според руската армия,  терористите са се опитали да спрат пробива на сирийските войски, масово използвайки терористи камикадзе и бронирани автомобили.  \"Отрядите на сирийските правителствени войски в момента разширяват мястото за пробива и са започнали улични битки за освобождението на кварталите, окупирани от ислямистите\" , се сочи в съобщението на Министерството на отбраната.\r\nПо-рано от там бе отбелязвано, че унищожаването на групировките на „Ислямска държава“ край Деир ез Зор и ще бъде стратегическо поражение за ислямистите в Сирия. Виктор Турмаков", "date": "2017.09.06", "title": "Российская Газета: Деир ез Зор  е деброкиран от обсадата на „Ислямска държава“"}
{"url": "http://www.focus-news.net/news/2017/09/06/2432882/reuters-spored-sotsiologichesko-prouchvane-povecheto-germantsi-sa-dovolni-ot-nasokata-po-koyato-stranata-im-e-poela.html", "text": "Повечето германци са доволни от насоката на страната си и са по-малко поляризирани в сравнение с другите европейски нации според проучване на  фондация „Бертелсман“, което подчертава защо действащият канцлер Ангела Меркел се очаква да спечели нов мандат след изборите от този месец, предаде  Reuters.\r\nСпоред проучването 59% от германците вярват, че страната им върви в правилната посока.  77% са на мнение, че личната им икономическа ситуация се е подобрила или е на същото равнище през последните две години, докато 80% се описват като политически центристи. \r\nРезултатите контрастират с останалите европейски държави, където недоволството от икономиката и политическата система води до ръст в подкрепата към популистките партии в дясно и ляво през последните години. \r\nТака например в Италия едва 13 процента от респондентите смятат, че са доволни от насоката на страната си, докато във Франция и Великобритания равнищата са съответно 36 и 31%. Средното равнище в страната е 36% . Виктор Турмаков", "date": "2017.09.06", "title": "Reuters: Според социологическо проучване повечето германци са доволни от насоката, по която страната им е поела"}
{"url": "http://www.focus-news.net/news/2017/09/06/2432883/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Новият постоянен търговски шоу-рум „Български търговски дом“ ще заработи в Москва. Това бе съобщено на Изпълнителната агенция по развитието на малките и средни предприятия на България от руската компания „Джей енд Джей“, пише Комсомолская Правда.\r\nОбектът се намира на територията на агроклъстъра „Фууд Сити“, а основната му цел ще бъде рекламата на българските производители и увеличаването на износа на българските стоки в Русия. Шоу-румът „Български търговски дом“ представлява павилион с площ от 60 кв. м. със съвременен дизайн и ярско изразени български мотиви. Разположен е на една от основните алеи в близост до павилион „Москва“.\r\nВ Москва България има и собствен „Център за промишлеността“, а през 2015 г. седем български компании по производство на козметика и парфюмения откриват в Санкт Петербург общ магазин под името „Болгария Beauty“. \r\n Сирийската правителствена армия под командването на генерал Хасан Сухел успя да пробие обръча на терористите от „Ислямска държава“ и да деблокират големия сирийски град Деир ез Зор, който от години бе обсаждат от терористите, пише Российская Газета.\r\nОт министерството на отбраната на Русия подчертават, че успешното настъпление на сирийската армия е предшествано от масиран ракетно-авиационен удар на руските ВВС върху опорни пунктове и бойна техника на терористите в покрайнините на Деир ез Зор. Едновременно с това от Средиземно море от фрегатата „Адмирал Есен“ са изстреляни крилати ракети „Калибър“. Разузнаването потвърждава унищожението на всички зададени цели.\r\n„Бяха унищожени редица големи укрепени райони на терористите с мрежа от подземни входове, огневи позиции, укрития за жива сила и складове“, сочат от министерството на отбраната.\r\nВ същото време, според руската армия, терористите са се опитали да спрат пробива на сирийските войски, масово използвайки терористи камикадзе и бронирани автомобили. \"Отрядите на сирийските правителствени войски в момента разширяват мястото за пробива и са започнали улични битки за освобождението на кварталите, окупирани от ислямистите\" , се сочи в съобщението на Министерството на отбраната.\r\nПо-рано от там бе отбелязвано, че унищожаването на групировките на „Ислямска държава“ край Деир ез Зор и ще бъде стратегическо поражение за ислямистите в Сирия.\r\nВ понеделник котировките на златото на международните борси достигнаха до годишния си максимум от 1340 долара за тройунция. Ядрените изпитания на Северна Корея рязко повишиха интереса на инвеститорите към скъпоценния метал. При по-нататъшен ръст на напрежението златото има всички шансове да повиши цената си, коментира „Коммерсант“.\r\nВ неделя Пхенян обяви, че е провел изпитание на водородна бомба. „Рискът от Северна Корея може да се отличава от предишния, защото сега режимът се е приближил до „червената линия“. Реакцията на САЩ и на Китай ще бъде ключова“, заяви финансовият анализатор Лоурънс Ким.\r\nВ понеделник ядрените изпитания на КНДР оказаха негативно влияние върху фондовите индекси на околните страни. Японският „Никей 225“ се понижи с 0,93%, корейският „Хан Сен“ с 0,76%. „Реакцията на пазарите е аналогична с тази, когато бяха изстреляни ракети. Инвеститорите продават акции, бързат към тихи пристанища, оценяват ситуацията, а след това купуват на ниски цени, след като напрежението отслабне“, заяви на свой ред финансовият анализатор Хусеин Сайед. \r\nМолдавският президент Игор Додон забрани участието на военнослужещите от страната в многонационалните военни учения \"Рапид тридент\", които ще се проведат от 7 до 23 септември в Украйна, пише Независимая газета.\r\n\"За молдавските военнослужещи е неприемливо да участват във военни учения извън страната\", пише Додон на страницата си в социалната мрежа „Фейсбук“. Преди време министърът на отбраната на Молдова Георгий Галбур съобщи, че министерството смята да изпрати 57 военнослужещи от страната за участие на военните учения на полигона „Яворов“ в Лвовска област на Украйна.\r\nПрезидентът на Молдова преди време забрани участието на войници от страната във военни учения в Румъния. Тогава посланикът на САЩ в Кишинев Джеймс Петит изпрати писмо до Додон, обвинявайки го в „недружеско поведение“. На свой ред държавния глава поиска от дипломата „да не се намесва в дейността“ на президента на независима и суверенна държава.", "date": "2017.09.06", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/09/06/2432884/reuters-velikobritaniya-planira-da-pridobie-pet-novi-fregati.html", "text": "Министърът на отбраната на Великобритания Майкъл Фалън съобщи, че страната ще придобие пет нови фрегати в рамките на нова стратегия по корабостроене, целяща развитието на военноморските сили на страната и износа след десетилетие спад в сектора, предаде  Reuters.\r\nВсеки кораб от първата партида ще струва не повече от 250 млн. лири и ще бъде строен във Великобритания. Планира се първите кораби да постъпят на въоръжение през 2023 г. \r\n„Нашият план ще помогне да се увеличат работните места, да се подобри опита и да се увеличи броя на корабостроителниците, а също така и линиите на доставки в страната“, заяви Фалън. Той добави, че новите кораби ще бъдат използвани от ВМС на Великобритания, но и че ще имат потенциал за износ. Виктор Турмаков", "date": "2017.09.06", "title": "Reuters: Великобритания планира да придобие пет нови фрегати"}
{"url": "http://www.focus-news.net/news/2017/09/06/2432885/ria-novosti-brazilskata-prokuratura-obvini-dvama-bivshi-prezidenti-na-stranata-v-sazdavaneto-na-prestapna-organizatsiya.html", "text": "Генералният прокурор на Бразилия повдигна обвинения срещу бившите президенти на страната Луис Инасиу Лула да Силва и Дилма Русеф за създаването на престъпна организация, предаде РИА Новости.\r\nОбвинение е повдигнато също така и срещу още шестима членове на Трудовата партия на Бразилия. Генералният прокурор Родриго Жано заяви, че обвинените са извършили редица престъпления, свързани с държавната петролна компания „Петробрас“, включващи корупция и пране на пари. \r\nНа 31 август 2016 г. Сенатът на Бразилия гласува за импийчмънта на президента Дилма Русеф. Временен държавен глава до изборите през 2018 г. стана вицепрезидентът Мишел Темер.  Виктор Турмаков", "date": "2017.09.06", "title": "РИА Новости: Бразилската прокуратура обвини двама бивши президенти на страната в създаването на престъпна организация"}
{"url": "http://www.focus-news.net/news/2017/09/06/2432886/futbol-sarbiya-pobedi-kato-gost-eyre-s-10-v-kvalifikatsiya-za-svetovnoto-v-rusiya.html", "text": "Сърбия победи като гост Ейре с 1:0 в квалификация за Световното първенство в Русия. Голът на стадиона в Дъблин отбеляза Александър Коларов в 55-ата минута. Така Сърбия остана лидер в група „D“ с 4 точки аванс пред Уелс и с 5 пред Ейре, два мача преди края на квалификациите.\r\nОстаналите резултати:\r\nМолдова – Уелс 0:2\r\nАвстрия – Грузия 1:1\r\nИсландия – Украйна 2:0\r\nИталия – Израел 1:0\r\nКосово – Финландия 0:1\r\nЛихтенщайн – Испания 0:8\r\nМакедония – Албания 1:1\r\nТурция – Хърватия 1:0", "date": "2017.09.06", "title": "Футбол: Сърбия победи като гост Ейре с 1:0 в квалификация за Световното в Русия"}
{"url": "http://www.focus-news.net/news/2017/09/06/2432887/a1on-balgariya-i-gartsiya-shte-stroyat-zhelezopatna-liniya-ot-solun-do-ruse.html", "text": "Българският премиер Бойко Борисов, заедно с правителствената делегация пристигна в гръцкия град Кавала, където ще бъде подписан Меморандум за разбирателство между България и Гърция за изграждане на железопътна линия от Солун, през- Кавала, Александруполис , Бургас до Русе\",предаде македонската медия „А1oN“.\r\nМеморандумът ще бъде подписан от българския министър на транспорта Ивайло Московски и гръцкият министър на инфраструктурата, транспорта и мрежите Христос Спиртзис.\r\nДокументът ще регулира подготвителната работа и съвместното управление на двете страни.\r\nПроектът предвижда свързване на река Дунав, Черно море и Егейско море с железопътен коридор, както и разработване на пристанища, които ще бъдат част от него.\r\nПредвижда се изграждането на двойна електрифицирана железопътна линия с интегрирана система за управление на железопътния трафик. Виктор Турмаков", "date": "2017.09.06", "title": "„А1oN“ : България и Гърция ще строят железопътна линия от Солун до Русе"}
{"url": "http://www.focus-news.net/news/2017/09/06/2432888/pregled-na-mezhdunarodnite-novini-do-6-chasa-agentsiya-fokus.html", "text": "Полицията е започнала разследване, след като германският канцлер Ангела Меркел е била опръскана по бедрото с домат по време на предизборен митинг – необичайно груб момент от предизборната ѝ кампания, която от време на време е посрещана с протести.\r\nДва домата са били хвърлени от събралото се множество, като единият е ударил модератора на митинга в Хайделберг Клаудия вон Браухич. Инцидентът се е случил по време на митинг в града пред около 3000 души. Малка група протестиращи в периферията на тълпата са освирквали канцлера, наричайки я „лъжец“ и „предател на народа“.\r\nМеркел и преди се е сблъсквала с демонстрации по време на предизборни митинги. \r\n***Френските гласоподаватели виждат в крайнолевия Жан-Люк Меланшон най-силния опонент на президента Еманюел Макрон според социологическо проучване, подчертаващо слабостта на по-умерената опозиция в страната.\r\nСпоред социологическото проучване на „Ифоп-Фидусиал“ популярността на Макрон е спаднала рязко откакто той пое властта през май, но разкритията от проучването сочат, че той-може да започне оспорваните реформи, предложени от него самия, защото гласоподавателите смятат Меланшон за твърде краен, за да бъде сериозен претендент за властта.\r\n„Меланшон е най-вече на протестния фронт, но не изглежда да е реална алтернатива за Макрон“, заяви Фредерик Даб от „Ифоп“. „Това може да е възможност за Макрон, позволявайки му да се създаде вакуум около него и да замени дебата ляво-дясно с такъв между реформите и протеста“, добави той.\r\nСпоред социологическото проучване 45% от респондентите смятат, че партия „Непреклонна Франция“ на Меланшон е най-силната опозиция за Макрон. Това е двуцифрена преднина пред консервативната Републиканска партия и крайнодясната „Национален фронт“. Едва 8% споменават Социалистическата партия.\r\nСамите републиканци са тихи заради поражението на техния кандидат Франсоа Фийон на президентските избори, а и част от тях подкрепят принципите на готвените от Макрон икономически реформи. Същевременно левият Меланшон е силно против плановете на президента да преработи трудовото законодателство, но партията му има едва 17 депутати от 577-местния парламент. \r\n***. Хан Тае Сонг, който е посланик на Северна Корея за ООН в Женева, направи обръщение, по време на Конференцията по разоръжаването в Женева, която се провежда под патронажа на световната организация, само два дни след изпитанието на водородна бомба, от страна на Пхенян. Той каза, че Северна Корея е готова да изпрати „още подаръци“ на САЩ и отхвърли международния натиск, предизвикан от най-големия ядрен опит на страната.\r\n„Горд съм да съобщя, че само преди два дни, на 3-и септември, Корейската народно-демократична република (КНДР) проведе успешно изпитание на водородна бомба, която беше заредена на междуконтинентална балистична ракета, според плана за създаването на стратегическа ядрена сила“, заяви Хан.\r\n„САЩ ще получава още подаръци от моята страна, докато разчита на безразсъдни провокации и безсмислени опити да упражни натиск над КНДР“, добави той.\r\n*** Министърът на външните работи на Сърбия Ивица Дачич заяви, че Сърбия се надява да влезе в Европейския съюз, преди тази организация да се разпадне.\r\n„Мисля си, че на ЕС днес му е нужен положителен момент, а къде той може да бъде осъществен, какво позитивно може да направи ЕС и въобще, къде ЕС може да има позитивни моменти... мисля, че само тук, в нашия регион. Важно е процеса на разширение на ЕС да продължи. Или ние ще влезем в ЕС, или ЕС ще се присъедини към нас. Надявам се да влезем в ЕС, преди той да се разпадне“, заяви Дачич.\r\nСпоред него, се създава впечатление, че „Балканите закъсняват толкова много с влизането си в общността, че се създава впечатление, че този регион никога няма да влезе в ЕС.“ Това влияе на отношението към ЕС, „като на организация, която няма справедливо отношение към страните от Западните Балкани.“\r\n„Трудно ми е да повярвам, че всички страни са се присъединили към ЕС, като са изпълнили всички критерии и съм абсолютно убеден, че ако те сега отново трябваше да влизат там, то поне една-трета от страните не биха изпълнили необходимите условия“, уверен е външният министър на Сърбия.\r\nСвоето изявление, Дачич завърши с шега: „Ако не ни приемат в ЕС, имаме „заплаха“ към Америка – ще поискаме да влезем в САЩ. При всички положения сме по-близо от Хаваите.“\r\n***. Постоянният представител на Русия в ООН Василий Небензя заяви, че всички страни се застъпват за мирното решение на конфликта на Корейския полуостров.\r\n„Никой не иска военно решение. Всички искат кризата да се разреши мирно“, заяви дипломатът. Той отбеляза, че санкциите по отношение на КНДР, идеята за които се подкрепят от редица страни – в частност САЩ, Франция, Япония, Великобритания и Южна Корея „за жалост не работят“.\r\nВ резултат на заседанието на Съвета за сигурност на ООН постоянният представител на САЩ в ООН Ники Хейли заяви, че е необходимо „да се въведат най-строгите санкции, които да ни позволят да се върнем към дипломацията“. Тя съобщи за подготовка на проекторезолюция, която САЩ възнамеряват да представят на гласуване пред Съвета за сигурност още в понеделник 11 септември. \r\n***. Генералният прокурор на Бразилия повдигна обвинения срещу бившите президенти на страната Луис Инасиу Лула да Силва и Дилма Русеф за създаването на престъпна организация.\r\nОбвинение е повдигнато също така и срещу още шестима членове на Трудовата партия на Бразилия. Генералният прокурор Родриго Жано заяви, че обвинените са извършили редица престъпления, свързани с държавната петролна компания „Петробрас“, включващи корупция и пране на пари.\r\nНа 31 август 2016 г. Сенатът на Бразилия гласува за импийчмънта на президента Дилма Русеф. Временен държавен глава до изборите през 2018 г. стана вицепрезидентът Мишел Темер.\r\n***. Президентът на САЩ Доналд Тръмп защити решението си да прекрати амнистията, която защитава от депортация 800 хиляди души, доведени в САЩ нелегално, когато са били деца и заяви, че „Американските работници“ трябва да са на първо място.\r\n„Нашият пръв и най-голям приоритет, в осъществяването на имиграционната реформа, трябва да бъде увеличаването на работните места, заплатите и сигурността на американските работници и техните семейства“, заяви Тръмп, чрез съобщение до медиите, изпратено след като решението му да прекрати амнистията за нелегалните имигранти беше посрещнато на нож от американските либерали.\r\n*** Заместник-министърът на външните работи на Южна Корея Чо Хьон заяви, че Сеул няма да се откаже от идеята да води диалог с КНДР, дори и днес това да звучи нереалистично.\r\n„Ние се опитваме да говорим за необходимостта от диалог със Северна Корея. Това ни е необходимо. Има два типа диалог. Единият по денуклеаризация, който трябва да бъде възобновен при условие, че провокациите и заплахите от страна на Северна Корея бъдат прекратени. Вторият диалог е по хуманитарните въпроси“, заяви дипломатът. Според него воденето на диалог с КНДР „не е стратегическа грешка“, защото „може да помогне за снижаването на напрежението на Корейския полуостров“.\r\n„Надяваме се, че в някакъв момент това ще създаде атмосфера за диалог по ядреното разоръжаване. Може това и да звучи нереалистично днес, но ние не можем да се откажем от него“, подчерта Чо Хьон. \r\n***", "date": "2017.09.06", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/09/06/2432889/the-hill-donald-tramp-i-avstraliyskiyat-ministar-predsedatel-sa-proveli-mnogo-konstruktiven-telefonen-razgovor-otnosno-severna-koreya.html", "text": "Австралийският министър-председател Малкълм Търнбул съобщи, че той и президентът на САЩ Доналд Тръмп са уеднаквили призива си към нови санкции срещу Северна Корея, пише  The Hill.\r\nТърнбул заяви по време на пресконференция след разговора, че той и Тръмп а имали „много топъл и много конструктивен“ разговор относно „Северна Корея“, „Ислямска държава“ във Филипините и за Урагана „Харви“. \r\n„Имаме едно мнение в осъждането на това безразсъдно действие. Ние обсъдихме неотложността на пълното прилагане на настоящия режим на санкции и важността на допълнителните санкции, които, разбира се, биват обмисляни в момента и ще бъдат наложени в бъдеще“, добави той. Министър-председателят също така предупреди, че конфликтът между САЩ и Северна Корея може да бъде катастрофален и посочи, че икономическите санкции са най-добрия начин за обуздаване на Пхенян. \r\n„Всички искаме да разрешим тази опасна ситуация, да вразумим този безразсъден, опасен и провокативен режим без конфликт. Всички разбираме, че конфликтът би бил катастрофален“, добави  Търнбул.  Виктор Турмаков", "date": "2017.09.06", "title": "The Hill: Доналд Тръмп и австралийският министър-председател са провели „много конструктивен“ телефонен  разговор относно Северна Корея"}
{"url": "http://www.focus-news.net/news/2017/09/06/2432890/sport-balgariya-zapazva-pozitsiyata-si-v-evropeyskata-ranglista.html", "text": "Мъжкият национален отбор запазва 6-ото място в обновената европейска ранглиста. Българите имат актив от 262 точки – с 8 повече от Белгия и с 2 по-малко от 5-ия Италия. Шампионът Русия е на първо място в ранглистата с 280 точки. Също толкова има и досегашният лидер Франция. На трето място са бронзовите медалисти от Евроволей 2017 Сърбия.", "date": "2017.09.06", "title": "Спорт: България запазва позицията си в европейската ранглиста"}
{"url": "http://www.focus-news.net/news/2017/09/06/2432891/ria-novosti-yaponskite-voenni-otsenyavat-moshtnostta-na-yadrenoto-orazhie-na-kndr-na-160-kilotona.html", "text": "Министърът на отбраната на Япония Ицунори Онодера заяви, че специалистите от ведомството са коригирали оценката си за мощността на ядрения заряд, изпитан от КНДР до 16 килотона тротилов еквивалент, предаде  РИА Новости.\r\n„Организацията по Договора за всеобхватна забрана на ядрените изпитания даде окончателна оценка на магнитуда на земетресението, предизвикано от изпитанието на Северна Корея – 6,1 по скалата на Рихтер. Ако се направи изчисление на тези данни, то мощността на взрива е 160 килотона. Това превишава с много показателите на предишните изпитания“, заяви министърът. Виктор Турмаков", "date": "2017.09.06", "title": "РИА Новости: Японските военни оценяват мощността на ядреното оръжие на КНДР на 160 килотона"}
{"url": "http://www.focus-news.net/news/2017/09/06/2432892/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще е предимно слънчево, с временни увеличения на облачността. Валежи не се очакват. Вятърът от северозапад отново ще се усили, в Дунавската равнина ще е умерен, временно и силен. Сутринта ще е хладно. Дневните температури слабо ще се повишат, максималните ще са между 23° и 28°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15.09.2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\n66-та международна колоездачна обиколка на българия:\r\nОт 3-ти до 9-ти септември ще се проведе 66-та Международна колоездачна обиколка на България. Необходимо е шофьорите да карат внимателно и да спазват указанията на организаторите. Маршрутът на обиколката, преминава по участъци от републиканската пътна мрежа: \r\n- 06.09.2017 г.: почивен ден на колоездачната обиколка.\r\n- 07.09.2017 г.:\r\nНачалото на Първия етап/Юг е в 11:30 ч. пред мандра Елена. Маршрутът на етапа е от Елена до Ивайловград. Започва от гр. Елена и след това по път III-622 /Твърдишки проход/ – Твърдица – Нова Загора - път III-554 Нова Загора – Раднево – Гълъбово – Симеоновград – Харманли, път I-8 Харманли – Любимец, път III-597 Любимец – Дъбовец – Хухла - до кръстовището с път II-59, и по път II-59 до Ивайловград. Финалът е в 18 ч. в Ивайловград.\r\n- 08.09.2017 г.:\r\nНачалото на Втория етап/Юг е в 14 ч. в Ивайловград при кръговото кръстовище за Крумовград и Харманли. Маршрутът на етапа е от Ивайловград до Стара Загора. Започва от Ивайловград по път II-59, след това е по път III-597 Хухла – Дъбовец – Любимец, път I-8 Любимец – Харманли, път III-554 Харманли – Симеоновград, път III-503 Симеоновград – Опан – Средец, път I-5 Средец – Стара Загора. Финалът е в 18 ч. пред община Стара Загора.\r\n- 09.09.2017 г.:\r\nНачалото на Третия етап/Юг е в 10,30 ч. пред община Стара Загора. Маршрутът на етапа е от Стара Загора до Пловдив - по път II-66 Стара Загора – Чирпан – Поповица, път I-8 Поповица – Пловдив, по околовръстния път на Пловдив /път III-565/, продължава в гр. Пловдив по бул. Рогошко шосе“, бул. „България“ и завършва на бул. „Васил Априлов“ в 13 ч.\r\nСъстояние на автомагистралите:\r\nАМ „Тракия“: област София: До 8.09.2017 г. шофьорите да се движат с повишено внимание в посока София в участъка от км 10+000 до км  44+500, поради полагане на маркировка. \r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Витиня“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти до 30.09.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна до 30.09. 2017 г.\r\nОграничено движението по АМ \"Хемус\"  в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено е движението на МПС над 12 т. по АМ \"Хемус\" в посока София при тунел Витиня от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nПри село Потоп в посока Варна от км 16+760 до км 19+690 шофьорите да се движат с повишено внимание и съобразена скорост, поради ремонтно-възстановителни дейности в аварийната лента на виадукт при км 19+250 до 12.01.2018 г.\r\nобласт Варна: от км 407+000 до км 425+500 – рязане на храсти и оборка. Срок до 08.09.2017г.\r\nАМ „Струма“: област Кюстендил: До 08.09.2017 г. от  км 56 до км 91 от Блатино до Благоевград шофьорите да се движат с повишено внимание и съобразена скорост, спазвайки пътната сигнализация поради извършване на ръчно косене на тревни площи и почистване на отпадъци. \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 при Видин-Калафат временно се спира трафика за всички превозни средства, преминаващи в двете посоки на движение на 07.09.2017 г. от 13.00 часа до 15.00 часа и на 08.09.2017 г. от 09.00 часа до 11.00 часа.;\r\nобласт Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца по бул. „Васил Кънчов“ от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 09.09.2017 г.; гран. Монтана-Враца-Мездра-гран. София на км 165+900 – ремонт на асфалтовата настилка. Еднопосочно движение в посока София-Враца. Обходен маршрут посока Враца-София по път ІІ-16 през село Ребърково. Срок: 07.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г.; област Благоевград: с. Черниче-с. Стара Кресна от км 387+000 до км 392+500, движението се извършва в лявата или дясната лента за движение, съгласно поставените пътни знаци, поради косене и изсичане на храсти. Срок до 08.09.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г.; област Търговище: движение с повишено внимание по път Търговище-Шумен от км 223+000 до км 250+000 поради полагане на хоризонтална маркировка до 08.09.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; област Бургас: в участъка Съдиево-Ветрен от км 479+500 до км 481+500 – ремонти на пътната настилка. Срок до 06.09.2017 г.; в участъка Съдиево-Ветрен от км 479+500 до км 481+500 – ремонти на пътната настилка. Срок до 06.09.2017 г.; Соколово-Ветрен от км 456+170 до км 485+650 – рязане на храсти, единични дървета и оформяне на корони  до 30.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна от км 90+800 до км 100+100 – чистене на отводнителни шахти. Срок до 08.09.2017 г.;Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-Предела от км 2+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци до 08.09.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.10.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 11.09.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-609 Царева ливада-Денчевци oт км 58+747 до км 62+921 – направа на тънък изкоп под еластична ограда. Срок до 08.09.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 14+000 до км 24+000, поетапно затваряне на лява и дясна ленти за движение, поради ремонт на СПО. Срок до 06.09.2017 г.;път III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на банкети. Срок до 06.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 08.09.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-2302 Червена вода-Ветов-Сеново от км 0+000 до км 16+060 – ремонтни дейности по асфалтовата настилка. Движението се регулира от сигналисти. Срок до 08.09.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nпът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Доспат-Борино (в с. Борино) от км 70+100 до км 70+500 – възстановяване на срутена стена от каменна зидария в дясното платно, преминаването на МПС се извършва в лявата лента с изчакване. Срок до 13.09.2017 г.; път ІІI-865 с. Леска-п.к. Стояново от км 0+000 до км 15+150 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 08.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.09.06", "title": "Актуална пътна обстановка"}
{"url": "http://www.focus-news.net/news/2017/09/06/2432893/predstoyashti-sabitiya-v-stranata-za-6-septemvri-agentsiya-fokus.html", "text": "***\r\nДържавният глава ще участва в тържествената церемония на площад „Съединение“ по повод 132 години от Съединението на България.  \r\n***\r\nВицепремиерът Илияна Йотова ще присъства на възстановка на събитията от 6 септември 1885 г. на площада пред Военния клуб. По-късно Илияна Йотова ще бъде гост на откриването на изложбата „Непознатата война“ в Регионален исторически музей-Пловдив, а след това ще присъства на тържествената заря-проверка на площад „Съединение“.\r\n***\r\nОт 9.30 часа в сградата на Министерство на икономиката на ул. „Славянска“ 8 министърът на икономиката Емил Караниколов ще даде изявление относно Дунарит.\r\n***\r\nОт 11.30 часа пред Мавзолея-костница на княз Александър І Батенберг на бул. „Васил Левски” №81 Столична община организира тържествено отбелязване на 132-рата годишнина от Съединението на Източна Румелия с Княжество България. На събитието ще присъства председателят на Народното събрание Димитър Главчев.\r\n***\r\nОт 11.00 часа в парка на „Овча купел“ Столична библиотека ще участва в традиционния празник-събор на район „Овча купел“ с кампанията си „Книгите идват при Вас“ и Мобилната си библиотека.\r\n***\r\nОт 17.00 час в Конферентна зала на „Регнум апарт хотел” ще се проведе лекция на д-р Матеуш Шпитма, зам.-председател на Института за национална памет, на тема: „Полско-еврейските отношения по време на войната и след това”.\r\n***\r\nОт 11.00 часа пред паметната плоча на загиналите във войните за Обединението и   Независимостта на България на площад „Георги Измирлиев“ с ритуал по полагане на венци и цветя обществеността в Благоевград ще отбележи Съединението на Княжество България с Източна Румелия.\r\n***\r\nОт 18.00 часа в кампус „Скаптопара“ на АУБ в Благоевград президентът Росен Плевнелиев (22 януари 2012 – 22 януари 2017) ще открие новата учебна.\r\n***\r\nОт 10.30 часа на площад „Атанас Сиреков“ пред сградата на Общината с ритуал по издигане на националния флаг на Република България и флаговете на Европейския съюз и на Община Бургас ще започнат честванията по случай 6 септември. От 11.00 часа на Паметника на 24-ти Черноморски пехотен полк пред Военния клуб на ул. „Христо Ботев“ №48 ще бъде отслужена заупокойна молитва и ще бъдат положени венци, и цветя на признателност към падналите в Сръбско-българската война от 1885 г. От 11.30 часа на площад „Атанас Сиреков“ ще се състои празничен концерт на ФА „Атанас Манчев“. От 12.00 часа на открита сцена „Охлюва“ пенсионерските клубове в Бургас също ще поздравят своите съграждани за празника.\r\n***\r\nОт 20.00 часа на сцената на остров Света Анастасия Бойка Велкова ще изнесе моноспектакъла „Пътя към Афродита“.\r\n***\r\nОт 10.30 часа на пл. „Независимост“ ще се състои поднасяне на цветя на паметната плоча на княз Александър Батенберг. От 10.50 часа от пл. \"Независимост\" ще тръгне шествие до Паметника на загиналите в Сръбско-българската война. От 11.10 часа на Паметника на загиналите в Сръбско-българската война ще се състои заупокойна молитва и поднасяне на венци.\r\n***\r\nОт 10.30 часа пред сградата на Община Велико Търново с издигане на знамената на България старопрестолния град и Европейския съюз започват честванията по повод 132 годишнината от Съединението. Слово ще произнесе кметът Даниел Панов. От 10.50 часа пред паметника „Майка България великотърновският митрополит Григорий ще отслужи благослов, след което ще последва  военен ритуал. От 11.15 часа по главната улица „Васил Левски“ почетният караул на Национален военен университет „Васил Левски“ ще премине в тържествен марш. От 21.30 часа от площад „Цар Асен I” ще може да се наблюдава прожекция на аудиовизуалния спектакъл „Царевград Търнов – звук и светлина“.\r\n***\r\nОт 11.00 часа пред паметника на Скърбящия воин в град Видин ще бъде отбелязана 132-та годишнина от Съединението на България. Слово ще произнесе кметът на Община Видин Огнян Ценков, след което ще бъдат поднесени венци и цветя пред паметника.\r\n***\r\nОт 10.30 часа пред паметника на загиналите войни (Лъвчето) ще се проведе честване на 132-годишнината от Съединението на България. От 11.30 часа пред НЧ „Развитие  1869“ ще се състои концерт на Симфониета Враца.\r\n***\r\nОт 11.00 часа пред Паметния знак на загиналите във войните горнооряховчани с тържествен ритуал ще бъде отбелязан Деня на Съединението на Княжество България и Източна Румелия.\r\n***\r\nНа Паметника на Захари Стоянов ще се състои полагане на цветя по повод 132 години от Съединението на Княжество България и Източна Румелия.\r\n***\r\nОт 13.00 часа в Огледална зала „Нели Божкова“ ще се състои XXI Международен младежки музикален конкурс „Надежди, таланти, майстори” – Добрич 2017\r\n***\r\nОт 10.30 часа на площад „Свобода“ ще започне честване по повод годишнина от Съединението на Княжество България и Източна Румелия. \r\n***\r\nОт 10.14 часа в кабинета на кмета инж. Методи Чимев ще започне препис на \"История славянобългарска.\r\n***\r\nОт 11.00 часа на площад „Велбъжд“ ще бъдат отбелязани 132 години от Съединението на България. \r\n*** \r\nОт 11.00 часа на централния площад „К. Величков“ ще започне празничен концерт по повод Съединението. \r\n***\r\nОт 9.30 часа от площада в град Съединение започва 42-ия Международен мемориален маратон „Съединение“, с финал на площад „Съединение“ – Пловдив.\r\n***\r\nОт 10.00 часа в парк „Лаута“, ж.к. \"Тракия\", ще бъде открит фестивалът на балканската скара „PlovdivMezi“.\r\n***\r\nОт 10.00 часа в Катедрален храм „Света Богородица“ пловдивския Митрополит Николай ще отслужи тържествен молебен.\r\n***\r\nОт 11.00 часа пред паметника на Захари Стоянов ще се поднесат цветя.\r\n***\r\nОт 11.30 часа пред паметната плоча на майор Райчо Николов ще се поднесат цветя.\r\n***\r\nОт 12.00 часа на Площад „Стефан Стамболов“ ще се проведе концерт на Духов оркестър – Пловдив.\r\n***\r\nОт 12.00 часа в парк „Лаута“, ж.р. Тракия ще се състои празничен фолклорен концерт на оркестър „Канарите“, с ръководител Атанас Стоев.\r\n***\r\nОт 17.30 часа на площад „Стефан Стамболов“ ще се проведе празничен концерт с участието на Биг Бенд - Пловдив и солисти.\r\n***\r\nОт 19.00 часа на площад „Централен“, пред Военния клуб ще се проведе възстановка на събитията от 6 септември 1885 година от комитет „Родолюбие“.\r\n***\r\nОт 19.45 часа в зала „Съединение” на Регионален исторически музей – Пловдив ще бъде открита изложбата „Непозната война“.\r\n***\r\nОт 11.00 часа на пл. „Възраждане“ ще се състои градско честване на Деня на Съединението.\r\n***\r\nОт 11.00 часа на пл. „Александър Батенберг“, пред Паметника на загиналите през Сръбско-българската война, ще се състои тържествена церемония по полагане на венци и цветя в чест на 132 години от Съединението на Княжество България и Източна Румелия. Слово ще произнесе зам. областният управител на Област Русе – г-н Валентин Колев. Заупокойна молитва в памет на загиналите и благодарствен молебен в чест на Съединението на България ще отслужи Н.В.Пр. Русенски митрополит Наум заедно със свещеници от Русенската Митрополия.\r\n***\r\nОт 11.00 часа пред паметника на цар Борис Трети в Дунавския парк ще се състои тържествена церемония по повод Съединението и концерт на градския духов оркестър.\r\n***\r\nОт 11.00 часа на площад „Хаджи Димитър” ще се състои церемония по издигане на националното знаме на Република България. Слово за Съединението ще произнесе кметът на града Стефан Радев. Владиката Иоаникий и свещеници от Сливенска епархия ще отслужат благодарствен молебен за здраве и добруване. Ще се състои ритуал по полагане на венци и цветя пред паметника на Хаджи Димитър и сливенските възрожденци. В 11.30 часа на площада празничен концерт ще изнесе Ансамбълът за народни песни и танци – Сливен.\r\n***\r\nОт 18.00 часа на сцената на Парк \"5-и октомври\" ще бъде открит Биреният фестивал на Стара Загора.\r\n***\r\nОт 10.00 часа в парк „Младост“ ще бъдат поднесени венци и цветя пред паметниците на загиналите за свободата на България.\r\n***\r\nОт 11.00 часа на пл. „Свобода“, ще се състои Тържествен ритуал по случай Съединението на България.\r\n***\r\nОт 10.00 часа пред Паметника на загиналите във войните шуменци на пл. „Кристал“, с официална церемония и военни почести ще бъдат поднесени цветя и венци в памет на героите, дали живота си за независимостта и свободата на България.\r\n***\r\nОт 11.00 часа в местността Марашката кория, в село Мараш, ще започне тържественият ритуал по повод Деня на Съединението с участието на курсанти от Факултета „Артилерия, ПВО и КИС“ – Шумен. Слово ще произнесе полк. доц. Сашо Евлогиев, декан на факултета.\r\n***\r\nОт 19.30 часа на площадка „Спартак“ ще се състои концерт на група „Хоризонт“, част от Националната кампания „Изпей „Обичам те“ на български“.\r\n***\r\nОт 10.10 часа на площада пред Общината с изпълнения на Ямболския духов оркестър ще започне тържественото честване на 6 септември. От 10.30 часа е началото на тържествената церемония с ритуал по издигане на националния флаг, празнично слово на кмета и благодарствен молебен. Честването на Съединението ще продължи с шествие по ул. „Г. С. Раковски” – пл. „Освобождение” - ул. „Цар Освободител” до паметника на загиналите за националното ни освобождение, където в 11.00 часа ще бъдат поднесени венци и цветя.", "date": "2017.09.06", "title": "Предстоящи събития в страната за 6 септември (Агенция „Фокус“)"}
{"url": "http://www.focus-news.net/news/2017/09/06/2432894/predstoyashti-mezhdunarodni-sabitiya-za-6-septemvri-agentsiya-fokus.html", "text": "Европейският комисар по миграцията Димитрис Аврамополус ще проведе пресконференция, по времето на която ще разкрие подробности за мигрантската криза в Европа. \r\n*** Партиите в Каталония, привърженици на идеята за отделяне от Испания ще одобрят закон, който да постави рамките на референдума за независимостта на 1 октомври.\r\n*** Руският президент Владимир Путин ще се срещне с южнокорейския си колега Мун Джей-ин и с японския министър-председател Шиндзо Абе. \r\n*** Ще се проведе среща на външните министри и на министрите на отбраната на страните членки на ЕС.\r\n*** Президентът на Египет Абдел Фатах ал Сиси ще посети Виетнам. \r\n***", "date": "2017.09.06", "title": "Предстоящи международни събития за 6 септември ( Агенция „Фокус“ )"}
{"url": "http://www.focus-news.net/news/2017/09/06/2432895/nimh-dnes-shte-preobladava-slanchevo-vreme-s-maksimalni-temperaturi-mezhdu-23-i-28.html", "text": "Днес ще преобладава слънчево време. Валежи не се очакват. Вятърът от северозапад отново ще се усили, в Дунавската равнина ще е умерен, временно и силен. Сутринта ще е хладно. Дневните температури слабо ще се повишат, максималните ще са между 23° и 28°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). Атмосферното налягане, слабо ще се понижи, ще е близко до средното за месеца.  \r\nНад Черноморието ще преобладава слънчево време с временни увеличения на облачността. Ще духа умерен северозападен вятър. Максималните температури ще бъдат между 24° и 27°, температурата на морската вода 22°-23°. Вълнението на морето ще е 1-2 бала.  \r\nНад планините ще е предимно слънчево. Ще духа умерен до силен северозападен вятър. Максималната температура на височина 1200 метра ще е около 16°, на 2000 метра – около 9°.", "date": "2017.09.06", "title": "НИМХ: Днес ще преобладава слънчево време с максимални температури между 23° и 28°"}
{"url": "http://www.focus-news.net/news/2017/09/06/2432896/darzhavniyat-glava-rumen-radev-shte-uchastva-v-tarzhestvenoto-otbelyazvane-na-132-godini-ot-saedinenieto-na-balgariya.html", "text": "Днес президентът Румен Радев ще посети Пловдив, където ще участва в честванията по повод 132-ата годишнина от Съединението на Княжество България и Източна Румелия. Това съобщиха от прессекретариата на държавния глава.\r\nВечерта държавният глава ще участва в тържествената церемония на площад „Съединение“. Той ще произнесе слово.", "date": "2017.09.06", "title": "Държавният глава Румен Радев ще участва в тържественото отбелязване на 132 години от Съединението на България"}
{"url": "http://www.focus-news.net/news/2017/09/06/2432897/ria-novosti-bashar-asad-e-poluchil-pozdravi-ot-vladimir-putin-vav-vrazka-sas-svalyaneto-na-blokadata-ot-deir-ez-zor.html", "text": "Президентът на Сирия Башар Асад е получил поздравително писмо от президента на Русия Владимир Путин, където е писано, че Москва е готова да продължи да подкрепя сирийската армия в борбата ѝ срещу тероризма, предаде  РИА Новости.\r\n„Президентът Асад получи поздравително послание от президента на Русия Владимир Путин във връзка със свалянето на обсадата от град Деир ез Зор, в което той високо оцени значението на тази стратегическа победа, отбелязвайки, че тя е важен етап по пътя за освобождаването на сирийската земя от тероризма. Той потвърди готовността на страната си да продължи подкрепата към сирийската армия, а също така изрази увереност в победата и връщането на мира в Сирия“, пише в официално заявление на пресслужбата на Кремъл. \r\nПо-рано стана известно, че сирийската армия е пробила обкръжението около град Деир ез Зор на „Ислямска държава“.  Виктор Турмаков", "date": "2017.09.06", "title": "РИА Новости: Башар Асад е получил поздрави от Владимир Путин във връзка със свалянето на блокадата от Деир ез Зор"}
{"url": "http://www.focus-news.net/news/2017/09/06/2432898/balgariya-i-gartsiya-shte-podpishat-memorandum-za-transporten-koridor-mezhdu-dvete-strani.html", "text": "България и Гърция ще подпишат Меморандум за транспортен коридор между двете страни. Той регламентира развитието на железопътната връзка „Солун-Кавала-Александруполис-Бургас-Варна-Русе“. Българската делегация е водена от премиера Бойко Борисов, който снощи на официална вечеря с колегата си Алексис Ципрас обсъди мигрантската криза и идеята за газов хъб. Двамата обмениха опит за справяне с мигрантския натиск по границите. Очаква се меморандумът да бъде подписан от транспортните министри Ивайло Московски и Христос Спирдзис.\r\nБиляна ИВАНОВА", "date": "2017.09.06", "title": "България и Гърция ще подпишат Меморандум за транспортен коридор между двете страни"}
{"url": "http://www.focus-news.net/news/2017/09/06/2432899/otbelyazvame-132-rata-godishnina-ot-saedinenieto-na-knyazhestvo-balgariya-s-iztochna-rumeliya.html", "text": "Отбелязваме 132-рата годишнина от Съединението на Княжество България с Източна Румелия. Военните формирования от въоръжените сили ще участват днес в тържествата, посветени на 132-рата годишнина от Съединението на Княжество България с Източна Румелия.  Това съобщиха от пресцентъра на Министерство на отбраната. В София представителни подразделения на Националната гвардейска част ще поднесат венци пред Мавзолея-костница на княз Александър I Батенберг. Тържествената церемония ще започне в 11.30 часа в празничния ден. В 12.00 часа ще се извърши тържествена смяна на почетния гвардейски караул пред сградата на Администрацията на Президента на Република България. \r\nДнес в град Велико Търново курсанти от Националния военен университет „Васил Левски“ ще поднесат венци пред паметника „Майка България“. \r\nВ град Пловдив представителни подразделения на 68-ма бригада „Специални сили“ ще участват в тържествената проверка (заря), която ще започне в 20.30 часа на площад „Съединение“. Командващ зарята е командирът на бригада „Специални сили“ бригаден генерал Явор Матеев.\r\nВ този празничен ден военнослужещи от военните формирования на Българската армия ще участват в ритуалите в памет на загиналите за обединението на България в градовете Асеновград, Бургас, Белене, Варна, Горна Оряховица, Ловеч, Плевен, Сливен, Стара Загора, Русе, Хасково, Шумен, Ямбол, както и в селата Новаково и Конуш, община Асеновград.", "date": "2017.09.06", "title": "Отбелязваме 132-рата годишнина от Съединението на Княжество България с Източна Румелия"}
{"url": "http://www.focus-news.net/news/2017/09/06/2432900/vitseprezidentat-iliyana-yotova-shte-poseti-plovdiv-po-sluchay-chestvaneto-na-132-ata-godishnina-ot-saedinenieto-na-balgariya-i-praznika-na-grada.html", "text": "Вицепрезидентът Илияна Йотова ще посети Пловдив по случай честването на 132-ата годишнина от Съединението на България и празника на града. Това съобщиха от прессекретариата на държавния глава. Вицепрезидентът ще присъства на възстановка на събитията от 6 септември 1885 г. на площада пред Военния клуб. Илияна Йотова ще бъде и гост на откриването на изложбата „Непознатата война“ в Регионален исторически музей-Пловдив. По-късно вицепрезидентът ще присъства на тържествената заря-проверка на площад „Съединение“.", "date": "2017.09.06", "title": "Вицепрезидентът Илияна Йотова ще посети Пловдив по случай честването на 132-ата годишнина от Съединението на България и празника на града"}
{"url": "http://www.focus-news.net/news/2017/09/06/2432901/regnum-v-mali-sa-zaginali-dvama-mirotvortsi-ot-oon.html", "text": "ООН съобщава за гибелта от ръцете на радикални ислямисти на двама миротворци от организацията в Мали. Нападението се е случило на 5 септември в северната част на африканската държава, предаде  Regnum.\r\nКонвой на мисията на ООН по стабилизацията на Мали (МИНУСМА) е бил взривен от терористите в района Кидал. Двама от миротворците получават тежки наранявания, а други двама загиват. Загиналите са били от Чад. \r\nМали е една от най-опасните страни в света за миротворци от ООН – за изминалата  година в страната са загинали повече сътрудници на Световната организация, отколкото в останалите мисии на планетата.  Виктор Турмаков", "date": "2017.09.06", "title": "Regnum: В Мали са загинали двама миротворци от ООН"}
{"url": "http://www.focus-news.net/news/2017/09/06/2432902/predsedatelyat-na-parlamenta-dimitar-glavchev-shte-uchastva-v-tarzhestvenoto-otbelyazvane-v-sofiya-na-132-ta-godishnina-ot-saedinenieto.html", "text": "Председателят на Народното събрание Димитър Главчев ще участва в тържественото отбелязване в София на 132-та годишнина от Съединението на Източна Румелия с Княжество България, съобщиха от пресцентъра на Народното събрание. Церемонията ще се състои от 11.30 часа пред Мавзолея-костница на княз Александър Първи Батенберг на бул. \"Васил Левски\" 81.", "date": "2017.09.06", "title": "Председателят на парламента Димитър Главчев ще участва в тържественото отбелязване в София на 132-та годишнина от Съединението"}
{"url": "http://www.focus-news.net/news/2017/09/06/2432903/ministar-emil-karanikolov-shte-dade-izyavlenie-za-dunarit.html", "text": "Министърът на икономиката Емил Караниколов ще даде изявление относно \"Дунарит\". Брифингът ще се състои от 9.30 ч. в сградата на Министерство на икономиката на ул.Славянска 8. Това съобщиха от пресцентъра на Министерство на икономиката.", "date": "2017.09.06", "title": "Министър Емил Караниколов ще даде изявление за \"Дунарит\""}
{"url": "http://www.focus-news.net/news/2017/09/06/2432904/gd-granichna-politsiya-kolona-ot-tovarni-avtomobili-s-dalzhina-5-km-se-e-obrazuvala-na-gkpp-kapitan-andreevo-na-izhod-ot-stranata.html", "text": "Колона от товарни автомобили с дължина 5 км се е образувала на ГКПП \"Капитан Андреево\", на изход от страната. Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На ГКПП \"Лесово\" има образувала се колона от около 2 км от товарни автомобили на изход. На българо-сръбската, българо-македонската, българо-гръцката и българо-румънската граница трафикът е нормален на всички гранични пунктове.\r\nФериботът Оряхово - Бекет работи само през деня поради ниското ниво на р. Дунав.", "date": "2017.09.06", "title": "ГД \"Гранична полиция\": Колона от товарни автомобили с дължина 5 км се е образувала на ГКПП \"Капитан Андреево\", на изход от страната"}
{"url": "http://www.focus-news.net/news/2017/09/06/2432905/sofiya-sinya-i-zelena-zona-nyama-da-rabotyat.html", "text": "Зоните за почасово платено паркиране в София няма да работят на празничния 6 септември 2017 година. Това съобщиха от пресцентъра на Центъра за градска мобилност (ЦГМ).\r\nОфисите, в които могат да се подадат документи за локално платено паркиране или платят винетни стикери, обаче ще са отворени за клиенти. Всеки, които иска да ползва тази услуга, може да го направи в офисите на ЦГМ на ул. „Будапеща“ 17, на пл. „Възраждане“ 1, в пунктовете за продажба на превозни документи, находящи се в метростанции: НДК и Европейски съюз. \r\nПрез октомври 2017 година изтича валидността на около 4000 винетни стикера, издадени на граждани, живеещи в зоните за почасово платено паркиране. Освен това, от 1 октомври, съгласно решение на Столичния общински съвет се разширява зелена зона в посока район „Средец“ и район „Лозенец“, където се обособяват около 4700 паркоместа. Предстои и гражданите от новите подзони да подадат заявления за ползване на услугата локално платено паркиране. Най-бързо и удобно е подаването на заявления он лайн. След подаване на документите на адрес https://www.sofiatraffic.bg/bg/parking/vignettes. Гражданинът ще бъде уведомен за датата, в която може да отиде да си получи стикера и да плати цената, която за „зелена“ зона е 100 лева за година, a за синя 150 лева и съответно 10 лева за 1 месец за „зелена“ и 15 лева за 1 месец за „синя зона“.\r\nИздаването на стикер става в рамките на около 2 седмици. Напомняме, че офисите за подаване на заявления за издаване на винетни стикери работят от 7.00 ч до 19.00 ч.\r\nКасите за продажба на документи за превоз в обществения транспорт ще работят с обичайното си работно време, което за всяка каса може да се провери в интернет на адрес: https://www.sofiatraffic.bg/.", "date": "2017.09.06", "title": "София: „Синя“ и „зелена“ зона няма да работят"}
{"url": "http://www.focus-news.net/news/2017/09/06/2432906/antonio-guterish-krizata-sas-severna-koreya-e-nay-opasnata-v-sveta.html", "text": "Според генералния секретар на ООН Антониу Гутериш рискът от ядрен конфликт със Северна Корея е най-опасната криза в света към момента, предава германският телевизионен канал ZDF.\r\nПодобна война трябва да бъде избегната на всяка цена, убеден е португалският политик, допълвайки, че последиците от такъв конфликт биха били ужасяващи. \r\nГутериш осъди поредния ядрен тест на Северна Корея и призова режима в Пхенян да спазва международните си задължения.Тереза Герова", "date": "2017.09.06", "title": "Антонио Гутериш: Кризата със Северна Корея е най-опасната в света"}
{"url": "http://www.focus-news.net/news/2017/09/06/2432907/plovdiv-negovo-visokopreosveshtenstvo-mitropolit-nikolay-shte-oglavi-tarzhestven-moleben-po-sluchay-132-godini-ot-saedinenieto-v-katedralniya-hram-uspenie-na-presveta-bogoroditsa.html", "text": "Днес Негово високопреосвещенство Пловдивският митрополит Николай ще оглави Тържествен молебен по случай 132 години от Съединението на Княжество България и Източна Румелия в катедралния храм \"Успение на Пресвета Богородица\" - град Пловдив, предаде репортер на Агенция \"Фокус\". Началото е в 10.00 часа. \r\nНикола ПЕТКОВ", "date": "2017.09.06", "title": "Пловдив: Негово високопреосвещенство митрополит Николай ще оглави Тържествен молебен по случай 132 години от Съединението в катедралния храм \"Успение на Пресвета Богородица\""}
{"url": "http://www.focus-news.net/news/2017/09/06/2432908/deutsche-welle-izstrelvaneto-na-evropeyskata-raketa-ariana-5-ne-se-sastoya.html", "text": "Изстрелването на ракетата носител „Ариана 5“ с два спътника на борда, планирано за 6 септември от космодрума в Куру, Френска Гвиана, не се състоя. След обратното отброяване, излъчвано в пряк ефир, ракетата не излетя във въздуха, предава Deutsche Welle.\r\nПричината за отмяната на изстрелването – пето поред, не се съобщават. По-късно от компанията Arianespace официално съобщиха, че е определен друг час за старт на мисията на „Ариана 5“. Ракетата трябваше да изведе в орбита два телекомуникационни спътника на японския оператор B-SAT.Тереза Герова", "date": "2017.09.06", "title": "Deutsche Welle: Изстрелването на европейската ракета „Ариана 5“ не се състоя"}
{"url": "http://www.focus-news.net/news/2017/09/06/2432909/veliko-tarnovo-s-voenen-ritual-v-grada-shte-bade-otbelyazana-godishninata-ot-saedinenieto.html", "text": "С военен ритуал във Велико Търново ще бъде отбелязана 132-годишнината от Съединението на България. Това съобщиха от пресцентъра на Община Велико Търново. Честванията започват в 10.30 часа пред сградата на Общината с издигане на знамената на България, старопрестолния град и Европейския съюз. Слово за един от най-значимите държавнически актове в новата българска история и голямата роля на родолюбивите търновци в организацията на Съединението ще произнесе кметът на Старата столица Даниел Панов. \r\nС литературна композиция възпитаници на Природо-математическата гимназия „Васил Друмев“ ще оценят значението на обединението между Княжество България и Източна Румелия.\r\nВ 10.50 часа пред паметника „Майка България великотърновският митрополит Григорий ще отслужи благослов. Отново с военен ритуал официалните лица, жители и гости на Велико Търново ще изразят признателността си към българските герои, като поднесат венци и цветя. В 11.15 часа покрай паметника и по главната улица „Васил Левски“ почетният караул на Национален военен университет „Васил Левски“ ще премине в тържествен марш. \r\nЧестването налага въвеждането на временна организация на движението. От 9.45 до 11.30 часа затворени за движение ще бъде улица „Васил Левски“, в участъка от кръстовището с ул. „Бачо Киро“ до пресечката с улица „Христо Ботев. Автобусите по линиите на обществения транспорт няма да обслужват спирките „Община“ и „МДТ Константин Кисимов“ в този период. Те ще използват обходен маршрут по улиците „Христо Ботев“, „Седми юли“ и „Бачо Киро“.\r\nПо случай Деня на Съединението на България, подарък за всички жители и гости на старопрестолния град ще бъде безплатната прожекция на аудиовизуалния спектакъл „Царевград Търнов – звук и светлина“. Шоуто ще започне в 21.30 часа и ще може да бъде наблюдавано от площад „Цар Асен I”. За гарантиране на сигурността на присъстващите площадът пред Царевец и прилежащите към него улици ще бъдат затворени за движение за времето от 21.15 до 22.00 часа.", "date": "2017.09.06", "title": "Велико Търново: С военен ритуал в града ще бъде отбелязана годишнината от Съединението"}
{"url": "http://www.focus-news.net/news/2017/09/06/2432910/denyat-6-septemvri-v-balgarskata-istoriya.html", "text": "През 1885 г. се извършва съединението на Източна Румелия с Княжество България. По силата на Берлинския договор от 1878 г. Южна България, наречена по искане на английската дипломация Източна Румелия, е откъсната от възобновената българска държава и включена отново в пределите на Османската империя, макар и с известна автономия. Българското население от Областта не се примирява с несправедливите решения на Берлинския договор и незабавно повежда борба против тях. На 6 септември са родени: Михаил Михайлов –актьор; Любомир Панайотов Пипков –композитор, музикален педагог и общественик; Вълко Вельов Червенков –общественик, политик и държавник, функционер на БКП; Асен Николов Жабленски –хоров диригент, общественик; Ксенофонт Андреев Иванов –ветеринарен лекар, академик; Станимир Лилянов - писател, автор на разкази, повести, очерци, посветени на антифашистката борба, Отечествената война и строителството на социализма; Васил Маринов Пундев –публицист, журналист, литературен критик и историк; генерал-майор Атанас Христов (Молткето), военен теоретик и историк; Никола Христов Габровски –публицист, един от основателите на Българската работническа социалдемократическа партия (БРСДП). \r\n1994 г.\r\nСедемнадесет партии и организации в СДС подписват ново политическо споразумение. От основаването си СДС често мени състава си, като от него отпадат някои партии, други са изключвани и после приемани обратно в коалицията. Съгласно подписаното на 6 септември 1994 г. споразумение между партиите и движенията в СДС членове на коалицията остават: Български демократичен форум – Дянко Марков; Земеделски демократичен съюз – Владислав Костов; Движение \"Гражданска инициатива\" – СДС – Захари Кръстев, Лорета Николова, Станислав Икономов; Консервативна и екологична партия – Светлана Дянкова; Национален клуб за демокрация – Светослав Лучников; Национално движение \"Екогласност\" – Едвин Сугарев; Нова социалдемократическа партия – Васил Михайлов; Обединен християндемократически център – Екатерина Михайлова; Радикалдемократическа партия – Александър Йорданов; Републиканска партия – Ленко Русанов; Социалдемократическа партия – Иван Куртев; Съюз на репресираните в България след 9 септември 1944 година – Иван Станчев; Федерация на независимите студентски дружества – Пламен Панайотов; Християндемократически съюз в България – Асен Агов; Демократическа партия – 1896 г. – Стоян Райчевски; Независимо дружество за защита правата на човека в България – политически клуб – Стефан Вълков; Съюз на безпартийните – Боян Велков.\r\n1975 г.\r\nВ периода 6 – 25 септември Московският театър за драма и комедия \"Таганка\" гостува в България.\r\n1974 г.\r\nВ София е открита новата Централна гара.\r\n1965 г.\r\nОткрити са пивоварните фабрики в Лом и Мездра.\r\n1959 г.\r\nОткрит е Баташкият водносилов път.\r\n1954 г.\r\nПредставен е филмът \"Снаха\" на Студия за игрални филми – София. Филмът е по едноименния роман на Георги Караславов и се разказва за сътресенията в патриархалния селски бит след Първата световна война. В главните роли участват: Петър Димитров, Маргарита Дупаринова, Вяра Ковачева, Милка Янакиева, Петър Стойчев.\r\n1948 г.\r\nЕкзарх Стефан I подава оставка под натиска на правителството, която след два дни е приета от Светия синод. Той е освободен от длъжностите екзарх Български и митрополит Софийски. Стефан І (мирско име Стоян Попгеоргиев Шоков) е български екзарх, син на поп Георги. Роден е на 7 септември 1878 г. в с. Широка лъка, Смолянско. Завършва Богословско училище в Самоков през 1896 г. и Духовна академия в Киев с научна степен “кандидат на богословието” (1904 г.). Учител е в Пловдивската мъжка гимназия, протосингел на Българската екзархия в Истанбул (1910-1915 г.), където приема монашество (1910 г.). През 1915-1919 г. специализира в Швейцария, защитава докторат по философия и литература във Фрибургския университет. През 1921 г. е ръкоположен за маркианополски епископ; през 1922 г. е избран за софийски митрополит. От 21 януари 1945 г. до септември 1948 г. е български екзарх. Развива активна обществено-политическа дейност и има заслуги за вдигане на схизмата от 1872 г., наложена на 22 февруари 1945 г. на Българската екзархия от Цариградската патриаршия. Един от инициаторите за спасяване на българските евреи от преследванията на фашистка Германия (1942 г.). Като екзарх се стреми да запази демокрацията в България и да защити авторитета на Българската православна църква, за което е преследван от Отечествено-фронтовската власт след 9 септември 1944 г. През 1948 г. с правителствено решение е свален от длъжност и е поставен под домашен арест в с. Баня, Пловдивско, където умира на 14 май 1957 г. Погребан е в Бачковския манастир. Провъзгласен е за “праведник на света” в Йерусалим (2002 г.) за участието му в спасяването на българските евреи; заедно с патриарх Кирил са първите православни архиереи в света с това признание.\r\n1944 г.\r\nЗапочва обща стачка на трамвайните работници в София и демонстрации на Отечествения фронт в големите градове.\r\n1944 г.\r\nПри изтегляне на българските части от Македония започва сражение между български и немски подразделения.\r\n1941 г.\r\nСталин издава заповед за разстрел на 170 политически затворници, сред които е и Кръстьо Раковски – български комунистически деец в Румъния и в Русия.\r\nКръстьо Раковски е роден на 1 август 1873 г. в Котел. Изгонен е от Румъния заради комунистическите си идеи, след това от Швейцария. Завършва медицина в Нанси и получава докторска титла в Монпелие. Член е на ЦК на ВКП (б) от 1919 г. до 1927 г. и на ЦК на Румънската комунистическа партия от 1910 г. от 1917 г. През войната представлява българските и румънските леви организации на Цимервалдския конгрес (1916 г.). Избран е за член на първия ИККИ. Застава начело на болшевишкото движение в Украйна (1919 г.); председател е на Съвета на народните комисари. Бил е посланик на СССР във Великобритания (1923-1925 г.) и във Франция (1925 г. – 1927 г.). Замесен е в опозицията на Троцки, поради което през януари 1937 г. в Москва е арестуван. Разстрелян е в Орловския затвор на 11 септември 1941 г. Реабилитиран е посмъртно в СССР през 1988 г. и в България през 1989 г. Кръстьо Раковски е първият учен във Франция с докторска дисертация за престъпността на тема \"Престъпността и израждането\" (1897 г.). Депозирана е като брошура в библиотеката на Университета в Монпелие и в Оксфордския университет. Екземплярът от Британския музей е изчезнал. Един от основателите на Женевската група на българските социалдемократи и на списание \"Социалдемократ\" (1892-1893 г.). Участва в конгресите на Втория интернационал. През 1902 г. се запознава с Владимир Илич Ленин. Популярността му не е харесвана от Сталин и той го прави посланик в Украйна (1927 г.). По-късно е заточен в Сибир, след което е разстрелян. Сътрудничи на списанията \"Ден\", \"Ново време\", \"Начало\", \"Съвременник\", на вестниците \"Другар\", \"Работник\" и др.\r\n1941 г.\r\nПрието е изменение на Закона за защита на държавата. По силата на този закон повечето провинения се наказват със смърт. Законът за защита на държавата (ЗЗД) е наказателен закон, с който се забранява съществуването на всички видове организации, групи, сдружения и др., които използват нелегални структури и революционни методи за постигане на своите цели. Чрез този закон правителството на Александър Цанков се стреми да узакони разправата с политическите си противници и терора след Юнското и Септемврийското въстание (1923 г.). ЗЗД е гласуван от ХХI Обикновено народно събрание на 4 януари 1924 г. и влиза в сила с Указ № 2 от 23 януари 1924 г. Въз основа на закона Върховният касационен съд през април 1924 г. обявява за разтурени БКП, Партията на труда, Комунистическия младежки съюз, Общия работнически синдикален съюз и кооперация \"Освобождение\", като имотите им се отнемат. Впоследствие ЗЗД многократно е допълван и променян. През март и април 1925 г. са прибавени още 7 нови члена, а част от предишните са изменени с цел да се увеличат случаите на прилагане на смъртно наказание. През юли 1934 г. ЗЗД е допълнен отново, с което се намаляват възможностите за обжалване на произнесените присъди. Най-големи промени в закона са направени по време на Втората световна война 1939–1945 г. (до 9 септември 1944 г.). Санкциите се увеличават и вече се налагат и за най-малки прояви на неподчинение. Смъртното наказание заляга в почти всички текстове на ЗЗД, като то не се отменя дори когато касае непълнолетни. ЗЗД е премахнат от правителството на ОФ с наредба-закон на 16 октомври 1944 г.\r\n1916 г.\r\nВ периода 4 - 6 септември Трета Българска армия на ген. Стефан Тошев овладява Тутраканската крепост. Стефан Тошев е генерал от пехотата, командир на 5-а армия (1913 г.), 3-а армия (1916 г.) и 4-а армия (1918 г.). Роден е на 18 декември 1859 г. По време на Руско-турската освободителна война (1877–1878 г.) участва като доброволец в Българското опълчение. След Освобождението завършва Военното училище в София. През Сръбско-българската война (1885 г.) командва дружина в боевете при Сливница. По време на Балканската война (1912–1913 г.) е назначен за началник на Първа Пехотна Софийска дивизия, а през Междусъюзническата война (1913 година) е командващ Пета армия. В Първата световна война (1914–1918 година) ръководи Трета армия, която през (1916 г.) се сражава срещу Румъния, а по-късно е начело на Четвърта армия. Публикува редица материали, посветени на войните – \"Писма от войната. 1885–1895 година\", \"Войнишка клетва\", \"Победени, без да бъдем бити\", \"Действията на III армия в Добруджа през 1916 година\" и др.\r\n1916 г.\r\nТрети ден отбраняващите се при Добрич български войски под командването на ген. Кантарджиев водят кръвопролитни боеве. След като получава сведение за тежкото им положение, ген. Ив. Колев взема решение да им окаже помощ с дивизията си. Като оставя слаби заслони срещу руската конна дивизия на ген. Леонтович, той повежда конницата си от с. Алцек в 40-километров марш към Добрич. Без да спира, дивизията е развърната в боен ред и нанася удар във фланг и тил на атакуващите руски, румънски и сръбски части на ген. Зайончковски. За да избегне пълния разгром, руският генерал заповядва отстъпление, което се превръща в паническо бягство.\r\n1915 г.\r\nВ периода 5 – 6 септември е проведен първият конгрес на градовете в България. На правителството са препоръчани мерки за провеждане на единна общинска политика в страната.\r\n1912 г.\r\nВ София е основано Дружество на българите католици от източния обряд \"Св. св. Равноапостоли Кирил и Методий\" с пръв председател Тодор Бакърджиев.\r\n1899 г.\r\nВ Плевен излиза първи брой на в. \"Земеделска защита\".\r\n1885 г.\r\nИзвършва се съединението на Източна Румелия с Княжество България.\r\nПо силата на Берлинския договор от 1878 г. Южна България, наречена по искане на английската дипломация Източна Румелия, е откъсната от възобновената българска държава и включена отново в пределите на Османската империя, макар и с известна автономия. Българското население от Областта не се примирява с несправедливите решения на Берлинския договор и незабавно повежда борба против тях. Първоначалният замисъл е присъединяването на Областта да стане заедно с присъединяването на другите откъснати от Княжеството български области. След като това се оказва невъзможно, главно поради неподходящата международна обстановка, на преден план излиза задачата да се реализира поне присъединяването само на Източна Румелия. Първите опити за осъществяване на тази задача се предприемат още през 1880 г. През 1884 г. въпросът за присъединяването на Източна Румелия към Княжество България отново излиза на преден план, но и този път не може да бъде решен. Борбата взема организиран характер след учредяването на Българския таен централен революционен комитет (БТЦРК) в Пловдив през февруари 1885 г. Той се нагърбва с изпълнението на задачата само с революционни средства, по примера на дейците на Априлското въстание през 1876 г. През лятото на 1885 г. е избран нов състав на БТЦРК, който, без да се отказва от подготовката на масова революционна борба, издига лозунга за обединение на Южна и Северна България под скиптъра на княз Александър I Батенберг. Предприемат се бързи действия за спечелване на някои командири на Източнорумелийската милиция. Решено е акцията да се проведе към средата на септември 1885 г., но започналите големи демонстрации в някои села и градове стават причина тя да се ускори. Дава се заповед на 5 срещу 6 септември формираните в околните на Пловдив села и градове чети да се отправят към областния център. Сутринта на 6 септември те, заедно с частите на Източнорумелийската милиция, обкръжават конака и арестуват намиращия се в него главен управител – Г. Кръстевич. Вместо да се възползва от дадените му права по силата на Органическия устав и да повика незабавно турски войски от Цариград, Кръстевич, като родолюбец, предпочита да се предаде доброволно. Веднага след провъзгласяването на Съединението е сформирано Временно правителство начело с д-р Г. Странски, което поема управлението на Областта до пристигането на княз Александър I Батенберг. В състава на временното правителство влизат: д-р Г. Странски (председател), д-р Ст. Чомаков (подпредседател) и членове: майор Д. Николаев, майор Д. Филов, майор С. Муткуров, майор Р. Николов, Й. Груев, К. Пеев, д–р Г. Янкулов, Д. Юруков, З. Стоянов, Г. Данчов, Ат. Самоковец и Г. Бенев. За главнокомандващ източнорумелийската милиция е назначен майор Д. Николаев. Присъствието на лица от двете политически партии в Областта, на четирима военни дейци и представител на БТРЦК трябва да покаже на външния свят и особено на Русия, че Съединението е общонародно дело. Веднага след съставянето си, Временното правителство обявява военно положение в Областта и издава заповед за мобилизиране на мъжкото население, годно да носи оръжие. Заедно с това то отправя и покана до княз Александър I Батенберг да поеме управлението на обединена България. Временното правителство просъществува до 9 септември 1885 г., когато в Пловдив пристига князът и възлага функциите му на Комисарство на Южна България.\r\n1883 г.\r\nПо искане на третото Обикновено народно събрание княз Александър І Батенберг възстановява с манифест Търновската конституция, която след организирания от него преврат през 1881 г. той отменя и въвежда “Режим на пълномощията” (1881–1883 г.).На тази дата са родени:\r\n1921 г.\r\nРоден е Михаил Михайлов – български актьор. Работи с повечето от известните ни филмови режисьори, но най-добрите си роли създава при Въло Радев и Иванка Гръбчева. Най-известните му роли са в: “Крадецът на праскови” (1964 г.), “Последна проверка” (ТВ, 1973 г.), “Насрещно движение” (1978 г.), “Златната река” (1983 г.), “Софийска история” (1990 г.), “Жребият” (1993 г.).\r\n1904 г.\r\nРоден е Любомир Панайотов Пипков – български композитор, музикален педагог и общественик. Син на П. Пипков. Следва в Държавната музикална академия (БДК, 1924-1926 г.), възпитаник е на Ив. Торчанов. Завършва Екол Нормал Мюзик в Париж (1932 г.); негови преподаватели са П. Дюка и М. Боанже. Работи като корепетитор в Софийската опера, а по-късно е неин хормайстор и директор (1944-1953 г.). Той е първият секретар на Съюза на българските композитори (1947-1957 г.). От 1948 г. е професор в класа по вокални ансамбли в Музикалната академия, завежда Катедрата по оперно-сценично изкуство (1962-1974 г.). Любомир Пипков е един от основоположниците на българската филмова музика: филмите \"Тревога\" (1951 г.), \"Септемврийци\" (1954 г.), \"Земя\" (1957 г.), \"Командирът на отряда\" (1959 г.), \"Стубленските липи\" (1960 г.). Един от създателите на дружество \"Съвременна музика\" (основана 1933 г.). Първите си музикални творби – малки клавирни пиеси, Соната в 3 части и 22 вариации за пиано, създава в началото на 20-те години. Други негови произведения са: Първи струнен квартет (1928 г.), Соната за цигулка и пиано (1929 г.), Клавирно трио (1931 г.), симфоничната поема \"Сватба\" (1934 г.), операта \"Янините девет братя\" (1937 г.), Клавирен квартет (1939 г.), Първа симфония (1940 г.), масови песни (\"Шумете, дебри и балкани\", \"Химн на българските въстаници\" и др.), операта \"Момчил\" (1948 г.), Концерт за цигулка (1951 г.), Втора симфония (1954 г.), \"Оратория за нашето време\" (1959 г.), операта \"Антигона’43\" (1963 г.), 5 песни по чужди поети (1964 г.), Трета симфония (1965 г.), Трети струнен квартет с тимпани (1966 г.), Четири мадригала (1968 г.), Четвърта симфония (1970 г.), Метроритмични картини и студии (1971 г.), \"Пролетни приумици\" (1972 г.), \"Приглушени песни\" (1972 г.) и др. Умира на 9 май 1974 г. в София.\r\n1900 г.\r\nРоден е Вълко Вельов Червенков – български общественик, политик и държавник, функционер на БКП; министър-председател на България (1950-1956 г.) и генерален секретар на БКП (1950-1954 г.). Член е на БКП от 1919 г.; участва в организацията на терористичните действия на КП (1923-1925 г.) и в атентата в църквата “Св. Неделя” (1925 г.), за което е осъден задочно на смърт. През 1925 г. заминава нелегално в Москва. Като емигрант работи в апарата на Коминтерна (1938-1941 г.). Член е на задграничното бюро на ЦК на БКП (от 1941 г.), ръководител и главен редактор на нелегалната радиостанция “Христо Ботев” (юли 1941 г. – септември 1944 г.). След Деветосептемврийския преврат (1944 г.), като член на т. нар. Отечественофронтовско правителство, прокарва комунистическа политика за борба срещу демокрацията и участва в установяването на тоталитаризма в България. С негово участие в България е въведен режим на терор, насилие и потъпкване на правата на човека. На 9 декември 1961 г. е освободен от всички държавни длъжности, през ноември 1962 г. VIII конгрес на БКП го изключва от БКП; възстановен е през 1969 г. Умира на 21 октомври 1980 г. в София.\r\n1898 г.\r\nРоден е Асен Николов Жабленски – български хоров диригент, общественик. Завършва Държавна музикална академия в София. Специализира хармония и дирижиране в Скола канторум в Париж (1928-1933 г.). Ръководител на хор \"Г. Кирков\" (1920-1923 г., 1944-1946 г.). От 1925 г. работи като гимназиален учител в Бургас, като едновременно с това дирижира (до 1928 г.) хора и оркестъра при музикално дружество \"Родни звуци\". Главен редактор и началник на музикалния отдел на Държавно издателство \"Наука и изкуство\" (1949-1961 г.).\r\n1898 г.\r\nРоден е Ксенофонт Андреев Иванов – български ветеринарен лекар, академик (1952 г.). През 1925 г. завършва ветеринарна медицина в Берлин. Професор е от 1938 г. и завеждащ Катедра по патологична анатомия на домашните животни в периода 1934 - 1967 г. във ВВИ в София. Основател е на Института по експериментална ветеринарна медицина (по-късно Институт по обща и сравнителна патология) при БАН. От 1948 г. до 1953 е ректор на Селскостопанската академия. Научните му интереси са в областта на сравнителната патологична морфология на селскостопанските животни, лингватулозата и туберкулозата по животните, шарката по овцете, остеомиелосклерозата по птиците, чумата по свинете и др. По-важни трудове: \"Морфологични особености и развой на туберкулозния процес у домашните животни\" (1935 г.), \"Изследвания върху хистогенезата на лингватулните изменения\" (1937 г.), \"За интерстициалния нефрит у бивола\" (1942 г.), \"Изследвания върху морфологичните изменения при чумата по свинете с оглед на нейната диагностика\" (1-8 съобщение, 1951-1956 г.), \"Ветеринарно обдукционно учение и патологоанатомична диагностика\" (1956 г., съавтор с Вл. Желев), \"Върху морфологията на шарката по овцете - Variola ovina\" (1956 г.) и др. Умира на 22 януари 1967 г. в София\r\n1896 г.\r\nРоден е Станимир Лилянов - български писател, автор на разкази, повести, очерци, посветени на антифашистката борба, Отечествената война и строителството на социализма. Учи в Априловската гимназия в Габрово и в Русе, след което учителства в с. Обреник, Плевенско. Участник е в Първата световна война. Започва да пише по време на войната, но първите му публикации са от 1924 г. Лилянов завършва право в СУ “Св. Климент Охридски”(1920 г.). Адвокат е в Русе и в София. Защитава Гео Милев по делото за поемата \"Септември\". По време на Отечествената война Лилянов е доброволец на фронта. След Деветосептемврийския преврат 1944 г. е юрисконсулт в ЦК на БКП (1946-1952 г.), директор е на изданията \"Български писател\" (1954-1957 г.), \"Техника\" (1958 г.). Автор е на: \"Ламя\" (1925 г.), \"Към победа\" (1948 г.), \"Преходно време\" (1954 г.).\r\n1892 г.\r\nРоден е Васил Маринов Пундев – български публицист, журналист, литературен критик и историк. Участник e в Балканската (1912-1913 г.) и в Първата световна война (1915-1918 г.). През 1919 г. завършва славянска филология в СУ “Св. Климент Охридски”. Известно време работи в Народна библиотека и като учител в Първа софийска мъжка гимназия. След възстановяването на ВМРО през 1919 г. се включва активно в дейността й. Участва в редактирането на в-к \"Македония\" (1926-1930 г.), в периода 1929-1930 г. е главен редактор на в-к \"Вардар\". Сътрудничи на много литературни вестници и списания: \"Слово\", \"Литературен глас\", \"Демократически преглед\", \"Златорог\", \"Отец Паисий\" и др. След разцепването на ВМРО минава в крилото на ген. Ал. Протогеров и активно подкрепя федералистките идеи. Убит е на ул. \"Шипка\" в София от привърженици на Ив. Михайлов.\r\n1879 г.\r\nРоден е генерал-майор Атанас Христов (Молткето), военен теоретик и историк.\r\nГенерал Атанас Христов е един от най-видните военни историци в българската армия. Като капитан през 1911 г. публикува поредица от статии за Руско-японската война. През 1915 г. излиза първата му книга. Автор е на книги и статии за войните 1912 - 1918 г., учебници за Военното училище и Военната академия, където е преподавател.\r\n1864 г.\r\nРоден е Никола Христов Габровски – български публицист, един от основателите на Българската работническа социалдемократическа партия (БРСДП) (1891 г.). Редактира и издава \"Българска социалдемократическа библиотека\" и вестник \"Работник\" (1892-1894 г.). Народен представител е от листата на БРСДП (1894-1900 г., 1902-1903 г.). През 1914 г. преминава към социалдемократите – тесни социалисти. Автор e на статии по проблеми на българското работническо и социалистическо движение. През 1919-1923 г. е народен представител от листата на тесните социалисти. Убит е в София на 11 юли 1925 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.06", "title": "Денят 6 септември в българската история"}
{"url": "http://www.focus-news.net/news/2017/09/06/2432911/govoritelyat-na-gl-prokuror-rumyana-arnaudova-11-godishnoto-dete-ot-strelcha-se-e-samoubilo.html", "text": "11-годишното дете от Стрелча се е самоубило. Това каза говорителят на главния прокурор Румяна Арнаудова в ефира на „Здравей, България“ Нова телевизия  във връзка със случая в Стрелча. „До този момент не сме установили как точно и при какви обстоятелства оръжието на бащата е попаднало в ръцете на детето. Категорично обаче можем да твърдим, че не е налице случайно деяние, т.е. не е налице нещастен случай, каквато беше една от версиите, а  е налице самоубийство“, заяви говорителят на гл. прокурор.  Тя поясни, че късно снощи разследващите са прегледали телефона на детето и са установили в него видео файлове, от които категорично се установява, че 11-годишното дете е планирало самоубийството си, отправило е послание към родителите си и е поставило край на живота си. „Това  изключително тревожно обстоятелство мотивира главния прокурор да изпрати екип от психолози от Института по психология към МВР в Стрелча, защото трябва да се отговори на много въпроси. Трябва да се извърши психологическо изследване и да се работи с родителите на детето и с неговия роднински кръг и с неговите приятели и учители, за да узнаем как това 11-годишно дете е стигнало до решението да постави край на живота си“, коментира Арнаудова. „За нас наистина са поставени много въпроси, затова и както ви казах, главният прокурор лично се ангажира, изпращайки психолози. За нас е изключително важно да узнаем защо това дете е стигнало до решението да постави край на живота си. Имало ли е външни фактори, които са му повлияли, бягало ли е от нещо, демонстрира ли нещо“, коментира тя. По думите й въпросите са важни не само за това разследване, а и за да се предпазят останалите деца.", "date": "2017.09.06", "title": "Говорителят на гл. прокурор Румяна Арнаудова: 11-годишното дете от Стрелча се е самоубило"}
{"url": "http://www.focus-news.net/news/2017/09/06/2432912/yambol-obshtinata-organizira-tarzhestveno-chestvane-na-denya-na-saedinenieto.html", "text": "Община Ямбол организира тържествено честване на 6 септември – Деня на Съединението. Това съобщиха от пресцентъра на Община Ямбол. Отбелязването на 132-рата годишнина от Съединението на Княжество България с Източна Румелия ще започне от 10.10 часа с изпълнения на Ямболския духов оркестър на площада пред Община Ямбол. \r\nВ 10.30 часа е началото на тържествената церемония с ритуал по издигане на националния флаг, празнично слово на кмета и благодарствен молебен. В ритуала ще участва представителна военна част на Ямболския гарнизон. \r\nЧестването на Съединението ще продължи с шествие по ул. „Г. С. Раковски” – пл. „Освобождение” - ул. „Цар Освободител” до паметника на загиналите за националното ни освобождение, където в 11.00 часа ще бъдат поднесени венци и цветя.", "date": "2017.09.06", "title": "Ямбол: Общината организира тържествено честване на Деня на Съединението"}
{"url": "http://www.focus-news.net/news/2017/09/06/2432913/ibna-ministar-predsedatelite-na-balgariya-i-gartsiya-shte-podpishat-dvustranno-sporazumenie-za-izgrazhdane-na-zhelezopatna-liniya.html", "text": "В сряда, 6 септември, министър-председателите на Гърция и България ще подпишат двустранно споразумение за ускоряването на плановете за изграждане на железопътна линия, която да свърже черноморските пристанища с тези в Северна Гърция, предава Independent Balkan News Agency.\r\nМеморандумът между България и Гърция за развитието на железопътната връзка „Солун-Кавала-Александруполис-Бургас-Варна-Русе“ ще бъде парафиран в рамките на среща между Алексис Ципрас и Бойко Борисов в гръцкия град Кавала.\r\nПроектът предвижда свързване на пристанищата Кавала и Александруполис на Егейско море с българските Бургас, Варна и Русе. Очаква се железопътната връзка да създаде нов коридор за товарен превоз, който ще даде тласък на развитието на пристанищата и ще ги превърне в важни търговски центрове в региона.Тереза Герова", "date": "2017.09.06", "title": "IBNA: Министър-председателите на България и Гърция ще подпишат двустранно споразумение за изграждане на железопътна линия"}
{"url": "http://www.focus-news.net/news/2017/09/06/2432914/stolichnata-biblioteka-shte-uchastva-v-traditsionniya-praznik-sabor-na-rayon-ovcha-kupel-s-kampaniyata-si-knigite-idvat-pri-vas-i-mobilnata-si-biblioteka.html", "text": "Столичната библиотека ще участва в традиционния празник-събор на район „Овча купел“ с кампанията си „Книгите идват при Вас“ и Мобилната си библиотека. Това съобщиха от пресцентъра на Столична община. Oт 11.00 до 15.00 часа Библиобусът ще бъде в парка на „Овча купел“. От библиотеката предлагат на всички желаещи също да получат безплатна едногодишна читателска карта. Всички читатели, малки и големи, ще имат възможността да си изберат книги от фонда на Столична библиотека.", "date": "2017.09.06", "title": "Столичната библиотека ще участва в традиционния празник-събор на район „Овча купел“ с кампанията си „Книгите идват при Вас“ и Мобилната си библиотека"}
{"url": "http://www.focus-news.net/news/2017/09/06/2432915/blagoevgrad-denyat-na-saedinenieto-shte-bade-otbelyazan-v-gotse-delchev-s-rok-kontsert.html", "text": "Денят на Съединението на Княжество България с Източна Румелия – 6 септември, по традиция ще бъде отбелязан в Гоце Делчев с рок концерт, който тази година ще изнесе група DASS. Това съобщиха от пресцентъра на Община Гоце Делчев. Събитието е организирано от Община Гоце Делчев и ще се състои от 19.00 часа днес в Градския парк.", "date": "2017.09.06", "title": "Благоевград: Денят на Съединението ще бъде отбелязан в Гоце Делчев с рок концерт"}
{"url": "http://www.focus-news.net/news/2017/09/06/2432916/vratsa-denyat-na-saedinenieto-shte-bade-otbelyazan-pred-pametnika-na-zaginalite-vav-voynite-lavcheto.html", "text": "С тържествена церемония Община Враца ще отбележи 132 години от Съединението на Княжество България с Източна Румелия, съобщиха от Община Враца. Честването ще се състои от 10.30 часа, пред паметника на загиналите във войните „Лъвчето“, до гаровия площад в града. Церемонията по случай годишнината ще започне с изпълнение на химна на Република България и издигане на националния флаг. Благодарствен молебен и водосвет ще отслужи Врачански Митрополит Григорий. Участие в програмата ще вземат духов оркестър при НЧ „Развитие – 1869“ – Враца, военнослужещи от поделение 54 990 – Враца, ученици от местни училища. По време на честването ще бъдат изнесени исторически факти за Съединението на Княжество България и Източна Румелия. Пред паметника на загиналите във войните ще бъдат поднесени венци и цветя.", "date": "2017.09.06", "title": "Враца: Денят на Съединението ще бъде отбелязан пред паметника на загиналите във войните „Лъвчето“"}
{"url": "http://www.focus-news.net/news/2017/09/06/2432917/bosna-i-hertsegovina-predupredi-harvatiya-shte-provazglasim-suverenitet-na-chast-ot-adriatika.html", "text": "Ако Хърватия продължи дейностите за изграждане на Пелешацкия мост, Министерството на благоустройството на Босна и Херцеговина ще предложи едностранно обявяване на суверенитет на Босна и Херцеговина в тази част на Адриатическото крайбрежие, като не се изключва възможността да бъде открита процедура пред пред компетентните съдебни органи, предупреди министър Адил Османович, пише македонското електронно издание „Локално“. \r\nОсмановиц е информирал хърватския си колега Олег Буткович за съществуващите правни пречки за изграждането на моста в Пелешац.\r\n„Ако вашето министерство, т.е. компетентните органи и органи на Република Хърватия, продължи с дейностите по изграждането на Пелешацкия мост едностранно, със съжаление трябва да ви уведомим, че Министерството на благоустройството на Босна и Херцеговина ще бъде принудено, в рамките на своите компетенции, да задейства процедура за излизане на страната от Договора за държавната граница между Република Хърватска и Босна и Херцеговина“, се казва в писмото на Османович, адресирано до хърватския министър.\r\nВ текста се уточнява, че при подобен случай ще се подходи към едностранно обявяване на суверенните права на Босна и Херцеговина съгласно Конвенцията на ООН за морското право – по начина, по който всички бивши югославски страни, които имат излаз на Адриатическо море, са направили. \r\nНа по-късен етап не е изключено Босна и Херцеговина да потърси правата си пред компетентните съдебни инстанции, съгласно съответните разпоредби на международното право.\r\nОсманович припомни, че идентификацията и маркирането на държавните граници между Босна и Херцеговина и Хърватия е съгласувано през юни 1999 г. с  Договора за държавната граница между двете съседни страни.Агенция „Фокус“ припомня:\r\nБосна и Херцеговина има излаз на Адриатическо море в района на полуостров Пелешац с ширина от осем километра, но крайбрежните води принадлежат на Хърватия. През територията на Босна и Херцеговина минава автомагистрала Е65, свързваща основната част на Хърватия с южните райони, където се намира голямото пристанище Дубровник. Загреб планира да построи мост от континента до полуостров Пелешац, заобикаляйки босненската територия. Тази инициатива предизвика остра реакция в Сараево заради евентуалната загуба на средства от транзита през босненска територия.Тереза Герова", "date": "2017.09.06", "title": "Босна и Херцеговина предупреди Хърватия: Ще провъзгласим суверенитет на част от Адриатика"}
{"url": "http://www.focus-news.net/news/2017/09/06/2432918/stara-zagora-s-voenen-ritual-gradat-shte-otbelezhi-132-ta-godishnina-ot-saedinenieto-na-balgariya.html", "text": "С военен ритуал Община Стара Загора ще отбележи 132-та годишнина от Съединението на България, съобщават от пресцентъра на Община Стара Загора. Общоградският ритуал за преклонение пред делото и подвига на участниците в Съединението на Княжество България и Източна Румелия ще се проведе от 10.30 часа, в парк „Ал. Стамболийски\" (Алана). Военнослужещи от Втора механизирана бригада ще поднесат венци на Паметника на загиналите старозагорци в Балканската война, Първата и Втората световни войни. От 11.00 часа в парка ще започне празничен концерт на АНТП „Зорница“ при НЧ „Климент Охридски 1858“.\r\nНа 6 септември в старозагорска община празнуват:\r\n- Празник на село Пряпорец\r\n12.30 часа, НЧ „Хр. Ботев 1928\", с. Пряпорец\r\n- Празник на село Малко Кадиево\r\n18.00 часа, село Малко Кадиево\r\n- Празник на село Остра могила\r\n12.00 часа, с. Остра могила\r\n- Празник на село Стрелец\r\n17.30 часа, село Стрелец\r\nВечерта в 19,30 часа, в парк „Пети октомври“ ще започне ZagorkaBeerfest2017. Официалното откриване на феста, който продължава до 9 септември, е в 20.00 часа.", "date": "2017.09.06", "title": "Стара Загора: С военен ритуал градът ще отбележи 132-та годишнина от Съединението на България"}
{"url": "http://www.focus-news.net/news/2017/09/06/2432919/denyat-6-septemvri-v-svetovnata-istoriya.html", "text": "През 1989 г. компютърна грешка известява 41 хил. парижани чрез писма че са извършили убийства и грабежи, вместо нарушения правилата на движението. 1991 г - Чечня провъзгласява своята независимост. Името Ленинград е заменено със Санкт Петербург. Върнато е изконното име на старата руска столица. СССР признава независимостта на Литва, Латвия и Естония. 1997 г. - Открит е Калибан - естествен спътник на Уран, носещ името на чудовището Калибан от пиесата на Уилям Шекспир “Бурята”. Открит е от Брет Гладман, Филип Никълсън, Джозеф Бърнс и Джон Кавеларс използвайки 200-инчов телескоп Хейл. На 6 септември са родени: Роджър Уотърс – един от основателите, композитор, текстописец, вокалист и бас-китарист на легендарната група Пинк Флойд; Олег Калугин – руски разузнавач, бивш генерал от КГБ; Евгений Фьодорович Светланов – руски композитор, диригент и пианист; Едуард Епълтън –английски физик, открил горния слой на йоносферата; Джон Джеймс Рикард Маклауд – английски физиолог; Джон Далтон – английски физик, химик и естествоизпитател; Мари-Жозеф дьо Мотие, маркиз Лафайет-френски държавник и офицер. На тази дата умират: Лучано Павароти – най–известният тенор в света; Акира Куросава – японски кинорежисьор; Жан Батист Колбер – френски държавник, пръв министър на крал Луи ХIV. \r\n2015 г.\r\nВ Гватемала се провеждат президентски избори.\r\n2014 г.\r\nНад 230 човека стават жертва на мусонните дъждове в Индия и Пакистан.\r\n2013 г.\r\nНовият министър-председател на Мали е Умар Ли.\r\n2012 г.\r\nВ рамките на проекта Енциклопедия на елементите на ДНК е публикуван най-подробният анализ за функциите на човешкия геном.\r\n2011 г.\r\nГазопроводът Северен поток официално е пуснат в експлоатация. Пропускателната способност през двете тръби трябва да достигне 5 млрд м³ газ за една година. Дължината на тръбата между Виборг и Грайфсвалд е 1200 км като най-дълбоката част през която минава газопроводът е 210 метра под морското равнище.\r\n1997 г.\r\nОткрит е Калибан - естествен спътник на Уран, носещ името на чудовището Калибан от пиесата на Уилям Шекспир “Бурята”. Открит е от Брет Гладман, Филип Никълсън, Джозеф Бърнс и Джон Кавеларс използвайки 200-инчов телескоп Хейл.\r\n1991 г.\r\nСССР признава независимостта на Литва, Латвия и Естония.\r\n1991 г.\r\nЧечня провъзгласява своята независимост. Чеченската република, известна още като Чечения или Чечня, е една от съставните части на Руската федерация. Намира се в Северен Кавказ. Част е от Южния федерален окръг и Северокавказкия икономически район. Чечения граничи с Грузия на юг, както и с няколко други руски административни единици - Ингушетия и Северна Осетия на запад, Ставрополски край на северозапад и Дагестан на североизток и изток. Площта на Чеченската република е 15500km2 (0,09% от Руската Федерация, на 82-ро място в Русия), а населението - около 1104000души (2002). Официалните езици са чеченски и руски. Център на републиката е град Грозни (123 300 жители), намиращ се на 2 007 км от Москва. Името Ленинград е заменено със Санкт Петербург. Върнато е изконното име на старата руска столица.\r\n1989 г.\r\nКомпютърна грешка известява 41 хил. парижани чрез писма че са извършили убийства и грабежи, вместо нарушения правилата на движението.\r\n1987 г.\r\nВ Балтимор е извършена първата операция за разделяне на сиамски близнаци.\r\n1977 г.\r\nВсички канадски провинции с изключение на Квебек и Нова Скотия въвеждат метричната система. Международната система от единици (SI от Le Système International d'Unités) е съвременната форма на метричната система и е най-широко използваната мерна система както в науката, така и в търговията и инженерното дело. SI е разработена през 1960 г., по-скоро на базата на старата система метър-килограм-секунда (MKS), отколкото на конкурентната система сантиметър-грам-секунда, която е имала няколко разновидности. Дефинициите на единиците от SI се разглеждат и преразглеждат на Международната конференция по мерките и теглилките, в която участват страните, подписали Конвенцията за метъра (в сила от 1875 г. и многократно изменяна), и която се организира веднъж на всеки 4 години в Париж. Международният стандарт ISO 1000 (ICS 01 060) описва Международната система (SI) и препоръките за употреба на кратните и други производни единици\r\n1974 г.\r\nЗапочва началото на Байкало-Амурската магистрала съединяваща Източен Сибир и Далечния Изток.\r\n1966 г.\r\nНа този ден по телевизионният канал NBC се състои премиерата на научнофантастичния сериал „Стар Трек „ „Стар Трек е научно-фантастичен телевизионен сериал, създаден от Джин Родънбъри и поставил началото на фантастичната вселена на Стар Трек. Сериалът се излъчва от 6 септември, 1966 до 3 юни, 1969. Общо са направени 80 епизода, 79 от които са излъчени.\r\nПървоначално сериалът се е наричал само „Стар Трек“, но впоследствие, за да се разграничи от последвалите сериали („Следващото поколение“, „Космическа станция 9“, „Вояджър“, „Ентърпрайз“), получава названието „Оригиналният сериал“ (на английски: The Original Series, TOS).\r\n1965 г.\r\nИндийски войски нахлуват в Западен Пакистан, край Лахор, за да предотвратят пакистанската офанзива в Кашмир.\r\n1948 г.\r\nУмира най-големия кон на земята Бруклин – Супрем, тежащ 1400 кг и висок около 2 метра.\r\n1947 г.\r\nМосковското метро е наградено с орден Ленин. Общата дължина на Московския метрополитен е 293.9 километра. Състои се от 12 линии и 176 станции по тях. В един нормален работен ден, метрото превозва 8.6 милиона пасажери. А през почивните дни превозваните пътници са около 7.1 милиона на ден.\r\n1941 г.\r\nНацистките власти издават заповед, задължаваща всички евреи, живеещи в Германия, да носят отличителен знак-шестоъгълна звезда.\r\n1914 г.\r\nПо време на Първата световна война започва сражението в Мазурските езера между германски и руски войскови части. То приключва на 15 септември с изтласкването на руските войски от Източна Прусия.\r\n1901 г.\r\nИзвършен е атентат срещу президента на САЩ Уилям Маккинли при посещението му на Панамериканското изложение в Бъфало, Ню Йорк. Той умира осем дни по-късно. Уилям Маккинли e американски политик, 25-и президент на САЩ (1897-1901 г.), представител на Републиканската партия. Роден е на 29 януари 1843 г. в Найлз, Охайо. В Американския конгрес е от 1877 г., от 1891 г. – в продължение на 2 мандата, е губернатор на щата Охайо. През 1896 г. печели президентските избори, като нанася поражение на Уйлям Дж. Брайън. Правителството му започва Испано-американската война (1898 г.), а през 1899 г. провъзгласява доктрината на открити врати за Китай.\r\n1852 г.\r\nВ Манчестър е отрита първата безплатна библиотека Британия. Британската библиотека е националната библиотека на Великобритания. Намира се в Лондон и със сбирка от 150 милиона единици, включително 25 милиона книги, е втора по големина в света след Библиотеката на Конгреса. Библиотеката става самостоятелна организация през 1973 година, когато е отделена от основания през 1753 година Британски музей. През 1983 година към нея е присъединен и Националния звуков архив. Още през 1757 година крал Джордж II дава на библиотеката на Британския музей право на безплатно копие от всички нови издания в страната. Със закон от 1911 година тя отново получава това право, заедно с пет други библиотеки. Британската библиотека има право на задължително копие и от изданията в Република Ирландия. Сред най-ценните предмети, съхранявани в библиотеката са копие на Диамантената сутра, най-старата известна печатна книга в света, две копия на Гутенберговата Библия, две копия от 1215 година на Великата харта на свободите, единственото ръкописно копие на поемата Беоулф. Британската библиотека разполага и със значителна колекция от старобългарски книги, сред които са Четвероевангелието на цар Иван Александър и Видинското евангелие.\r\n1689 г.\r\nСключен е Нерчинский договор – първия договор между Русия и Китай. Според него днешния Приморски край влиза в границите на Китай. През 1858 година територията е присъединена към Русия с подписването на Айгунския договор.\r\n1620 г.\r\n101 английски емигранти пристигат с кораба “Мейфлауър” в Америка и основават първата в Новия свят британска колония.\r\n1522 г.\r\nМорската експедицията на Фернандо Магелан се завръща в Испания, завършвайки първата обиколка на света. Самият Магелан загива по време на експедицията през 1521 г., а от петте кораба, потеглили от Испания, се завръща само един с екипаж от 17 моряци, начело с Хуан Себастиан дел Кано.\r\nФернандо де Магелан е португалски мореплавател. Роден е през 1480 г. в област Траз уж Монтиш, Португалия. Отначало е на португалска служба в Индия, след това в Африка. След уволнението си през 1512 г. постъпва на испанска служба. Карл V му дава средства, за да потърси през Южна Америка път към бреговете на Азия. Магелан потегля от Испания през 1519 г. с 5 кораба. Минава край бреговете на Южна Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Извършено е първото околосветско пътешествие, продължило 3 години и 14 дни; установено е единството на световния океан, както и кълбовидната форма на Земята. Умира на 27 април 1521 г. на остров Мактан.На тази дата са родени:\r\n1944 г.\r\nРоден е Роджър Уотърс – един от основателите, композитор, текстописец, вокалист и бас-китарист на легендарната група Пинк Флойд. През 1985 г. той напуска групата и започва солова кариера.\r\n1934 г.\r\nРоден е Олег Калугин – руски разузнавач, бивш генерал от КГБ. След “перестройката” публикува много материали, разобличаващи както съветските, така и западните тайни служби.\r\n1928 г.\r\nРоден е Евгений Фьодорович Светланов – руски композитор, диригент и пианист. През 1951 г. завършва Музикалния педагогически институт в класа по композиция на Ф. М. Гнесин и класа по пиано на М. А. Гурвич, а през 1955 г. - Московската консерватория в класа по композиция на Ю. А. Шапорин и по дирижиране на А. В. Гаук. От 1955 г. е диригент, а през 1963-1965 г. – главен диригент на Болшой театър, където поставя оперите “Царската годеница” от Римски-Корсаков, “Чародейка” от Чайковски, “Не само любов” от Шчедрин, “Октомври” от Мурадели, много балети. От 1965 г. е художествен ръководител и главен диригент на Държавен симфоничен оркестър на СССР. Един от най-добрите интерпретатори на руска класическа музика. Негови по-известни музикални произведения: “Симфония” (1957 г.), кантати, симфонични поеми, струнни квартети, вокални и инструментални произведения и др. Гастролира многократно в чужбина. Носител е на “Гран При” (Франция) за записа на всички симфонии на П. И. Чайковски, на ордени и медали, между които и на българския орден “Кирил и Методий”, I степен.\r\n1892 г.\r\nРоден е Едуард Епълтън – английски физик, открил горния слой на йоносферата. Носител е на Нобелова награда за физика през 1947 г. Неговото откритие прави възможно разработването на радара.\r\n1876 г.\r\nРоден е Джон Джеймс Рикард Маклауд – английски физиолог, шотландец по произход. Учи в университетите в Абърдийн и Лайпциг. От 1918 г. живее в Канада. Изучава диабета. През 1922 г. открива (заедно с Ф. Бантингъм и др.) инсулина. Лауреат e на Нобелова награда за физиология и медицина за 1923 г. (съвместно с Ф. Бантингъм). Умира на 16 март 1935 г. в Абърдийн.\r\n1766 г.\r\nРоден е Джон Далтон – английски физик, химик и естествоизпитател. Член на Лондонското кралско дружество от 1822 г. Основател е на класическата атомна теория; пръв въвежда понятието атомно тегло. Прочува се с изследванията си върху еластичната сила на водната пара, съразмерната тежест на простите тела и др. Изследва върху себе си и за пръв път в света (през 1794 г.) описва неспособността да се различават известни цветове, която е наречена на негово име – Далтонизъм. Далтонизмът е цветна слепота; дефект в цветното зрение, при който индивидът не може да различава някои цветове (обикновено червения и зеления). Бива частична (за определен цвят) и пълна (околния свят се възприема черно-бял). Джон Далтон умира на 27 юли 1844 г. в Манчестър.\r\n1757 г.\r\nРоден е Мари-Жозеф дьо Мотие, маркиз Лафайет-френски държавник и офицер, участник във войната за независимост на северноамериканските колонии и във Френската революция от 1789 г., началник на Националната гвардия.\r\n1666 г.\r\nРоден е Иван V Алексеевич – руски цар. Син на Алексей Михайлович от брака му с М. М. Милославска. След смъртта на цар Фьодор Алексеевич на 27 април 1688 г. Наришкини провъзгласяват за цар по-малкия брат - Петър, като отстраняват Иван, който често боледува и е неспособен да води държавните дела. По време на въстанието на стрелците Иван V Алексеевич е поставен на престола и на 26 юни 1682 г. е утвърден от Земския събор като \"първи\" цар (неговият по-малък брат Петър I се счита за \"втори\" цар). Управлението на Иван V Алексеевич е номинално: до 1689 г. на практика управлява царица София Алексеевна.На тази дата умират:\r\n2007 г.\r\nУмира Лучано Павароти – най–известния тенор в света. Соло дебютът му е през 1961 в операта в \"Reggio Emilia\". През февруари 1972-а в нюйоркскагта \"Метрополитън опера\", той постига невероятен успех, с който си осигурява и статуса на суперзвезда. През 1990 година на концерта за закриването на Световното първенство по футбол в Рим, пее на една сцена заедно с Хосе Карерас и Пласидо Доминго. Това слага началото на поредицата за \"Тримата тенори\". Последната публична изява на Павароти е при откриването на Зимните олимпийски игри в Торино през феврурари 2006 г. Умира на 71-годишна възраст след боледуване от рак на панкреаса.\r\n1998 г.\r\nУмира Акира Куросава – японски кинорежисьор. Роден е на 23 март 1910 г. в Токио. Учи в Японската художествена академия в Токио, но изоставя приложното изкуство заради киното. Става сценарист и асистент-режисьор. От 1943 г. е самостоятелен постановчик. Постига бърз успех и през 1959 г. основава собствена филмова къща. Утвърждава се като нетрадиционен творец под влияние на европейската литература и западното кино. “Вратата Рашомон” (1950 г.) налага японското кино в Европа. Отделя голямо внимание на екранизациите – “Идиот” (1951 г.), “На дъното” (1957 г.), “Замъкът на паяците” (1957 г.), “Червената брада” (1965 г.). Снима филми за съвременността – “Да се живее” (1952 г.), за средновековните самураи – “Седемте самурая” (1954 г.), “Кагемуша” (1980 г.), “Ран” (1985 г.). Куросава снима първия си цветен филм “Додескаден” и съвременната японска продукция “Дерсу Узала” (1975 г.). Често главен изпълнител във филмите му е Т. Мифуне. Филмите му поставят сериозни социални, нравствени и философски проблеми – “Санширо Сугаита” (1943 г.), “Най-красивите” (1944 г.), “Този, който настъпва тигъра по опашката” (1945 г.), “Не съжаляваме за младостта си” (1946 г.), “Пияният ангел” (1948 г.), “Скандал” (1950 г.), “Записките на живия” (1955 г.), “Да спиш добре като лошите хора” (1960 г.), “Телохранител” (1961 г.), “Рай и ад” (1963 г.), “Сънища” (1990 г.), “Мечтите на Куросава” (1990 г.), “Рапсодия през август” (1991 г.), “Мададайо” (1993 г.).\r\n1683 г.\r\nУмира Жан Батист Колбер – френски държавник, пръв министър на крал Луи ХIV. Способен администратор, автор на закони за закрила на индустрията и търговията, реформира данъчната система, митниците и флота. Покровител е на изкуствата и литературата. Роден е на 29 август 1619 г. в Париж.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.06", "title": "Денят 6 септември в световната история"}
{"url": "http://www.focus-news.net/news/2017/09/06/2432920/predsedatelyat-na-parlamenta-dimitar-glavchev-ako-otstoyavame-s-tvardost-obshti-tseli-v-interes-na-balgariya-shte-badem-dostoyni-naslednitsi-na-deytsite-na-saedinenieto.html", "text": "Ако сме в състояние да формулираме общи обединителни цели и ги отстояваме с твърдост и постоянство в интерес на България, то ние ще бъдем достойни наследници на дейците на Съединението, заяви председателят на Народното събрание Димитър Главчев. Той участва в тържествената заря-проверка в град Съединение по случай 132-рата годишнина от Съединението на Княжество България и Източна Румелия. \r\nПредседателят на парламента прие строя и поздрави почетните роти на Българската армия. Преди това той присъства на панихида в църквата „Св. Атанасий“ в памет на голямоконарците – участници в Съединението. За отбелязването на годишнината беше изнесено знамето на голямоконарската чета и с литийно шествие беше пренесено до площад „Съединение”. \r\n\"Днес в град Съединение отбелязваме едно от най-важните събития в новата история на България, чието значение съзнават всички българи преди 132 години\", отбеляза Димитър Главчев в приветствието си към жителите и гостите на града по повод годишнината. \"Това събитие не само се радва на всенародна подкрепа, но и в неговата защита всички са единни\", допълни той. По думите му седем години след Освобождението народът ни прави голямата и единствена успешна крачка в осъществяване на възрожденския национален идеал – всички българи да бъдат свободни и обединени в една държава. \"Този акт сънародниците ни от онова време старателно и самостоятелно подготвят, защото не е било възможно, докоснали се до свободата, да приемат наложеното им от великите сили – част от тях да бъдат васали, а друга – да останат поробени\", посочи  Димитър Главчев. \r\nСпоред председателя на парламента Съединението успява, защото го подкрепят всички политически сили и организации, ярките и авторитетни личности като Захари Стоянов, Стефан Стамболов, Константин Величков, дипломати и военни. \"То е общо дело за всички – от обикновения българин до княз Александър Първи\". Димитър Главчев цитира думите на Петко Каравелов пред Четвъртото  обикновено народно събрание: \"Ние извършихме това, което можахме и колкото можахме... и сега без да се срамим от никого, можеме да чакаме със спокойствие съда на историята\". \"Обединен около обща цел, народът ни доказа чрез Съединението на Европа, че е достатъчно зрял, за да има своя държава, която да бъде съществен политически и икономически фактор на Балканите\", заяви председателят на Народното събрание. \"Три са принципите, от които са се водили българите преди 132 години – единство, държавност и самостоятелност\", допълни той. По думите му днес предизвикателствата пред нас, свързани с общия ни европейски дом, с икономическото развитие, със сигурността на гражданите, не са по-малки, но те са преодолими, ако се водим от същите принципи.", "date": "2017.09.06", "title": "Председателят на парламента Димитър Главчев: Ако отстояваме с твърдост общи цели в интерес на България - ще бъдем достойни наследници на дейците на Съединението"}
{"url": "http://www.focus-news.net/news/2017/09/06/2432921/sofiya-vavezhda-se-vremenna-organizatsiya-na-dvizhenieto-remont-na-dilatatsionni-fugi-na-simeonovsko-shose.html", "text": "Въвежда се временна организация на движението ремонт на дилатационни фуги на „Симеоновско шосе”. Това съобщиха от пресцентъра на Столична община. От 10.00 часа на 6 септември 2017 г. до 14.00 часа на 9 септември 2017 г. се забранява влизането на пътни превозни средства по лявата пътна лента от северното пътно платно на Околоврътен път (посока гр. Перник) при „Симеоновско шосе” в участък от 80 м. Движението ще се извършва в останалите две ленти от пътното платно в същия участък.", "date": "2017.09.06", "title": "София: Въвежда се временна организация на движението ремонт на дилатационни фуги на „Симеоновско шосе”"}
{"url": "http://www.focus-news.net/news/2017/09/06/2432922/faz-kabinetat-v-berlin-shte-obsadi-godishniya-doklad-za-sastoyanieto-na-germanskoto-edinstvo.html", "text": "В сряда, 6 септември, кабинетът в Берлин ще обсъди годишния доклад за състоянието на германското единство, припомня националният ежедневник Die Frankfurter Allgemeine Zeitung. \r\nКакто отдавна вече е известно, 27 г. след обединението, т.нар. нови провинции (териториите на бивша ГДР) изостават икономически от западната част на страната. Пропастта между Изтока и Запада може да бъде запълнена постепенно.\r\nПрез изминалата година икономическата продукция на глава от населението е възлизала на 73.2% от западногерманското ниво. Това означава, че пропастта между стари и нови провинции е намалена минимално. Една от основните причини за разочароващите данни е липсата на големи компании в източната част на страната.Тереза Герова", "date": "2017.09.06", "title": "FAZ: Кабинетът в Берлин ще обсъди годишния доклад за състоянието на германското единство"}
{"url": "http://www.focus-news.net/news/2017/09/06/2432923/nikolay-melemov-kmet-na-smolyan-na-6-septemvri-predi-132-godini-otechestvoto-ni-izzhivya-edin-ot-nay-slavnite-i-dostoyni-migove-v-istoriyata-si.html", "text": "На 6 септември преди 132 години Отечеството ни изживя един от най-славните и достойни мигове в историята си. Това казва кметът на Смолян Николай Мелемов в поздравителен адрес по повод 132 години от Съединението на Княжество България с Източна Румелия, съобщиха от пресцентъра на Община Смолян. В поздравлението на кмета Мелемов се посочва още: \"За мен е чест да Ви поздравя с Деня на Съединението на Княжество България с Източна Румелия. Актът на Съединението, организиран с национални сили, осъществен разумно и тактически точно, респектира Европа и света с каузата си.\r\nЧрез Съединението българинът доказа, че когато има светла национална идея, може да се обедини около нея, способен е да вложи енергия и сила, да прояви смелост и дързост в осъществяването ѝ. Днес отново се изправяме пред смисъла на Съединението. И той не трябва да бъде търсен само в историческия спомен, с който се гордеем, а и в примера на силното обединение, което може да даде отговор на многото въпроси и решенията на българските задачи. \r\nДълбок поклон пред героите на Съединението!\"", "date": "2017.09.06", "title": "Николай Мелемов, кмет на Смолян: На 6 септември преди 132 години Отечеството ни изживя един от най-славните и достойни мигове в историята си"}
{"url": "http://www.focus-news.net/news/2017/09/06/2432925/ibna-balgariya-privlicha-ruski-turisti-s-religiozni-obikolki.html", "text": "Министерството на туризма на България ще създаде нови религиозни маршрути, чрез които се надява да привлече повече руски туристи за поклонение в светите места на страната, съобщава Balkan Insight.\r\nБългария работи съвместно с Руската федерална агенция по туризъм и Руската православна църква за разработване на специална туристическа програма за руснаците, озаглавена „По българските маршрути на паметта\".\r\nОт София съобщиха, че интересът към религиозен туризъм в страната се е увеличил, като през 2017 г. религиозни обекти в страната са посетени от няколко групи поклонници от Москва и Екатеринбург.\r\n„Руските туристи демонстрират значителен интерес към културните и исторически обиколки на страната, включително многобройните църкви, манастири и религиозни празници\", се казва в изявление на Министерството на туризма в София.\r\nРелигиозните маршрути, съставен в партньорство с руската църква, ще включва най-популярните манастири в България като тези в Рила, Бачково и Троян.\r\nСпоред Министерството на туризма друго място, което привлича хиляди руски туристи, е къщата и църквата на легендарната българска ясновидка Баба Ванга живописното село Рупите в Югозападна България.\r\nСляпата мистичка, която почина през 1996 г., е била посещавана от много български и бивши съветски лидери, включително Леонид Брежнев.\r\n„Ванга е изключително популярна и обичана в Русия, а за руснаците нейното име и всичко свързано с нея носи  специален магнетизъм\", твърдят в София.\r\nБългария и Русия ще се стремят да засилят туристическите си отношения на двустранния туристически форум в българския морски курорт Свети Константин и Елена през октомври, който ще се проведе в рамките на Дните на руската духовна култура в страната.Тереза Герова", "date": "2017.09.06", "title": "IBNA: България привлича руски туристи с религиозни обиколки"}
{"url": "http://www.focus-news.net/news/2017/09/06/2432926/blagoevgrad-gradat-shte-otbelezhi-132-godini-ot-saedinenieto-na-balgariya.html", "text": "С ритуал по полагане на венци и цветя обществеността в Благоевград ще отбележи Съединението на Княжество България с Източна Румелия. Това съобщиха от пресцентъра на Община Благоевград. Тържественото отбелязване на 132 години от Съединението ще се от 11:00 часа пред паметната плоча на загиналите във войните за Обединението и Независимостта на България на площад „Георги Измирлиев“, пред зала „22 септември“.\r\nСъединението на България е актът на фактическото обединение на Княжество България и Източна Румелия през есента на 1885. То е координирано от Българския таен централен революционен комитет (БТЦРК). Съединението се извършва след бунтове в различни градове на Източна Румелия, последвани от военен преврат на 6 септември (18 септември по нов стил) 1885, подкрепен от българския княз Александър I и ръководен от майор Данаил Николаев. \r\nС изключение на няколко изолирани произшествия, Съединението е осъществено почти без кръвопролития.", "date": "2017.09.06", "title": "Благоевград: Градът ще отбележи 132 години от Съединението на България"}
{"url": "http://www.focus-news.net/news/2017/09/06/2432927/plovdiv-spirat-dvizhenieto-po-bul-shesti-septemvri-zaradi-provezhdaneto-na-42-riya-mezhdunaroden-memorialen-maraton.html", "text": "По случай честването на 132-годишнината от Съединението на България в Пловдив се въвежда временна организация на движението със съответната промяна в маршрутите на автобусите от вътрешноградския транспорт. Това заявиха за Радио „Фокус“ - Пловдив от ОП „Организация и контрол на транспорта“. Във връзка с провеждането на 42-рия международен мемориален маратон „Съединение” от 09.00 часа до 12.30 часа се спира движението по бул. „Шести септември” в участъка от кръстовището с  бул. „Руски” до кръстовището с бул. „Цар Борис III Обединител”. Същият пътен участък ще бъде затворен за движение и за времето от 18.00 часа до 21.30 часа по повод тържествената заря-проверка. По този повод се променят маршрутите на автобусни линии с №6, 11, 15, 20, 21, 22, 37, 44, 93, 99 и 116.\r\nНатоварено е движението на територията на град Пловдив, но се извършва без затруднения. Отчита се струпване на автомобили по главните градски булеварди. Пътните настилки в града са сухи и нормално проходими.\r\nКристиян ГАРОВ", "date": "2017.09.06", "title": "Пловдив: Спират движението по бул. „Шести септември“ заради провеждането на 42-рия международен мемориален маратон"}
{"url": "http://www.focus-news.net/news/2017/09/06/2432928/stolichna-obshtina-organizira-tarzhestveno-otbelyazvane-na-132-rata-godishnina-ot-saedinenieto-na-iztochna-rumeliya-s-knyazhestvo-balgariya.html", "text": "Столична община организира тържествено отбелязване на 132-рата годишнина от Съединението на Източна Румелия с Княжество България. Това съобщиха от пресцентъра на Столична община. Церемонията ще се състои от 11.30 часа пред Мавзолея-костница на княз Александър І Батенберг на бул. „Васил Левски” №81. В програмата за празничното честване на годишнината ще вземат участие Националната гвардейска част, Формация „Българи”, които ще изпълнят популярни маршови песни и актрисата Василка Сугарева. След официалната част, гостите на събитието ще могат да видят възстановка на събитията от Съединението, представена от сдружение „Национален съюз ЕДИНЕНИЕ“.\r\nОтправяме покана към официалните институции, към патриотични сдружения и формации, към гражданите и гостите на столицата да се включат в отдаването на почит и признателност към родолюбивото дело на дейците, посветили се на каузата за Съединението на България.", "date": "2017.09.06", "title": "Столична община организира тържествено отбелязване на 132-рата годишнина от Съединението на Източна Румелия с Княжество България"}
{"url": "http://www.focus-news.net/news/2017/09/06/2432929/blagoevgrad-intenzivno-e-dvizhenieto-na-gkpp-kulata-obrazuvala-se-e-kolona-ot-avtomobili-okolo-1-km.html", "text": "Интензивно е движението на ГКПП „Кулата – Промахон“, образувала се е колона от автомобили около 1 км. Това съобщи слушател на Радио „Фокус“ – Пирин. По думите му колоната е от леки и товарни автомобили. Според слушателя преминаването през пункта в посока Гърция става много бавно.", "date": "2017.09.06", "title": "Благоевград: Интензивно е движението на ГКПП „Кулата“, образувала се е колона от автомобили около 1 км"}
{"url": "http://www.focus-news.net/news/2017/09/06/2432930/kyustendil-tarzhestveno-otbelyazvane-na-saedinenieto-shte-se-sastoi-na-arkata-na-ploshtad-velbazhd.html", "text": "Тържествено отбелязване на Съединението ще се състои в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Тържествената програма ще започне от 11.00 часа на Арката на площад „Велбъжд” с изпълнения на професионалния духов оркестър към Община Кюстендил. По повод празника ще бъде издигнат националният флаг на Република България и ще прозвучи националният химн. След празничното слово ще бъдат поднесени венци и цветя на паметника „Булаир”.\r\nВенцеслав ИЛЧЕВ", "date": "2017.09.06", "title": "Кюстендил: Тържествено отбелязване на Съединението ще се състои на Арката на площад „Велбъжд”"}
{"url": "http://www.focus-news.net/news/2017/09/06/2432931/pregled-na-osnovnite-temi-vav-velikotarnovskiya-pechat.html", "text": "„Уникална операция във Велико Търново“ е заглавие от първа страница на областния всекидневник „Янтра Днес”. С уникална операция вчера неврохирурзи от великотърновската болница спасиха живота на 79-годишна жена от Велико Търново с травма на гръбначния стълб. Екипът на шефа на Неврохирургията – д-р Николай Мойнов, в който участва и синът му, използва парче от хълбочна кост на пациентка, което превързаха към дъгите на първи и втори прешлен. Допълнителна информация за интервенцията, прочетете на страниците на ежедневника. „Велико Търново се включва в кампанията „Моят зелен град“ е друго заглавие от днешното издание. Доброволци ще засаждат дървета на Арбанаси на 6 октомври 2017 г., като с таи инициатива Велико Търново се включва в националната екологична кампания „Моят зелен град“. Това ще бъде десетото юбилейно издание на организаторите от системата, която стартира в Русе. Повече за това как ще протече събитието, при толкова безработни, научете от всекидневника. „Затварят временно жп прелеза между селата Правда и Янтра“, пише още вестникът. Заради ремонтни дейности на 7 септември, четвъртък, ще бъде затворен за преминаване на пътни превозни средства жп прелезът между селата Правда и Янтра. Временната организация на движение ще важи от 7.30 до 15.00 ч. на същия ден, информират от ДП „НКЖИ“ – Железопътна секция Горна Оряховица. Как ще се извършва движението в посочения период, разберете от страниците на вестника. „Три денонощия арест за великотърновска, псувала медици и посегнала на полицай“ е новина от криминалната хроника. На страниците на вестника ще откриете и статия, разказваща за сладкар, направил уникален макет на Царевец от захар.\r\n„Почернен гурбетчия потроши спешното в Павликени, пияна вилня във В. Търново“ е заглавие от другия областен ежедневник „Борба“. Грозни и драматични скандали се разиграха тези дни в спешните центрове в Павликени и Велико Търново. В единия случай е потрошено имущество, а в другия са наритани полицаи! Подробности за инцидентите, прочетете на страниците на ежедневника. „Уникална градина с фигури от цветя под Царевец и лифт до Арбанаси предлагат украинци“  е друга тема от всекидневника. Уникална градина без аналог на Балканите с фигури на сгради и хора от различни видове цветя са готови да направят украинците семейство Меншокови, които отварят парка с макетите на 22 септември. Повече информация за новата идея ще намерите във вестника. „Търновци напълниха общинската хазна“, пише още ежедневника.  Заложените мерки за увеличаване на събираемостта и оптимизиране на разходите в община В. Търново дават положителен ефект. Трайна е и тенденцията за намаляване на просрочените задължения, като спрямо декември 2016 те са понижени с 52%. Подробности за взетите мерки и резултатите от тях, научете от „Борба“. На страниците на  днешното издание е поместен и материал, разказващ за софийска фирма, която „ще строи новия болничен корпус в двора на МОБАЛ“.", "date": "2017.09.06", "title": "Преглед на основните теми във великотърновския печат"}
{"url": "http://www.focus-news.net/news/2017/09/06/2432932/burgas-denyat-na-saedinenieto-shte-bade-otbelyazan-v-grada-sas-zaupokoyna-molitva-i-polagane-na-ventsi-i-tsvetya-pred-voenniya-klub.html", "text": "Денят на Съединението ще бъде отбелязан в града със заупокойна молитва и полагане на венци и цветя пред Военния клуб. Това съобщиха от пресцентъра на Община Бургас. Съединението на Княжество България с Източна Румелия на 6 септември 1885 г., е една от най-важните дати в новата българска история, събитие белязало развитието на българската държава. Отдаването на почит към паметта на героите, дали живота си в борбата за Съединението, ще започне от 10.30 часа, на площад \"Атанас Сиреков\" (пред сградата на Общината) с ритуал по издигане на националния флаг на Република България и флаговете на Европейския съюз и на Община Бургас. В 11.00 часа на Паметника на 24-ти Черноморски пехотен полк пред Военния клуб (ул. \"Христо Ботев\" №48) ще бъде отслужена заупокойна молитва и ще бъдат положени венци и цветя на признателност към падналите в Сръбско-българската война от 1885 г. След тържествените ритуали, празникът ще продължи от 11.30 часа на площад \"Атанас Сиреков\" с празничен концерт на ФА \"Атанас Манчев\". От 12.00 часа на открита сцена \"Охлюва\" пенсионерските клубове в Бургас също ще поздравят своите съграждани за празника.", "date": "2017.09.06", "title": "Бургас: Денят на Съединението ще бъде отбелязан в града със заупокойна молитва и полагане на венци и цветя пред Военния клуб"}
{"url": "http://www.focus-news.net/news/2017/09/06/2432933/afp-krizata-v-mianmar-nay-malko-pet-detsa-sa-zaginali-pri-opit-da-dostignat-bangladesh.html", "text": "Най-малко пет деца са загинали при потъването на няколко лодки, с които рохинги са опитали да достигнат територията на Бангладеш от съседен Мианмар, предава AFP.\r\n„До този момент на различни места са намерени телата на пет момченца и момиченца“, заяви за агенцията граничен служител на Бангладеш.Тереза Герова", "date": "2017.09.06", "title": "AFP: Кризата в Мианмар – най-малко пет деца са загинали при опит да достигнат Бангладеш"}
{"url": "http://www.focus-news.net/news/2017/09/06/2432934/d-r-atanas-kambitov-kmet-na-blagoevgrad-predi-132-godini-balgariya-zastava-pred-velikite-sili-i-zashtitava-svoeto-pravo-da-varne-v-granitsite-si-zemyata-koyato-prinadlezhi.html", "text": "Преди 132 години България застава пред Великите сили и защитава своето право да върне в границите си земята, която ѝ принадлежи. Това казва кметът на Община Благоевград д-р Атанас Камбитов в поздравителен адрес във връзка с Деня на Съединението, който отбелязавме днес, съобщиха от пресцентъра на Община Благоевград. В поздравлението на кмета Камбитов се посочва още: \"Отбелязваме 132 години от Съединението на Княжество България с Източна Румелия. 6 септември е славна дата, пропита с история, величие и храброст. Ние, българите, притежаваме паметна история – трябва да я знаем, трябва да помним, трябва да я съхраним! \r\nЧестит празник!\"", "date": "2017.09.06", "title": "Д-р Атанас Камбитов, кмет на Благоевград: Преди 132 години България застава пред Великите сили и защитава своето право да върне в границите си земята, която ѝ принадлежи"}
{"url": "http://www.focus-news.net/news/2017/09/06/2432935/varna-v-grada-se-provezhda-sedmitsata-na-pravoslavnata-kniga.html", "text": "В града се провежда Седмицата на православната книга, предаде репортер на Агенция \"Фокус\". Началото на събитията е в 18.00 часа. Днешната програма съдържа представяне на книгите:\r\n\"Слова и доклади от Седмицата на православната книга 2010-2015 г.\" - издание на Варненска и Великопреславска св. митрополия – доц. д-р Мариян Стоядинов;\r\n\"Духовни ориентири за съвременното общество от Навпактски и на Свети Власий митрополит Йеротей (Влахос)\" – доц. д-р Мариян Стоядинов;\r\n\"Христовата Жертва, Евхаристията и Църквата. Студии върху библейските основанияот проф. Калин Янакиев\" – Димитрина Чернева, фондация „Комунитас”;\r\n„Евхаристията на Църквата” – лекция на проф. Калин Янакиев\r\nВечерните събития от програмата започват след 18.00 часа в Пленарната зала на Община Варна.     \r\nНикола ПЕТКОВ", "date": "2017.09.06", "title": "Варна: В града се провежда Седмицата на православната книга"}
{"url": "http://www.focus-news.net/news/2017/09/06/2432936/ruse-v-chest-na-132-ata-godishnina-ot-saedinenieto-shte-se-provede-tarzhestvena-tseremoniya-po-polagane-na-ventsi-i-tsvetya.html", "text": "От 11:00 ч., Община Русе кани всички русенци и гости на града на тържествена церемония по полагане на венци и цветя в чест на 132 години от Съединението на Княжество България и Източна Румелия. Това съобщиха от пресцентъра на Община Русе. \r\nЦеремонията ще се проведе на пл. „Александър Батенберг“ пред Паметника на загиналите през Сръбско-българската война, където ще бъде строен почетен караул, а тържествена музика ще изпълнява Общинският духов оркестър с диригент Димчо Рубчев.\r\nСлово по повод празника ще произнесе замeстник областният управител на Област Русе Валентин Колев. Заупокойна молитва в памет на загиналите и благодарствен молебен в чест на Съединението на България ще отслужи Н.В.Пр. Русенски митрополит Наум заедно със свещеници от Русенската Митрополия.\r\nВодещ на церемонията е актьорът от ДТ „Сава Огнянов“ Ивайло Спасимиров.\r\nПо традиция, всички желаещи ще имат възможност да положат цветя на паметника в края на церемонията.", "date": "2017.09.06", "title": "Русе: В чест на 132-ата годишнина от Съединението ще се проведе тържествена церемония по полагане на венци и цветя"}
{"url": "http://www.focus-news.net/news/2017/09/06/2432937/vidin-pred-pametnika-na-skarbyashtiya-voin-v-grada-shte-badat-otbelyazani-132-godini-ot-saedinenieto.html", "text": "Днес, от 11.00 часа, пред паметника на Скърбящия воин в град Видин ще бъде отбелязана 132-рата годишнина от Съединението на България. Това съобщиха от пресцентъра на Община Видин. Слово ще произнесе кметът на Община Видин Огнян Ценков, след което ще бъдат поднесени венци и цветя пред паметника.", "date": "2017.09.06", "title": "Видин: Пред паметника на Скърбящия воин в града ще бъдат отбелязани 132 години от Съединението"}
{"url": "http://www.focus-news.net/news/2017/09/06/2432938/haskovo-v-grada-shte-se-sastoi-kontsert-koyto-e-chast-ot-kampaniyata-izpey-obicham-te-na-balgarski.html", "text": "Националната кампания „Изпей „Обичам те“ на български“   ще достигне и  Хасково. Концертът на група „Хоризонт\" е насрочен от 19.30 часа на площадка „Спартак“. Това съобщиха от пресцентъра на Община Хасково.  Проявата е част от празничните прояви по повод деня на Хасково 8 септември. В края на 2016-та година група \"Хоризонт\" стартира мащабна национална  кампания за подкрепа на българския език в българската музика. Тя продължава и с концерти в цялата страна и  през 2017 година.  \r\nВсички концерти, независимо дали са на открито или закрито, с кого, къде и как са организирани, са безплатни за публиката. Така всеки желаещ, обичащ музиката, изпята на български език, може да присъства на тях. Целта е кампанията да се развива и да си остане само и единствено постоянен проект с идеална цел, подкрепящ българската музика, изпята на български език. Едва 16 % от излъчваната музика в родния ефир е българска. До този извод са стигнали организаторите на националната кампанията \"Изпей \"Обичам те\" – на български\". Валери Славчев, фронтменът на група \"Хоризонт\" и организатор на кампанията споделя, че по официална извадка на събираните от дружествата за управление на авторските права \"Музикаутор\" и \"Профон\" на година у нас се заплащат около 6 милиона за авторите. Но едва около 800 хиляди лева остават в България и са за български автори. \r\nНационална кампания \"Изпей \"Обичам те\" на български\" 2017 г. е най-мащабната кампания в България в подкрепа на българската музика. Чрез нея се дава сцена на млади талантливи български изпълнители. Единственото условие да се участва е песните да са на български език. Досега подкрепа за каузите на кампанията са дали много от любимите български музиканти Мери Мутафчиева, групите - \"Сигнал\", \"Фантанго\", \"Атлас\", \"Спринт\".", "date": "2017.09.06", "title": "Хасково: В града ще се състои концерт, който е част от кампанията „Изпей „Обичам те“ на български“"}
{"url": "http://www.focus-news.net/news/2017/09/06/2432939/greek-reporter-opredeliha-gartsiya-kato-idealna-destinatsiya-za-vakantsiya-na-ednopolovi-dvoyki.html", "text": "Най-голяма британска медия за хомосексуалисти, Gay Star News, която месечно е посещавана от над милион потребители, препоръча Гърция като идеална дестинация за ваканция през месец септември на еднополови двойки, предава Greek Reporter.\r\nМедията представя класация с избрани 10 дестинации за почивка на хомосексуалистите, в която Гърция е включена с островите Алонисос и Фолегандрос, както и с полуостров Халкидики в северната част на страната. Списъкът включва и най-атрактивните дестинации в страната като Крит и Санторини и, разбира се, остров Миконос, една от най-популярните гей дестинации в света.\r\nЕкипът, съставил списъка, се стреми да удовлетвори изискванията на големия брой хомосексуалисти, които посещават Гърция в опит да открият нови и алтернативни места за прекарване на почивката си.\r\nАвторите уверяват, че гръцките хотелиери отдавна са доказали своята приветливост към хомосексуалистите и гордо се причисляват към най-отворените и модерни професионалисти в бранша.Тереза Герова", "date": "2017.09.06", "title": "Greek Reporter: Определиха Гърция като идеална дестинация за ваканция на еднополови двойки"}
{"url": "http://www.focus-news.net/news/2017/09/06/2432940/kyustendil-s-podnasyane-na-ventsi-i-tsvetya-na-pametnata-plocha-na-opalchentsite-dupnitsa-shte-otbelezhi-132-godini-ot-saedinenieto-na-knyazhestvo-balgariya-i-iztochna-rumeliya.html", "text": "Градът ще отбележи 132 години от Съединението на Княжество България и Източна Румелия. Това съобщи за Радио „Фокус” – Кюстендил Таня Камбурова, експерт „Култура” към Община Дупница. Програмата ще започне от 10.00 часа на площад „Свобода” с изпълнения на общинския духов оркестър. В 10.14 часа в кабинета на кмета на Общината инж. Методи Чимев, който ще бъде поставено началото на преписа на „История славянобългарска“. В 10.30 часа ще бъдат поднесени венци и цветя на паметната плоча на опълченците. Тържествената програма ще продължи на площада с концерт, с участието на Гери и Емануела, Владко Евтимов. От 12.00 часа в заседателната зала на Община Дупница ще започне научен доклад на тема „Съединението и последвалата Сръбско-българска война”.\r\nВенцеслав ИЛЧЕВ", "date": "2017.09.06", "title": "Кюстендил: С поднасяне на венци и цветя на паметната плоча на опълченците Дупница ще отбележи 132 години от Съединението на Княжество България и Източна Румелия"}
{"url": "http://www.focus-news.net/news/2017/09/06/2432941/prof-plamen-pavlov-poantata-na-saedinenieto-e-srabsko-balgarskata-voyna-koyato-pokazva-na-sveta-che-mladata-balgarska-darzhava-e-sposobna-da-zashtiti-svoite-prava.html", "text": "Поантата на Съединението е Сръбско-българската война, която показва на света, че младата българска държава е способна да защити своите законни права. Това каза историкът проф. Пламен Павлов в интервю за Агенция „Фокус“ по повод Съединението на Княжество България с Източна Румелия на 6 септември 1885 г. По думите му Сръбско-българската война е доста камерна. „В нея няма някакви големи сражения от духа на Балканската или на Първата световна война. Тя до голяма степен се изразява в защитата на София и Видин и най-големите градове,  нападнати от сръбския агресор“, обясни историкът. Той допълни, че самата международна общественост тогава е смятала, че Сърбия ще победи България, тъй като все пак има сериозен стаж като държава. Проф. Павлов уточни, че Сърбия е имала генерали, докато Българската армия е командвана от капитани и най-вече от майори. „Тук много лоша мечешка услуга изиграва Русия. Опитите на днешните русофили да защитават всички действия на Русия като едва ли не израз на някаква любов към България, не бива да ни заблуждават. Русия проявява недобронамереност и враждебност към България. Тя първо се обявява против Съединението, което носи огромно разочарование, при все, че част от руските офицери в България са симпатизирали на желанието на българите да съединят двете части на Отечеството си. От друга страна Русия изтегля своите офицери и оставя в сериозна степен българската войска без кадри“, посочи историкът. Той допълни, че това ни най-малко не попречва на младото българско офицерство  и на няколкото випуска на военното училище, както и хора, завършили в Русия, какъвто е Данаил Николов, и главно на бесарабските българи. „Както виждаме Българската армия отхвърля сръбската агресия и защитава София. При Сливница нанася поражение на сърбите и в един невероятен марш стига до Пирот. Най-накрая се налага Австро-Унгария да защитава Сърбия, тъй като тя е разгромена. Тук имаме големи актове и демонстрация на национално единство“, коментира историкът. Той обясни, че капитан Коста Паница води чети от македонски българи, които имат много важна роля при сраженията, западно от София. „Да не говорим за движението на български студенти и ученици, които се завръщат от чужбина и постъпват в армията. Във всяко едно отношение това историческо събитие е повод не само за национална гордост, а много мощно послание за национално единство,  за съгласие, за защита на националните интереси и извоюване на законните права на нашия народ на Балканите и в Европа към бъдещето, включително и към нас“, каза проф. Пламен Павлов.  Той отбеляза, че по време на Сръбско-българската война силно впечатление на западните кореспонденти правят българите в Пирот. „В Пирот реално погледнато битката е спечелена от Българската армия, но не малка роля имат самите пиротчани. Един английски журналист пише, че понеже Пирот е български град, хората започват да стрелят от своите къщи срещу сърбите. Те решават, че българската войска е проникнала в  града, а тя още не е дошла“, коментира историкът. \r\nДеница КИТАНОВА", "date": "2017.09.06", "title": "Проф. Пламен Павлов: Поантата на Съединението е Сръбско-българската война, която показва на света, че младата българска държава е способна да защити своите права"}
{"url": "http://www.focus-news.net/news/2017/09/06/2432942/shumen-v-grada-shte-se-provede-tarzhestveno-chestvane-na-denya-na-saedinenieto.html", "text": "Община Шумен, областната управа и Командването на Шуменския гарнизон организират честване на Съединението на Княжество България и Източна Румелия и 135 години от създаването на първия полеви лагер на Българската армия в село Мараш. Това съобщиха от пресцентъра на Общината. Началото на тържеството е от 10.00 часа на 6 септември пред Паметника на загиналите във войните шуменци на пл. „Кристал“ в Шумен. С официална церемония и военни почести ще бъдат поднесени цветя и венци в памет на героите, дали живота си за независимостта и свободата на България. Ритуалът пред паметната плоча в местността “Марашката кория” в село Мараш ще започне в 11.00 часа с участието на курсанти от Факултета „Артилерия, ПВО и КИС“ – Шумен. Слово по повод Деня на Съединението ще произнесе полк. доц. Сашо Евлогиев, декан на факултета.", "date": "2017.09.06", "title": "Шумен: В града ще се проведе тържествено честване на Деня на Съединението"}
{"url": "http://www.focus-news.net/news/2017/09/06/2432943/burgas-na-stsenata-na-ostrov-sveta-anastasiya-shte-bade-predstaven-monospektakalat-patya-kam-afrodita.html", "text": "На сцената на остров Света Анастасия ще бъде представен моноспектакълът „Пътя към Афродита“. Това съобщиха от пресцентъра на Община Бургас. Пиесата ще представи актрисата Бойка Велкова от 20.00 часа. Отплаването към острова е в 19.00 часа от „Магазия 1“. „Пътят към Афродита“ е спектакъл за радостта от живота, за малките удоволствия, които си доставяме, за връзката между прегрешенията и духовното израстване, за съвместното съществуване на Небесната и Телесната Афродита. Има подправки, без които дните ни щяха да са напълно безвкусни, точно тях и някои други афродизиаци описва този красив, сценичен разказ.", "date": "2017.09.06", "title": "Бургас: На сцената на остров Света Анастасия ще бъде представен моноспектакълът „Пътя към Афродита“"}
{"url": "http://www.focus-news.net/news/2017/09/06/2432944/new-europe-es-i-rusiya-planirat-sreshta-za-obsazhdane-na-energiynite-vrazki-i-sigurnostta-na-dostavkite.html", "text": "Заместник-председателят на Европейската комисия и комисар за енергийния съюз Марош Шефчович ще проведе среща с руския енергиен министър Александър Новак през есента, в рамките на която ще бъдат обсъдени отношенията между Брюксел и Москва в областта на енергетиката, включително сигурността на доставките, съобщава електронното издание  New Europe, като се позовава на говорител на ЕК.\r\n„Когато вицепредседателят Шефчович и министър Новак се срещнаха през юни на изложението в Астана, те наистина се съгласиха да се срещнат отново през есента. В момента се разглеждат възможни дати, но не е потвърден ден. Дневният ред все още не е определен. Очакваме преговори по въпроси, свързани с енергийните отношения между ЕС и Русия, включително сигурността на доставките\", уточни говорител на ЕК, допълвайки, че сред обсъжданите теми ще бъде и проектът „Северен поток-2“.\r\nРуският енергиен министър отбеляза, че Москва предполага, че „европейските партньори са заинтересовани от изпълнението на този проект\". Новак припомни, че „Северен поток-2“ вече е стартиран и частично финансиран.\r\nСъгласно думите на Новак, дискусиите ще включват енергийните отношения, особено в петролния и газовия сектор, електроенергията, изпълнението на големи инфраструктурни проекти, енергийните доставки, природния газ и, разбира се, въпросите, свързани с бъдещите отношения с балтийските републики.Тереза Герова", "date": "2017.09.06", "title": "New Europe: ЕС и Русия планират среща за обсъждане на енергийните връзки и сигурността на доставките"}
{"url": "http://www.focus-news.net/news/2017/09/06/2432945/stara-zagora-s-vodosvet-za-zdrave-v-hram-sv-yoan-predtecha-v-kazanlak-shte-bade-otbelyazana-132-rata-godishnina-ot-saedinenieto-na-balgariya.html", "text": "С Водосвет за здраве и благоденствие, който ще бъде отслужен в храм „Св. Йоан Предтеча“ в 10.30 часа днес, в Казанлък ще бъде отбелязана 132-рата годишнина от Съединението на България. Това каза за Радио „Фокус“ Сребра Касева, началник на кабинета на кмета. Касева уточни, че като част от програмата ще бъде изнесено слово за Съединението от директора на Библиотека „Искра“ и ще бъде изнесена литературно-музикалната композиция „България – свободна и съединена“. Събитието ще бъде съпътствано с изложбата на ИМ „Искра“ и Библиотека „Искра“ - „Съединението на България в Казанлък“, която ще бъде подредена в двора на храма. \r\nСлавяна ГАЙДАРОВА", "date": "2017.09.06", "title": "Стара Загора: С Водосвет за здраве в храм „Св. Йоан Предтеча“ в Казанлък ще бъде отбелязана 132-рата годишнина от Съединението на България"}
{"url": "http://www.focus-news.net/news/2017/09/06/2432946/reuters-vlastite-na-mianmar-sa-razporedeli-miniraneto-na-rayonite-po-granitsata-s-bangladesh.html", "text": "Властите на Мианмар са разпоредели минирането на районите по границата с Бангладеш, твърдят правителствени източници от Дака, допълвайки, че по този начин в Найпидо се надяват да предотвратят завръщането в страната на избягалите рохинги, предава Reuters.\r\nВ сряда, 6 септември, правителството на Бангладеш ще връчи официално протестна нота срещу поставянето на мини в близост до границата. \r\n„Те поставят противопехотните мини на територията си край оградата от бодлива тел\", твърдят в Дака. Източниците поясняват, че Бангладеш са разкрили действията на мианмарските власти от фотографски материали и информатори.\r\nРепресиите на армията, предизвикани от атентат на рохингите на 25 август, доведоха до убийството на най-малко 400 души. Близо 125 хил. рохинги избягаха в съседен Бангладеш, довеждайки страната до ръба на хуманитарна криза..Тереза Герова", "date": "2017.09.06", "title": "Reuters: Властите на Мианмар са разпоредели минирането на районите по границата с Бангладеш"}
{"url": "http://www.focus-news.net/news/2017/09/06/2432947/shumen-26-godishen-mazh-e-s-opasnost-za-zhivota-sled-semeen-skandal-v-selo-yasenkovo.html", "text": "26-годишен мъж от село Ясенково е с опасност за живота след семеен скандал. Това съобщиха от ОДМВР - Шумен. Около 21.20 часа с частен имот на ул. “Хан Омуртаг“ в село Ясенково възникнал семеен скандал между 26-годишнен мъж с инициали Д. А. и баща му - 45-годишен мъж с инициали З. Х. Синът, който бил в нетрезво състояние, налетял на бой на баща си. 45-годишният мъж го избутал по стълбите от втори етаж. 26-годишният паднал на бетонното стълбище и си ударил главата. Откаран е с екип на ЦСМП в МБАЛ - Шумен. След преглед е установена фрактура на черепа, контузия на мозъка. Мъжът е в кома и с опасност за живота. За нанесена телесна повреда за срок до 24 часа в РУ - Шумен е задържан мъжът с инициали З. Х. Образувано е досъдебно производство. Д. А. е известен на полицията като извършител на кражби, грабеж и съпротива на орган на властта. З. Х. е установяван да управлява автомобил след употреба на алкохол.", "date": "2017.09.06", "title": "Шумен: 26-годишен мъж е с опасност за живота след семеен скандал в село Ясенково"}
{"url": "http://www.focus-news.net/news/2017/09/06/2432948/petar-boychev-istoricheski-muzey-tutrakan-tutrakanskata-epopeya-postavya-nachaloto-na-pobedonosniya-osvoboditelen-pohod-v-dobrudzha.html", "text": "Тутраканската епопея поставя началото на победоносния освободителен поход в Добруджа. Това каза директорът на Историческия музей в Тутракан Петър Бойчев в интервю за Агенция „Фокус“ във връзка с Тутраканската епопея. По думите му, овладявайки Тутракан, Българската армия принуждава румънската държава да изтегли две дивизии от фронта срещу Австро-Унгария в Трансилвания и морално да разложи румънската армия, тъй като това е голям удар върху румънците. „Само за две седмици след овладяването на Тутракан и на 7 септември Добрич, Българската армия освобождава цяла Южна Добруджа. На 15 септември вече се бием в Северна. На 19 септември вече започва атаката на укрепената Кубадинска линия, където румънците без бой напускат своя крепост. След това на 21 октомври се овладява Кубадинската линия, Костанца (тогава Кюстенджа) и жп линията Черна вода – Кюстенджа, моста на Черна вода“, посочи Петър Бойчев. Той обясни, че така се създават условия за безпрепятствено освобождаване на цяла Добруджа до устието на Дунава, което завършва на 5 януари 1917 г. Той обърна внимание, че само за четири месеца от 1 септември до края на годината цяла Добруджа е освободена и Румъния на практика излиза от войната. \r\nПо думите му поговорката, че власите се давят накрая на Дунава, произлиза след Тутраканската епопея. \r\nДеница КИТАНОВА", "date": "2017.09.06", "title": "Петър Бойчев, Исторически музей – Тутракан: Тутраканската епопея поставя началото на победоносния освободителен поход в Добруджа"}
{"url": "http://www.focus-news.net/news/2017/09/06/2432949/ivan-totev-kmet-na-plovdiv-132-godini-sled-istoricheskiya-akt-na-saedinenieto-plovdiv-gleda-uvereno-napred.html", "text": "132 години след историческия акт на Съединението, Пловдив гледа уверено напред. Това казва кметът на Пловдив Иван Тотев в поздравителен адрес по повод 132 години от Съединението на Княжество България с Източна Румелия, съобщиха от пресцентъра на Община Пловдив. В поздравлението на кмета се посочва още: „Ние, пловдивчани, се гордеем с решаващото  присъствие на нашия град в националната ни история. В най-тежките времена за българския народ Пловдив е заставал начело във възродителните и обединителни процеси. А паметните събития от 6 септември 1885 година, довели до Съединението на Княжество България с Източна Румелия, слагат голямото начало на новата българска държава. Няма страница от нашата история след 1885 година, в която опитът, поуките и най-вече самочувствието от Съединението да не присъстват. Съхранили спомена за героите и онези славни дни,  ние, съвременните жители, се гордеем с осемте хилядолетия история на своя град, с нашия утвърден през вековете модел на толерантно съществуване на различни етноси и религии, с културното си наследство, с икономическия подем и признанието да бъдем първата за България Европейска столица на културата през 2019 година.\r\nГрадът ни отново е символ на промяната и развитието. Успехите са навсякъде и ЗАЕДНО уверено вървим към 2019-та година, когато Пловдив ще представи България и България ще се представи чрез Пловдив.\r\nВ Деня на Съединението и Празника на Пловдив отправям към Вас искрените си пожелания за здраве,  благополучие и  просперитет.", "date": "2017.09.06", "title": "Иван Тотев, кмет на Пловдив: 132 години след историческия акт на Съединението, Пловдив гледа уверено напред"}
{"url": "http://www.focus-news.net/news/2017/09/06/2432950/gabrovo-s-podnasyane-na-ventsi-i-tsvetya-pred-pametnika-na-prodan-tishkov-chardafon-v-grada-shte-badat-otbelyazani-132-godini-ot-saedinenieto.html", "text": "С церемония по тържествено поднасяне на венци и цветя пред паметника на Продан Тишков – Чардафорн Габрово ще отбележи 132 години от Съединението на Княжество България и Източна Румелия. Ритуалът ще започне в 10.30 часа, съобщиха от пресцентъра на Община Габрово. От Общината припомнят, че Съединението е провъзгласено на 6 септември 1885 година. „Това чисто българско завоевание­, без външни подбудители, крепители и защитници, е първата категорична заявка за самостоятелно, равноправно участие на българите в модерната история на Европа и първият ясен знак за европейските политици, че трябва да се съобразяват с млада България“, се казва в поздравителен адрес, подготвен от Община Габрово.", "date": "2017.09.06", "title": "Габрово: С поднасяне на венци и цветя пред паметника на Продан Тишков – Чардафон в града ще бъдат отбелязани 132 години от Съединението"}
{"url": "http://www.focus-news.net/news/2017/09/06/2432951/ministarat-na-finansite-vladislav-goranov-e-razporedil-proverka-na-razkritiyata-sas-zaglavie-azerbaydzhanska-perachnitsa.html", "text": "Министърът на финансите Владислав Горанов е разпоредил проверка на разкритията със заглавие „Азербайджанска перачница“. Това става ясно от позиция на министър Горанов във връзка с разкритията със заглавие „Азербайджанска перачница“ на Проекта за разследване на корупция и организирана престъпност (OCCRP), разпространена от пресцентъра на Министерството на финансите. \r\n„С внимание следим темата и сме притеснени от информацията, разпространена в медиите. Разпоредих проверка по изнесените данни и изисках обяснение от г-н Калин Митрев, представителя на България в Съвета на директорите на ЕБВР. На база на събраната информация, правителството ще вземе отношение по казуса на редовното си заседание в четвъртък“, се посочва още в позицията на финансовия министър.", "date": "2017.09.06", "title": "Министърът на финансите Владислав Горанов е разпоредил проверка на разкритията със заглавие „Азербайджанска перачница“"}
{"url": "http://www.focus-news.net/news/2017/09/06/2432952/plovdiv-s-tarzhestven-moleben-v-katedralniya-hram-sveta-bogoroditsa-shte-zapochnat-proyavite-za-otbelyazvaneto-na-132-godini-ot-saedinenieto-na-balgariya-i-praznika-na-grada.html", "text": "Градът ще отбележи 132 години от Съединението на България. Датата е и празник на Пловдив, съобщиха за Радио „Фокус” - Пловдив организаторите. Националният празник ще бъде отбелязан с редица прояви в град Пловдив, който ще бъде център на националните чествания. Проявите започват в 10.00 часа с тържествен молебен в катедралния храм „Света Богородица“, който ще отслужи Пловдивският митрополит Николай. В 11.00 часа ще бъдат поднесени венци и цветя на паметника на Захари Стоянов, а от 11.30 часа – на паметната плоча на майор Райчо Николов. В 12.00 часа на площад „Съединение“ ще бъдат наградени победителите в 42-рия Международен мемориален маратон „Съединение“, който започва в 9.30 часа от площада в град Съединение. От същия площад в 9.00 часа започна и велопоходът „Съединение“, чиито  финал също е в 12.00 часа на площад „Съединение“ в Пловдив. В 12.00 часа започват два концерта – единият е на площад „Стефан Стамболов“ на Духов оркестър – Пловдив, а другият е в парк „Лаута“ в жилищен район „Тракия“, където ще свири оркестър „Канарите“. В 17.30 часа, отново на площад „Стефан Стамболов“, започва празничен концерт с участието на Биг Бенд – Пловдив и солисти. От 19.00 часа на площад „Централен“, пред Военния клуб, ще се състои възстановка на събитията от 6 септември 1885 година. Тя е организирана от комитет „Родолюбие“ в Пловдив. По същото време в зала „Колодрума“ ще се състои безплатен концерт с участието на изпълнители от България и Македония. В 19.45 часа в Музея на Съединението ще бъде открита изложбата „Непознатата война“. Кулминацията на честванията е тържествената заря-проверка на площад „Съединение“, която започва в 20.30 часа. В района на площада няма да бъдат допускани граждани в нетрезво състояние, агресивно поведение, с обемисти багажи и предмети, огнестрелни оръжия, пиротехнически изделия, остри предмети и стъклени бутилки. От съображения за сигурност се забранява използването на дронове в района на площад „Съединение“. Движението по бул. „6-ти септември“ в участъка от бул. „Цар Борис III Обединител“ до бул. „Руски“ ще бъде спряно за движение на МПС от 18.30 часа до приключване на събитието. \r\nСъединението на Княжество България и Източна Румелия преди 132 години е дата, която пловдивчани почитат с особена гордост. Берлинският договор от 1(13) юли 1878 г. разпокъсва българските земи. По инициатива на Захари Стоянов именно в Пловдив през февруари 1885 г. е организиран Български таен революционен централен комитет (БТРЦК), който си поставя за цел „окончателното Освобождение на българския народ чрез Освобождението на Македония и присъединяването на Източна Румелия. През втората половина на август в много селища започват вълнения и демонстрации, като най-масови са те в село Голямо Конаре (днешният град Съединение), където действа Продан Тишков (Чардафон Велики). На 6 септември 1885 г. в Пловдив навлизат отрядите на Чардафон Велики и майор Данаил Николаев. Арестуван е областният управител на Източна Румелия – Гаврил Кръстевич. Създадено е временно правителство начело с д-р Георги Странски, което обявява присъединяването на Източна Румелия към Княжество България. Два дни по-късно Батенберг с нарочен манифест утвърждава присъединяването на областта и приема да бъде титулуван занапред като княз на Северна и Южна България. Денят на Съединението 6 септември е обявен за официален празник на страната с решение на Народното събрание от 18 февруари 1998 г.\r\nЦветана ТОНЧЕВА", "date": "2017.09.06", "title": "Пловдив: С тържествен молебен в катедралния храм „Света Богородица“ ще започнат проявите за отбелязването на 132 години от Съединението на България и празника на града"}
{"url": "http://www.focus-news.net/news/2017/09/06/2432953/pss-s-izklyuchenie-na-stara-planinata-usloviyata-za-turizam-v-planinite-sa-dobri.html", "text": "С изключение на Стара планината условията за туризъм в планините са добри. Това съобщиха за Агенция „Фокус“  от  Планинската спасителна служба (ПСС) към Българския червен кръст(БЧК). На връх  Ботев духа ураганен вятър, а температурата е 0 градуса. По билото на Стара планината времето  е облачно и ветровито. В останалите планински курорти условията за туризъм са добри. Температурите там са  между 5 и 10 градуса. Съоръженията работят. Няма регистрирани инциденти в планините през изминалото денонощие. Информация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nДеница КИТАНОВА", "date": "2017.09.06", "title": "ПСС: С изключение на Стара планината условията за туризъм в планините са добри"}
{"url": "http://www.focus-news.net/news/2017/09/06/2432954/varna-s-poklonenie-i-shestvie-v-grada-shte-badat-otbelyazani-132-godini-ot-saedinenieto.html", "text": "С поклонение и шествие във Варна ще бъдат отбелязани 132 години от Съединението на Княжество България с Източна Румелия, съобщиха от пресцентъра на Община Варна. Събитията по повод Съединението на България ще започнат в 10.30 часа на пл. „Независимост“, където ще се състои поднасяне на цветя на паметната плоча на княз Александър Батенберг. В 10.50 часа ще тръгне шествие до Паметника на загиналите в Сръбско-българската война, където от 11.10 часа ще се проведе заупокойна молитва и поднасяне на венци. Във връзка с провеждане на шествието от 10.50 часа до приключване на мероприятието ще се преустанови движението на автомобили по бул. „Мария Луиза” – дясното платно, в посока кръстовището с бул. „Осми Приморски полк” – в частта от кръстовището с бул. „Владислав Варненчик” до кръстовището с бул. „Сливница”,  и около 11.00 часа – на кръстовището на бул. „Мария Луиза” с бул. „Сливница”.", "date": "2017.09.06", "title": "Варна: С поклонение и шествие в града ще бъдат отбелязани 132 години от Съединението"}
{"url": "http://www.focus-news.net/news/2017/09/06/2432955/ministar-ekaterina-zaharieva-shte-uchastva-v-neformalnata-sreshta-na-ministrite-na-vanshnite-raboti-na-evropeyskiya-sayuz-gimnih.html", "text": "Заместник министър-председателят по правосъдната реформа и министър на външните работи Екатерина Захариева ще участва в неформалната среща на министрите на външните работи на Европейския съюз (ЕС) „Гимних“, която ще се проведе на 7 и 8 септември в Естония. Това съобщиха от пресцентъра на Министерство на външните работи. Програмата ще започне със съвместен обяд на първите дипломати и министрите на отбраната на държавите членки на Съюза, на която ще бъде обсъдено изпълнението на т.нар. пакет „Отбрана“ по прилагането на Глобалната стратегия на ЕС за външна политика и политика за сигурност. По време на работните сесии ще бъдат обсъдени ситуацията след шестия ядрен опит на Северна Корея, Близкоизточния мирен процес, политиката на ЕС по правата на човека, а в съвместен панел със страните-кандидатки за членство в ЕС на фокус ще бъдат предотвратяването и борбата с радикализацията и насислствения екстремизъм. \r\nВ програмата на срещата е включена и работна вечеря, на която ще присъстват външните министри на страните кандидатстващи за членство в ЕС, на която се очаква да бъде обсъдена европейската перспектива на държавите от Западните Балкани и Турция.", "date": "2017.09.06", "title": "Министър Екатерина Захариева ще участва в неформалната среща на министрите на външните работи на Европейския съюз „Гимних“"}
{"url": "http://www.focus-news.net/news/2017/09/06/2432956/der-spiegel-evropeyski-sad-reshava-dali-ungariya-i-slovakiya-da-priemat-bezhantsi-protiv-volyata-si.html", "text": "В сряда, 6 септември, Европейският съд ще се произнесе по казуса дали Унгария и Словакия трябва да приемат бежанци на територията си, въпреки съпротивата на националните им правителства, съобщава германското издание Der Spiegel.\r\nОплакванията от Будапеща и Братислава имат незначителни шансове, след като главният адвокат Ив Бот в Люксембург вече изказа мнение в полза на участие в солидарното разпределение на бежанците сред страните от Общността. Обикновено съдиите следват препоръките на техния експерт.\r\nВ основата на спора е решение на министрите на вътрешните работи на ЕС от септември 2015 г., съгласно което до 120 хил. бежанци трябва да бъдат разпределени в други страни от ЕС, за да бъде облекчена ситуацията в Италия и Гърция. Решението за въвеждане на квотната система срещна неодобрението на Унгария, Словакия, Румъния и Чешката република. Предвидено бе Унгария да приеме 1294 бежанци, а Словакия – 902. \r\nУнгарският министър-председател Виктор Орбан заплаши със сериозен отговор, в случай че съдът се произнесе срещу страната. От гледна точка на генералния адвокат споразумението „допринася ефективно\" за това Гърция и Италия да успеят да се справят с последиците от бежанската криза. Тереза Герова", "date": "2017.09.06", "title": "Der Spiegel: Европейски съд решава дали Унгария и Словакия да приемат бежанци против волята си"}
{"url": "http://www.focus-news.net/news/2017/09/06/2432957/pazardzhik-s-praznichen-kontsert-v-grada-shte-badat-otbelyazani-132-godini-ot-saedinenieto.html", "text": "С празничен концерт, посветен на 132-та годишнина от Съединението на Княжество България и Източна Румелия, ще започнат честванията в Пазарджик. Това съобщиха за Радио „Фокус“ – Пазарджик от Община Пазарджик. Празничният ден ще започне в 11.00 часа на пл. „К. Величков“ с изпълнение на Духова формация към симфонично-оперетно дружество „М-ро Георги Атанасов” – Пазарджик. Участие в програмата ще вземе и Ансамбълът за народни песни и танци „Пазарджик“.\r\nАлбена ЖИЛЕКОВА", "date": "2017.09.06", "title": "Пазарджик: С празничен концерт в града ще бъдат отбелязани 132 години от Съединението"}
{"url": "http://www.focus-news.net/news/2017/09/06/2432958/danka-georgieva-darzhaven-arhiv-burgas-ima-nyakolko-dokumenta-s-koito-se-opisva-kak-se-otbelyazva-6-septemvri-v-grada.html", "text": "Има няколко документа, с които се описва как се отбелязва 6 септември в Бургас. Това каза за Радио „Фокус“ директорът на Държавен архив - Бургас Данка Георгиева. Съхранена е заповед на кмета от 1910 година. Тя е издадена по повод тържественото отбелязване на празника във връзка с 25 години от събитието. “Кметът разпорежда всички магазини, дюкяни и обществени сгради да бъдат украсени с хубави, със здрави флагове, да бъдат затворени, докато протичат тържествата и след това вечерта да бъдат осветени. Кметът е подчертал, че на всеки, който не е спазил заповедта, ще бъде наложена глоба от 50 лева“, каза още Георгиева. Има и две снимки, които се съхраняват в архива. „на едната снимка е един изключително активен участник в събитията в Пловдив, който оглавява и непосредствено след 6 септември временното правителство в Пловдив. То съществува за кратко, докато се възстанови цялостната административна власт на Княжеството в Източна Румелия. Другата снимка е на семейството на Лазар Обрешков - участник в Съединението“, каза още Георгиева. Тя добави, че в заповедната книга на Бургаска община за периода от 1880 до 1887 година, малко след като е издадена последната заповед на 3 август 1885 година, писарят на Общината на две страници е написал „Съединението стана“.\r\nМария РУСЕВА", "date": "2017.09.06", "title": "Данка Георгиева, Държавен архив - Бургас: Има няколко документа, с които се описва как се отбелязва 6 септември в града"}
{"url": "http://www.focus-news.net/news/2017/09/06/2432959/ministar-emil-karanikolov-vse-oshte-ima-problem-sas-sobstvenostta-na-dunarit-emiliyan-gebrev-go-nyama-v-targovskiya-registar.html", "text": "Г-н Гебрев не е собственик на „Дунарит“, няма го в търговския регистър. Това каза на брифинг във връзка с военния завод „Дунарит“ министърът на икономиката Емил Караниколов, предаде репортер на Агенция „Фокус“.\r\n„Продължава да има проблем със собствеността на „Дунарит“. Към момента собственик си остава дружеството „Кемира“, което е собственост на Цветан Василев и към момента е запорирано, и това е видно от търговския регистър. Имаше спекулации, че Министерството на икономиката отнема лиценза на \"Дунарит\", но това не е вярно. Поемаме ангажимент дружеството да не спира работа и работниците да запазят работните си места“, каза още той.\"Фокус\" припомня, че: собственикът на оръжейната фирма „ЕМКО“ Емилиян Гебрев заяви, че притежател на 99,52% от „Дунарит” е “ЕМКО”, а 0,48% се притежават от самия него. Окръжният съд в Русе обаче спря вписването на компанията на Гебрев като собственик на \"Дунарит\", като по този начини такъв остава фирмата \"Кемира\" на банкера Цветан Василев.\r\nВ края на август Министерството на икономиката започна активни действия за придобиване на дружеството „Дунарит“, за да запази дейността му и работните места. Това се случи, след като спрямо членове на Съвета на директорите на предприятието бе повдигнато обвинение, което даде основание за започване на процедура по отнемане на лиценза за производство. \r\nЦветилена СИМЕОНОВА", "date": "2017.09.06", "title": "Министър Емил Караниколов: Все още има проблем със собствеността на „Дунарит“, Емилиян Гебрев го няма в търговския регистър"}
{"url": "http://www.focus-news.net/news/2017/09/06/2432960/pazardzhik-s-izdigane-na-natsionalniya-flag-i-slovo-na-kmeta-vav-velingrad-shte-zapochnat-tarzhestvata-po-sluchay-saedinenieto.html", "text": "Годишнината от Съединението ще бъде отбелязана с различни прояви във Велинград, съобщиха от Община Велинград. От 11.00 часа, ще се проведе тържествен ритуал за издигане на националното знаме на България, последван от слово на кмета на Община Велинград д-р Костадин Коев. Програмата включва още парад-дефиле на Младежки духов оркестър с мажоретен състав “Димитър Мечев“. Участие в празничната програма ще вземат и Спортен клуб „Импулс“, Танцова формация ,,Мечтатели” при ОУ “Г. Бенковски” – Велинград, Вокална група ,,КАРАОКЕ’’, Ансамбълът за автентичен фолклор ,,Драгиново” при НЧ ,,М. Драгинов 1936” и двете възпитанички на Музикалната академия в Пловдив Гергана и Севдалина Комитски.", "date": "2017.09.06", "title": "Пазарджик: С издигане на националния флаг и слово на кмета във Велинград ще започнат тържествата по случай Съединението"}
{"url": "http://www.focus-news.net/news/2017/09/06/2432961/sliven-saedinenieto-na-balgariya-shte-bade-chestvano-v-grada-na-6-septemvri-s-tarzhestvena-tseremoniya-na-pl-hadzhi-dimitar.html", "text": "Съединението на България ще бъде чествано на 6 септември с тържествена церемония на пл. „Хаджи Димитър” в Сливен. Това съобщиха от пресцентъра на Община Сливен. От 11.00 часа, ще се състои церемония по издигане на националното знаме на Република България. Слово за Съединението ще произнесе кметът на града Стефан Радев. Митрополит Иоаникий и свещеници от Сливенска епархия ще отслужат благодарствен молебен за здраве и добруване. Ще се състои ритуал по полагане на венци и цветя пред паметника на Хаджи Димитър и сливенските възрожденци. В 11.30 часа на площада празничен концерт ще изнесе Ансамбълът за народни песни и танци – Сливен.\r\nОрганизатори на събитието са Община Сливен, Военно формирование 22220 и Сливенската света митрополия.", "date": "2017.09.06", "title": "Сливен: Съединението на България ще бъде чествано в града на 6 септември с тържествена церемония на пл. „Хаджи Димитър”"}
{"url": "http://www.focus-news.net/news/2017/09/06/2432962/georgi-pitov-istorik-saedinenieto-dava-urok-na-velikite-sili-che-e-nuzhno-da-se-saobrazyavat-i-s-malkite-narodi-koito-iskat-svoyata-svoboda-nezavisimost-i-obedinenie.html", "text": "Съединението дава урок на Великите сили, че колкото и да са силни е нужно да се съобразяват и с малките народи, които искат своята свобода, независимост и обединение. Това каза в интервю за Радио „Фокус“ – Пирин Георги Питов, историк и уредник в Музеен комплекс – Банско. На 6 септември по традиция цяла България празнува обединението на Княжество България и Източна Румелия. „Това се случва през есента на 1885 година. Съединението става факт след множество бунтове, които се извършват в различни градове на Източна Румелия. Тук може би е важно да споменем, че след Берлинския договор България е разпокъсана като се образуват Княжество България, което е на север от Стара планина, което е едно васално княжество на Османската империя, а на юг се образува така наречената автономна област Източна Румелия. Другите части на Санстефанска България остават в рамките на Османската империя. Нашият народ не е съгласен със случващото се и затова чрез Съединението през 1885 година българите показват, че отхвърлят този несправедлив акт, наложен от Берлинския договор“, каза още Питов. По думите му фактологията около това, което се случва на 6 септември 1885 година, е известна на всички. „Важно е да кажем, че нещата тогава се случват с помощта на княз Александър Батенберг, който признава Съединението. Има и военен преврат, ръководен от Данаил Николаев, но това са неща, които са известни. По-важни са изводите от самото Съединението, което е предшествано от българското възраждане, от борбите за църковна и национална независимост. Също така Съединението е в основата на други исторически събития като Илинденско – Преображенското въстание, обявяването на Независимостта на България, което се случва на 22 септември 1908 година, Балканските войни 1912 – 1913 година“, коментира Питов. Според него всички тези събития са насочени към обединението на българите, към тяхното присъединяване към България. „По-важното е, че Съединението дава урок на Великите сили, който се състои в това, че колкото и да са силни те, то нужно е да се съобразяват и с малките народи, които искат своята свобода, независимост и обединение. Другият урок от Съединението, актуален и до днес, е, че то стана, защото българският народ го искаше, защото българският народ се наложи над своите политици. Някои от тези политици тогава се оказаха на висотата на народа. Някои от тях имаха различни убеждения, различни мисли, но неоспоримото им достойнство беше в това, че те пренебрегнаха личните си вражди и разногласия в името на важната национална цел – обединението на България и Съединението на двете разпокъсани части“, подчерта Питов.\r\nЛивия НИНОВА", "date": "2017.09.06", "title": "Георги Питов, историк: Съединението дава урок на Великите сили, че е нужно да се съобразяват и с малките народи, които искат своята свобода, независимост и обединение"}
{"url": "http://www.focus-news.net/news/2017/09/06/2432963/mvr-dvama-dushi-sa-zaginali-a-18-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 18 са ранени при 15 тежки катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В столицата са станали три тежки и 139 леки произшествия, при които ранените са 7 души.", "date": "2017.09.06", "title": "МВР: Двама души са загинали, а 18 са ранени при катастрофи в страната през изминалото денонощие"}
{"url": "http://www.focus-news.net/news/2017/09/06/2432964/the-guardian-sled-razkritiyata-za-azerbaydzhanskata-perachnitsa-na-pari-savetat-na-evropa-izrazi-golyama-zagrizhenost.html", "text": "Съветът на Европа изрази „голяма загриженост“, след като медийно разследване разкри, че в периода между 2012-2014 г. представители на азербайджанския елит са превели 2.9 милиарда долара към европейски политици за закупуването на луксозни стоки и имоти, и пране на пари. Информацията е предадена първо на датския вестник Berlingske, който я споделя с организацията за разследваща журналистика OCCPR, припомня британското издание The Guardian.\r\nИзтекла информация показа, че азербайджанското ръководство, обвинено в серийни нарушения на правата на човека, системна корупция и манипулации, e направило над 16 хил. тайни плащания в разглеждания период.\r\nНякои от тези средства са преведени на политици и журналисти, като част от международна лобистка операция, за да отклонят критиките към президента на Азербайджан Илхам Алиев и да популяризират позитивния имидж на богатата на петрол страна. Разследването показа, че паричните потоци от Азербайджан към Великобритания са трансферирани през компании, базирани в Глазгоу, използващи неясна структура, която позволява на собствениците да крият самоличността си. \r\nЧетири фирми, регистрирани в Шотландия и Англия, са имали сметки в естонския клон на датската Danske Bank. Тези сметки са били захранени с 2,8 млрд. долара, идващи основно от International Bank of Azerbaijan (50.2% собственост на държавата), руската \"Рособоронекспорт\", като и дружества, водещи до семейството на президента Илхам Алиев. От тези сметки парите тръгват към крайната си дестинация. Разкритията показват, че седем милиона паунда са били изразходвани във Великобритания за луксозни стоки и такси за частни училища.\r\nДо Калин Митрев, съпруг на генералния директор на ЮНЕСКО Ирина Бокова, са достигнали осем превода на обща стойност 425 хил. евро. Митрев бе назначен миналата година в борда на базираната в Лондон Европейска банка за възстановяване и развитие.Тереза Герова", "date": "2017.09.06", "title": "The Guardian: След разкритията за Азербайджанската перачница на пари – Съветът на Европа изрази „голяма загриженост“"}
{"url": "http://www.focus-news.net/news/2017/09/06/2432965/premierat-boyko-borisov-chestit-praznik-na-saedinenieto-i-na-tarzhestvoto-na-balgarskata-volya-i-duh.html", "text": "Честит празник на Съединението и на тържеството на българската воля и дух. Това написа в официалната си страница във \"Фейсбук\" премиерът Бойко Борисов. \"Събития като днешното са най-яркото доказателство, че няма сила, която да спре българския народ, когато защитава национална кауза!\", заявява още премиерът.", "date": "2017.09.06", "title": "Премиерът Бойко Борисов: Честит празник на Съединението и на тържеството на българската воля и дух"}
{"url": "http://www.focus-news.net/news/2017/09/06/2432966/mvr-na-7-septemvri-mezhdunarodnata-obikolka-na-balgariya-shte-premine-po-napravlenieto-grad-elena-ivaylovgrad.html", "text": "От 3 до 9 септември на територията на страната се провежда 66-та Международна обиколка на България. Това съобщиха от пресцентъра на МВР. Министерството предприема всички необходими мерки за да гарантира безопасността на участниците. Създадена е временна организация на движението на превозните средства по местата, където ще премине колоната. Един час преди стартиране, както и един час преди състезателите да достигнат съответното трасе, движението на пътни превозни средства ще бъде временно спирано от екипите на Пътна полиция. \r\nВажно е водачите да знаят, че утре (7 септември), в 11.30 часа, колоната ще поеме от град Елена - към Ивайловград. \r\nСлед старта велосипедистите ще се отправят към прохода Твърдица - Елена. Около 12.50 те ще са в град Твърдица. След това маршрутът им продължава през Нова Загора, Стара Загора, селата Бъдеще, Средец, Бяло поле, гр. Симеоноград и гр. Харманли, където се очаква да са около 15.00 часа. Обиколката ще продължи към Любимец (16.15 часа) - през Лозен и Малко градище – Ивайловград, финалът се очаква да е около 17.30 часа. \r\nПътна полиция препоръчва на водачите да изберат обходни маршрути за придвижване и да не планират преминаване в споменатите часови интервали по изброените шосета. Подробни часове и точен маршрут могат да бъдат видени в прикачения файл.", "date": "2017.09.06", "title": "МВР: На 7 септември Международната обиколка на България ще премине по направлението град Елена - Ивайловград"}
{"url": "http://www.focus-news.net/news/2017/09/06/2432967/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В сряда, 6 септември, Европейският съд ще се произнесе по казуса дали Унгария и Словакия трябва да приемат бежанци на територията си, въпреки съпротивата на националните им правителства, съобщава германското издание Der Spiegel.\r\nОплакванията от Будапеща и Братислава имат незначителни шансове, след като главният адвокат Ив Бот в Люксембург вече изказа мнение в полза на участие в солидарното разпределение на бежанците сред страните от Общността. Обикновено съдиите следват препоръките на техния експерт.\r\nВ основата на спора е решение на министрите на вътрешните работи на ЕС от септември 2015 г., съгласно което до 120 хил. бежанци трябва да бъдат разпределени в други страни от ЕС, за да бъде облекчена ситуацията в Италия и Гърция. Решението за въвеждане на квотната система срещна неодобрението на Унгария, Словакия, Румъния и Чешката република. Предвидено бе Унгария да приеме 1294 бежанци, а Словакия – 902. \r\nУнгарският министър-председател Виктор Орбан заплаши със сериозен отговор, в случай че съдът се произнесе срещу страната. От гледна точка на генералния адвокат споразумението „допринася ефективно\" за това Гърция и Италия да успеят да се справят с последиците от бежанската криза.\r\n*** Съветът на Европа изрази „голяма загриженост“, след като медийно разследване разкри, че в периода между 2012-2014 г. представители на азербайджанския елит са превели 2.9 милиарда долара към европейски политици за закупуването на луксозни стоки и имоти, и пране на пари. Информацията е предадена първо на датския вестник Berlingske, който я споделя с организацията за разследваща журналистика OCCPR, припомня британското издание The Guardian.\r\nИзтекла информация показа, че азербайджанското ръководство, обвинено в серийни нарушения на правата на човека, системна корупция и манипулации, e направило над 16 хил. тайни плащания в разглеждания период.\r\nНякои от тези средства са преведени на политици и журналисти, като част от международна лобистка операция, за да отклонят критиките към президента на Азербайджан Илхам Алиев и да популяризират позитивния имидж на богатата на петрол страна. Разследването показа, че паричните потоци от Азербайджан към Великобритания са трансферирани през компании, базирани в Глазгоу, използващи неясна структура, която позволява на собствениците да крият самоличността си. \r\nЧетири фирми, регистрирани в Шотландия и Англия, са имали сметки в естонския клон на датската Danske Bank. Тези сметки са били захранени с 2,8 млрд. долара, идващи основно от International Bank of Azerbaijan (50.2% собственост на държавата), руската \"Рособоронекспорт\", като и дружества, водещи до семейството на президента Илхам Алиев. От тези сметки парите тръгват към крайната си дестинация. Разкритията показват, че седем милиона паунда са били изразходвани във Великобритания за луксозни стоки и такси за частни училища.\r\nДо Калин Митрев, съпруг на генералния директор на ЮНЕСКО Ирина Бокова, са достигнали осем превода на обща стойност 425 хил. евро. Митрев бе назначен миналата година в борда на базираната в Лондон Европейска банка за възстановяване и развитие.\r\n*** Заместник-председателят на Европейската комисия и комисар за енергийния съюз Марош Шефчович ще проведе среща с руския енергиен министър Александър Новак през есента, в рамките на която ще бъдат обсъдени отношенията между Брюксел и Москва в областта на енергетиката, включително сигурността на доставките, съобщава електронното издание  New Europe, като се позовава на говорител на ЕК.\r\n„Когато вицепредседателят Шефчович и министър Новак се срещнаха през юни на изложението в Астана, те наистина се съгласиха да се срещнат отново през есента. В момента се разглеждат възможни дати, но не е потвърден ден. Дневният ред все още не е определен. Очакваме преговори по въпроси, свързани с енергийните отношения между ЕС и Русия, включително сигурността на доставките\", уточни говорител на ЕК, допълвайки, че сред обсъжданите теми ще бъде и проектът „Северен поток-2“.\r\nРуският енергиен министър отбеляза, че Москва предполага, че „европейските партньори са заинтересовани от изпълнението на този проект\". Новак припомни, че „Северен поток-2“ вече е стартиран и частично финансиран.\r\nСъгласно думите на Новак, дискусиите ще включват енергийните отношения, особено в петролния и газовия сектор, електроенергията, изпълнението на големи инфраструктурни проекти, енергийните доставки, природния газ и, разбира се, въпросите, свързани с бъдещите отношения с балтийските републики.\r\n***", "date": "2017.09.06", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/06/2432968/prof-plamen-pavlov-aktat-na-saedinenieto-e-kakto-revolyutsiya-taka-i-delo-na-samata-militsiya-na-iztochna-rumeliya.html", "text": "Актът на Съединението е както революция, така и дело на самата милиция на Източна Румелия. Това каза историкът проф. Пламен Павлов в интервю за Агенция „Фокус“ по повод Съединението на Княжество България с Източна Румелия на 6 септември 1885 г. Проф. Павлов обясни, че статутът на армията в Източна Румелия е в по-сложни форми. „Имаме тотално единство на общество, армия, политически елит. Виждаме и старата революционна партия, която продължава да действа в духа на традициите и Съединението се случва. Не бива да се забравя ролята и на самия Гаврил Кръстевич, на втория и последен генерал-губернатор. Въпреки че е смятан за туркофил и за човек, който е бил османски администратор, той на практика не прави нищо, за да предотврати Съединението, макар че всичко му е било напълно ясно“, коментира проф. Павлов. Той поясни, че в Източна Румелия няма кой да противодейства на Съединението. По думите му  в него почти няма жертви. „На 6 септември имаме един тотален триумф на съединистката идея в Източна Румелия и в Княжество България“, посочи проф. Павлов. Той поясни, че по това време княз Александър е в течение на всички тези действия, държи връзка с комитета на Захари Стоянов и с други дейци в Източна Румелия. „Князът се намира във Варна, когато получава известието за обявеното Съединение. Той отива във Велико Търново, където обявява Съединението. Не само Независимостта на България, но и Съединението са признати юридически в духа на националната традиция именно в старата столица. Да не забравяме, че и Конституцията се нарича Търновска. След което княз Александър Батенберг е посрещнат триумфално в Пловдив“, разказа още историкът. \r\nДеница КИТАНОВА", "date": "2017.09.06", "title": "Проф. Пламен Павлов: Актът на Съединението е както революция, така и дело на самата милиция на Източна Румелия"}
{"url": "http://www.focus-news.net/news/2017/09/06/2432969/predsedatelyat-na-ns-dimitar-glavchev-shesti-septemvri-e-edna-ot-naysvetlite-dati-ot-novata-istoriya-za-balgariya.html", "text": "Шести септември е една от най–светлите дати от Новата история за България. Това коментира за Радио “Фокус“ председателят на НС Димитър Главчев по повод 132-рата годишнина от Съединението на Източна Румелия с Княжество България. По думите му в онези паметни дни, всенародният дух и общата воля и енергия намират най–ярката си изява. Димитър Главчев добави, че е редно сегашните политици да взимат пример от тогавашните, особено когато става дума за единство и национална кауза: „Три са били основните принципи от които са се ръководили тогава българските политици – единство, държавност и самостоятелност. Неслучайно е написано „Съединението прави силата“, а пък Стефан Стамболов допълва, че „силата създава Независимостта“. Така че водейки се от тези принципи, можем да движим и България напред днешните политици. Не се получава и само с политиците, трябва всички българи да сме обединени, но очевидно е, че политиците трябва да дават пример. Днес има предизвикателства пред нас свързани с общия ни Европейски дом. Това единство ще даде тласък и на по–доброто ни икономическо развитие, което пък ще повиши доходите на всички, както и по–добрият начин на живот и сигурността на гражданите“, коментира Димитър Главчев. Той каза още, че политиците и всички държавни институции трябва да обединят сили, за да постигнат реални успехи в борбата с корупцията. Според председателят на НС, пример за национално обединение днес е договорът между България и Македония за добросъседство и сътрудничество.", "date": "2017.09.06", "title": "Председателят на НС Димитър Главчев: Шести септември е една от най–светлите дати от Новата история за България"}
{"url": "http://www.focus-news.net/news/2017/09/06/2432970/pazardzhik-regionalniyat-istoricheski-muzey-shte-raboti-sas-svoboden-vhod-po-povod-132-godini-ot-saedinenieto.html", "text": "По случай Деня на Съединението, Етнографската експозиция и централната сграда на Регионален исторически музей – Пазарджик ще са отворени за посещение със свободен достъп, съобщиха за Радио „Фокус“ – Пазарджик от пазарджишкия музей. В 11.00 часа на площад ”Константин Величков” ще започне празничен концерт с участието на Духова формация към симфонично-оперетно дружество „М-ро Георги Атанасов” и Ансамбъла за народни песни и танци „Пазарджик“.", "date": "2017.09.06", "title": "Пазарджик: Регионалният исторически музей ще работи със свободен вход по повод 132 години от Съединението"}
{"url": "http://www.focus-news.net/news/2017/09/06/2432971/afp-uraganat-irma-udari-ostrov-barbuda.html", "text": "В ранните часове на сряда ураганът „Ирма“ удари остров Барбуда в Карибско море, предава AFP, като се позовава на американския Национален център за наблюдение на ураганите.\r\nУраганът от пета степен е преминал през Барбуда около два часа сутринта с ветрове, достигащи скорост до 295 км/ч.\r\nБурята се насочва на северозапад към Вирджинските острови и Пуерто Рико, с потенциал за удари на бреговата ивица с вълни до шест метра над нормалното.Тереза Герова", "date": "2017.09.06", "title": "AFP: Ураганът „Ирма“ удари остров Барбуда"}
{"url": "http://www.focus-news.net/news/2017/09/06/2432972/savina-petkova-obshtinski-savet-plovdiv-sabitiyata-otpredi-132-godini-ne-samo-napomnyat-che-silata-e-v-obedinenieto-no-ni-davat-uverenost-da-otstoyavame-natsionalnite-si-interesi.html", "text": "Събитията отпреди 132 години не само напомнят на вековния български народ, че силата е в обединението на всички, но ни дават увереност да отстояваме своите национални интереси. Това казва председателят на Общински съвет - Пловдив Савина Петкова в поздравителен адрес по повод 132 години от Съединението на Княжество България с Източна Румелия, съобщиха пресцентъра на Общински съвет - Пловдив. В приветствието за празника Петкова посочва още: „В хилядолетната история на България има дати на национални катастрофи и дати на величествени успехи, но сякаш 6-ти септември 1885 г. грее над всички тях. И не само защото България дръзва да се опълчи на диктата на Великите сили, разсекли родината ни, която възкръсва след почти 5 века османско иго. Не само защото сами решаваме съдбата си, обявявайки Съединението на Княжество България с Източна Румелия, нарушавайки железните правила на тогавашната епоха. Съединението не е само исторически факт от огромно значение за  развитието на българската държава.\r\n6-ти септември 1885г. е върхът на националното ни обединение, показвайки ни, че заедно винаги сме по-силни – завет още от време на кан Кубрат. 6-ти септември е символ на вярата ни в собствените сили, на жертвоготовността ни за Отечеството, на обединението на всички българи.\r\nДали България щеше да е друга, ако Съединението не бе се случило. Със сигурност! Но непремиримият български дух категорично не намира покой и успява да събере млади и стари под знамената на Съединението.\r\nДори и изтеклите 132 години от това знаменателно събитие, не могат да заличат спомена от този величествен момент. Длъжни сме да помним, длъжни са и бъдещите поколения. Народ, който не помни своето минало, не би имал куража да отстоява своето бъдеще.\r\nДълбок поклон пред хилядите знайни и незнайни герои осъществили акта на Съединението!“", "date": "2017.09.06", "title": "Савина Петкова, Общински съвет – Пловдив: Събитията отпреди 132 години не само напомнят, че силата е в обединението, но ни дават увереност да отстояваме националните си интереси"}
{"url": "http://www.focus-news.net/news/2017/09/06/2432973/ministar-emil-karanikolov-do-kraya-na-drugata-sedmitsa-shte-e-gotov-analiz-na-plashtaniyata-i-zadalzheniyata-na-dunarit.html", "text": "До края на другата седмица ще е готов анализ на плащанията и задълженията на „Дунарит“ и тъй като към КТБ има много свързани кредити,  проверяваме каква е стойността им и към кого са насочени те. Това каза на брифинг министърът на икономиката Емил Караниколов, предаде репортер на Агенция „Фокус“.\r\n„Относно това, което беше казано, че Държавна консолидационна компания (ДКК) е платила цената или закупените кредити към някакви дружества, искам да информирам, че ДКК е платила на синдиците на КТБ. Парите са влезли в масата на несъстоятелността  и няма законова процедура, по която тези пари да излязат оттам за някой, различен от кредиторите. Тези пари са на синдиците на КТБ и от тях ще бъдат удовлетворени кредиторите на банката“, каза още министър Караниколов.\r\nТой обясни, че след извършване на плащането от „Дунарит“ са изпратили благодарствено писмо до министър-председателя и Министерството на икономиката. “Въпреки всичко последваха няколко странни за мен акта. Първо, беше внесена искова молба, с която не се признава плащането, въпреки че беше извършено. След това получихме искане да се оттегли вписването на търговското предприятие. Едното противоречи на другото. И към момента заради внесения иск съдът спря производството за вписване в залог на търговското предприятие – т.е. преди да бъде продължена процедурата ДКК няма как да оттегли заявлението за кредит“, каза Караниколов.\r\n„В медиите излезе информация, че ДКК е направила изискуемо вземането, но то не е вписано и няма как да стане изискуемо. Имахме готовност то да бъде разсрочено, а не да се плаща веднага с оперативни средства от „Дунарит“, въпреки че вчера се появи информация, че парите са платени от друго място. Но работа на Финансово разузнаване е да разбере откъде са парите“, обясни министърът.\r\nЦветилена СИМЕОНОВА", "date": "2017.09.06", "title": "Министър Емил Караниколов: До края на другата седмица ще е готов анализ на плащанията и задълженията на „Дунарит“"}
{"url": "http://www.focus-news.net/news/2017/09/06/2432974/ivo-antonov-mo-voennata-grobnitsa-v-tutrakan-pokazva-che-narodat-ni-pomni-i-tachi-svoite-geroi-no-i-ne-zabravya-hrabrostta-na-tezi-voyuvali-sreshtu-nas.html", "text": "Военната гробница в Тутракан показва, че народът ни помни и тачи своите герои, но и не забравя храбростта на тези, воювали срещу нас. Това каза в интервю за Агенция „Фокус“ Иво Антонов, директор на Дирекция „Социална политика“ в Министерство на отбраната, за Тутраканската епопея, дала началото на освобождението на Южна Добруджа. По думите му Мемориалния комплекс „Военна гробница“ - Тутракан възниква непосредствено след бойните действия при Тутракан и впоследствие е организиран, както в индивидуални гробове, така и в братски могили. „Там почиват костите не само на български войници. Болшинството от погребаните там са румънци, които са били убити в тези епични битки за превземането на Тутраканската крепост“, каза още Иво Антонов. \r\nТой поясни, че този комплекс е едно забележително съоръжение само заради сакралното си значение и отдаването на почит към загиналите герои. „Има още едно послание към него – че бившите врагове лежат един до друг. Както е казал Димчо Дебелянов: „мъртвият не ни е враг“, коментира Иво Антонов.  Той поясни, че  Мемориалният комплекс показва, че българският народ помни и тачи своите герои, но и не забравя храбростта на тези, които са воювали срещу нас. „Благодарение на Историческия музей, който съхранява и управлява този комплекс и неговия дългогодишен ръководител г-н Петър Бойчев, това военно гробище е образец за начина, по който би следвало да се почита паметта на войниците и военните герои и това, за което те са загинали – Родината. В случая цялото наше общество дължи една голяма благодарност на Петър Бойчев и неговия екип, които две десетилетия направиха от това гробище Мемориален комплекс, параклис и подобриха кръстовете. Сега действително това е един обект от национално значение“, допълни Иво Антонов. \r\nДеница КИТАНОВА", "date": "2017.09.06", "title": "Иво Антонов, МО: Военната гробница в Тутракан показва, че народът ни помни и тачи своите герои, но и не забравя храбростта на тези, воювали срещу нас"}
{"url": "http://www.focus-news.net/news/2017/09/06/2432975/elena-aleksandrova-rim-blagoevgrad-saedinenieto-na-knyazhestvo-balgariya-i-iztochna-rumeliya-e-vazhen-akt-za-pirinska-makedoniya-makar-da-ne-sme-pryako-zasegnati-ot-nego.html", "text": "Съединението на Княжество България и Източна Румелия е важен акт за Пиринска Македония, макар да не сме пряко засегнати от него. Това каза за Радио „Фокус“ – Пирин Елена Александрова, историк и уредник в Регионален исторически музей – Благоевград. Според нея датата 6 септември винаги е вълнувала българите по тези географски ширини. „Причините затова са много, но най-съществената е, че в този акт те виждат надеждата, че в близко бъдеще ще дойде и техния ред за присъединяване към освободените български земи. Малко преди осъществяването на Съединението и по-точно през 1884 година до българската общественост в Княжество България и Източна Румелия достигат сведения за турски жестокости в Македония и Одринска Тракия. Това от своя страна налага да се създаде едно движение за защита на българското население останало под османска власт“, каза още Александрова. По думите ѝ в София се създава Македонски комитет наречен „Македонски глас“, в Пловдив също се създава македонско дружество, като те съвместно подготвят действия за облекчаване на положението на българите в Македония. „Начело на дружеството в София е Димитър Петков, Димитър Ризов, капитан Коста Паница. На 10 февруари 1885 година група национални революционери от преди освобождението, начело със Захари Стоянов пък създават един таен революционен комитет, който приема програма и устав подобни на БРЦК. Основната идея на този комитет е била освобождение на българите, които остават под османска власт след Берлинския договор“, посочи Александрова. Тя отбеляза, че Пиринска Македония не е включена в плановете за Съединението, защото идеята на революционните движения в България около 1885 г. е била след Съединението на Княжество България с Източна Румелия да избухне въстание в Македония и Одринско, което да освободи българското население, останало под Османска власт. „Целта на движението за освобождението на тези две географски ширини, макар че придобива масов характер, постепенно бива изоставена. Тъй като слабостта на българската държава и незаинтересоваността на Великите сили от промени на Балканите, както и някои други причини, карат организаторите да ограничат движението единствено в обединение на Княжество България с Източна Румелия“, коментира Александрова. По думите ѝ на този етап идеята за въстание в Македония и Одринско била твърде тежка за изпълнение от слабото българско княжество, а и от дейците на Източна Румелия.\r\nЛивия НИНОВА", "date": "2017.09.06", "title": "Елена Александрова, РИМ – Благоевград: Съединението на Княжество България и Източна Румелия е важен акт за Пиринска Македония, макар да не сме пряко засегнати от него"}
{"url": "http://www.focus-news.net/news/2017/09/06/2432976/die-welt-blizo-300-islyamisti-ostavat-v-germanski-zatvori.html", "text": "Към настоящия момент  в Германия излежават присъди близо 300 ислямисти, повечето от които са настанени в затвори в провинциите Бавария, Северен Рейн-Вестфалия и Берлин. Това показват данни, представени в сряда от правосъдните министерства на федералните германски провинции, съобщава националният ежедневник Die Welt.\r\nВ Бавария 55 души са затворени за „връзки с ислямисти\", 30 други все още се намират в полезрението на властите. В Хесен, според министерствата, броят на затворените ислямисти е „средно двуцифрено число\". В Северен Рейн-Вестфалия в момента са задържани 46 ислямисти, в Берлин 42, в Хамбург – 20. \r\nВ източногерманските провинции броят на затворените ислямисти е много по-нисък, като в Мекленбург-Предна Померания и в Тюрингия такива изобщо няма.\r\nНе всички са осъдени за терористични престъпления, става ясно от информацията на властите. Срещу някои от тях има издадени присъди, а други са все още в процес на разследване. Сред заподозрените преобладават уличени в „симпатия“ към религиозния екстремизъм.\r\nДанните разкриват, че някои от предполагаемите ислямисти са затворени за престъпления, свързани с нанасянето на телесни повреди или наркотици.Тереза Герова", "date": "2017.09.06", "title": "Die Welt: Близо 300 ислямисти остават в германски затвори"}
{"url": "http://www.focus-news.net/news/2017/09/06/2432977/balgariya-i-gartsiya-podpisaha-memorandum-za-transporten-koridor-mezhdu-dvete-strani.html", "text": "България и Гърция подписаха Меморандум за транспортен коридор между двете страни, предаде репортер на Агенция „Фокус“. Меморандумът подписаха транспортните министри Ивайло Московски и Христос Спирдзис. Документът регламентира развитието на железопътната връзка „Солун-Кавала-Александруполис-Бургас-Варна-Русе“. Транспортният коридор ще свързва река Дунав, Черно и Егейско море със скоростен железопътен коридор, ще бъдат развивани и пристанищата. С изграждането на коридора ще бъдат комбинирани пътен, железопътен, воден и речен транспорт. \r\nБиляна ИВАНОВА", "date": "2017.09.06", "title": "България и Гърция подписаха Меморандум за транспортен коридор между двете страни"}
{"url": "http://www.focus-news.net/news/2017/09/06/2432978/todorka-nedeva-rim-veliko-tarnovo-parviyat-organizator-na-ofitsialnite-chestvaniya-na-saedinenieto-e-zhitel-na-veliko-tarnovo.html", "text": "Първият организатор на официалните чествания на Съединението на Княжество България и Източна Румелия е жител на Велико Търново и се казва Тодор Иванчов. Честванията се провеждат, след приемането на първия български Закон за празничните дни в Княжеството, през 1900 година. Това каза в ефира на Радио „Фокус“ – Велико Търново Тодорка Недева, уредник Отдел „Нова и най-нова история“ в Регионалния исторически музей във Велико Търново. Тогава княз Фердинанд I възлага изпълнението на Закона на великотърновеца Тодор Иванчов, който оглавява Министерството на външните дела и вероизповеданията. „Малцина знаят, че приетият Закон за празниците в Княжеството регламентира и начина за честване, включващ редица задължения за спазване в цялата страна. В по-голямата си част тези права и задължения имат чисто утилитарен характер и трудно се вписват в съвременните представи за тържественост. Така например в Деня на официалния празник, свързан със Съединението, желаещите да се разкрасят в бръснарниците както в града, така и във всички останали селища, могат да сторят това само до 12.00 часа на обяд, защото самият ден е официален“, заяви експертът. Тя добави, че в миналото на днешния ден е била забранена продажбата на манифактурни и галантерийни стоки. „Аптеките, хотелите, месарниците, хлебарниците, хановете, млекарниците, магазините за продажбата на прясна риба, плодове и зеленчуци се ползват с привилегията да работят целодневно, защото това са и местата, от където населението може да пазарува и да си приготви празнична трапеза“, посочи още Тодорка Недева. Тя уточни и, че всички обществени места като заведения, гостилници и ресторанти, са отваряли врати след 11.00 часа и са работили до късно през нощта.\r\nЛуиза ТРАНЧЕВА", "date": "2017.09.06", "title": "Тодорка Недева, РИМ - Велико Търново: Първият организатор на официалните чествания на Съединението е жител на Велико Търново"}
{"url": "http://www.focus-news.net/news/2017/09/06/2432979/gratskiyat-premier-aleksis-tsipras-satrudnichestvoto-mezhdu-balgariya-i-gartsiya-e-ot-osobeno-znachenie-mozhem-da-badem-primer-za-podrazhanie.html", "text": "Сътрудничеството между България и Гърция е от особено значение, тъй като така постигаме позитивни резултати по редица кардинални въпроси. За това можем да бъдем пример за подражание. Това каза гръцкият премиер Алексис Ципрас след подписването на Меморандум за транспортен коридор между България и Гърция, предаде репортер на Агенция „Фокус“. „Благодаря особено на Бойко Борисов и пожелавам всичко хубаво по повод националния празник на България - Съединението“, заяви той. Според него Меморандумът е важен не само за развитието на двете страни, но и на региона. „В областта на енергетиката отриваме нови хоризонти. Това става ясно от срещите между енергийните министри. Такава среща ще се състои утре в Александруполис“, посочи Алексис Ципрас. „Що се отнася до съвместното справяне с кризи, като тази с бежанците, мога да кажа, че имаме сътрудничество и по този начин откриваме нови хоризонти“, обясни гръцкият премиер. \r\nБиляна ИВАНОВА", "date": "2017.09.06", "title": "Гръцкият премиер Алексис Ципрас: Сътрудничеството между България и Гърция е от особено значение, можем да бъдем пример за подражание"}
{"url": "http://www.focus-news.net/news/2017/09/06/2432981/shumen-s-tarzhestvena-tseremoniya-na-pl-kristal-v-grada-byaha-otbelyazani-132-godini-ot-saedinenieto.html", "text": "С тържествена церемония на пл. „Кристал“ в града бяха отбелязани 132 години от Съединението, предаде репортер на Радио „Фокус“ - Шумен. Тържественото честване се състоя пред Паметника на загиналите във войните шуменци на пл. „Кристал“ в Шумен. Венци и цветя бяха поднесени от представители на държавната и на местната власт, народни представители, членове на политически партии, обществени организации и граждани. Приветствие към присъстващите отправи полк. Емил Симеонов, началник на Шуменския гарнизон. „Денят на Съединението - съдбоносни дни, българският народ смело и гордо и заявява \"Съединение!\" и доказва, че може да разчита на собствените си сили, доказва го като дава пример и до днес, че когато сме единни и стоим на страната на правдата няма невъзможни неща“, каза в словото си полк. Емил Симеонов. Той посочи, че Съединението е най-значимото събитие в новата ни история, изцяло българска победа, принадлежаща на победния дух на българския войник, безпрецедентен пример на всенароден подвиг, в който отдаваме почит и признателност към всички дейци на Съединението. “Нужно е да отдадем същата почит и на онези, които са останали безименни в това дело. Те са изпълнявали своя дълг, но ние, съвременниците, трябва да помним, че тяхната победа по право и достойнство е неизменна част от българската история, от възраждането на България“, заяви полк. Симеонов. Той призова и днес да бъдем съединение в името на България. След Шумен, възпоменателното честване на събитията от 1885 г. продължава в местността Корията в село Мараш, с участието на курсанти от Факултета „Артилерия, ПВО и КИС“ – Шумен. През август 1885 г. в местността Марашка кория княз Александър Батенберг присъства на военни маневри. При него се явяват две делегации пратеници на Българския таен революционен комитет, който работи в останалите като автономни на султана български земи за Съединението на Източна Румелия с Княжество България. Те молят княз Батенберг да подкрепи и оглави Съединението. От местността Марашка кория начело на 2-ри конен Шуменски полк князът поема към Пловдив, за да огласи явно подкрепата си за Съединението.\r\nИвелина ИВАНОВА", "date": "2017.09.06", "title": "Шумен: С тържествена церемония на пл. „Кристал“ в града бяха отбелязани 132 години от Съединението"}
{"url": "http://www.focus-news.net/news/2017/09/06/2432983/focus-angela-merkel-popadna-pod-domaten-obstrel-pri-poyavata-si-v-haydelber.html", "text": "Канцлерът на ФРГ Ангела Меркел попадна под „доматен обстрел“ при появата си на предизборен митинг в германския град Хайделберг, федерална провинция Баден-Вюртемберг, съобщава изданието Focus.\r\nДва домата „поразиха“ лявото бедро на лидера на Съюза (ХДС/ХСС). Домат обаче имаше и за водещия на събитието. Меркел реагира с присъщото й спокойствие – тя извади носна кърпичка и я подаде на уцеления водещ. \r\nИнцидентът се случи, след като канцлерът бе изнесла речта си в университетския град. Не е ясно кой е отговорен за него. В края на 40-минутния митинг събралите се граждани се опитаха да прекъснат събитието с викове и освирквания. Противници на Меркел от редиците на ПЕГИДА и „Алтернатива за Германия“ скандираха обвинения като „предатели“, „лъжци“ и „лицемери“. Спроед организаторите на събитието са присъствали около три хиляди души. Голяма част от тях я изпратиха с аплодисменти, отбелязват от редакцията.Тереза Герова", "date": "2017.09.06", "title": "Focus: Ангела Меркел попадна под „доматен обстрел“ при появата си в Хайделбер"}
{"url": "http://www.focus-news.net/news/2017/09/06/2432984/api-do-9-septemvri-dvizhenieto-po-yuzhnata-daga-na-sofiya-pri-p-v-simeonovo-v-posoka-pernik-se-osashtestvyava-v-aktivnata-i-sredna-lenta-poradi-remontni-deynosti.html", "text": "До 9 септември 2017 г. движението по път II-18 СОП (южна дъга), при п. в. \"Симеоново\", в посока Перник, се осъществява в активната и средна лента поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2017.09.06", "title": "АПИ: До 9 септември движението по южната дъга на София, при п. в. \"Симеоново\", в посока Перник, се осъществява в активната и средна лента поради ремонтни дейности"}
{"url": "http://www.focus-news.net/news/2017/09/06/2432985/binali-yaldaram-referendumat-v-severen-irak-ne-tryabva-da-se-sluchi-provezhdaneto-mu-shte-e-edna-strashna-greshka.html", "text": "Премиерът на Турция Бинали Йълдъръм за пореден път направи оценка на насрочения за 25 септември референдум за независимост на кюрдите в Северен Ирак, предаде информационната агенция Догу хабер ажансъ (ДХА). „Разговаряме по темата с лидера на Партията на националистическото движение (ПНД) Девлет Бахчели. Между нас няма различия по въпроса. Заедно оповестихме, че референдумът, който се стреми да проведе местното кюрдско самоуправление в Северен Ирак, ще бъде една сериозна и страшна грешка. Томи референдум не трябва да се провежда. Ако все пак се проведе, проблемите в региона и без това са на етапа на определяне на линии и рубежи. Прибавянето на нови проблеми няма да има никакъв принос нито за самия регион, нито за отделните страни в него.”, посочва още Бивали Йълдъръм, цитиран от ДХА. Георги Димов", "date": "2017.09.06", "title": "Бинали Йълдъръм: Референдумът в Северен Ирак не трябва да се случи; провеждането му ще е една страшна грешка"}
{"url": "http://www.focus-news.net/news/2017/09/06/2432986/mrrb-podgotvya-se-memorandum-za-razbiratelstvo-mezhdu-balgariya-i-katar-v-oblastta-na-patnata-infrastruktura.html", "text": "Министърът на регионалното развитие и благоустройството Николай Нанков проведе среща с министъра на транспорта и комуникациите на Катар Джасим Сейф Ахмед Ал-Сулаити. Това съобщиха от пресцентъра на Министерство на регионалното развитие и благоустройството (МРРБ). Двамата обсъдиха постигнатите резултати от двустранното сътрудничество до момента и споделиха идеи за съвместни бъдещи проекти. В началото на срещата министър Нанков поднесе поздравленията си за впечатляващата церемония по откриването на най-голямото пристанище в Катар.\r\nНанков напомни, че през миналата година министър Джасим Сейф Ахмед Ал-Сулаити беше в България и тогава двете страни подписаха Меморандум за разбирателство между ДП „Пристанищна инфраструктура\" и Катарската компания за управление на пристанищата „Муани Катар\". Министър Нанков предложи да се работи по такъв документ и в областта на пътната инфраструктура.\r\nДомакинът изрази задоволство от идеята и подкрепи изготвянето на подобен меморандум, който да бъде подписан при съвместни бъдещи срещи.", "date": "2017.09.06", "title": "МРРБ: Подготвя се меморандум за разбирателство между България и Катар в областта на пътната инфраструктура"}
{"url": "http://www.focus-news.net/news/2017/09/06/2432987/gratskiyat-premier-aleksis-tsipras-memorandumat-s-balgariya-za-transporten-koridor-izdiga-nivoto-na-intermodalnite-prevozi-v-nashite-strani.html", "text": "Това е един проект с огромно значение, оправдава констатирани нужди от десетилетия наред. Издига нивото на интермодалните превози в нашите страни. Това каза гръцкият премиер Алексис Ципрас след подписването на Меморандум за транспортен коридор между България и Гърция, предаде репортер на Агенция „Фокус“. „Това е една голяма стъпка Балканските страни да се превърнат в европейско пространство“, заяви той. „Меморандумът предвижда и създаването на съвместно дружество за реализиране и управление на жп линията от Гърция до България“, обясни Алексис Ципрас. „С подкрепата на ЕК за първи път се следва тази процедура за реализиране на инфраструктурен обект“, посочи премиерът и уточни, че не всяка страна ще управлява проекта на своя територия, а страните ще го правят заедно. \r\nБиляна ИВАНОВА", "date": "2017.09.06", "title": "Гръцкият премиер Алексис Ципрас: Меморандумът с България за транспортен коридор издига нивото на интермодалните превози в нашите страни"}
{"url": "http://www.focus-news.net/news/2017/09/06/2432988/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-septemvri.html", "text": "„Софийска вода” временно ще прекъсне водоснабдяването в някои части на столицата на 7 септември. Това съобщиха от пресцентъра на дружеството.\r\nНа 7 септември 2017 г. (четвъртък), във връзка с прекъсване на стар уличен водопровод на ул. „Йордан Йосифов“, жк. „Студентски град, се налага спиране на водоподаването от 10.00 до 16.00 часа на клиентите на „Софийска вода”, живеещи в района на:\r\nул. „Проф. Кирил Попов“, ул. без име при бл. 83, бул. „Симеоновско шосе“, ул без име пред бл. 3В. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Кирил Попов“ ъгъла с ул. „21 век“.\r\nНа 7 септември 2017 г. (четвъртък), във връзка с подмяна на сградни водопроводни отклонения на ул. 25, кв. „Враждебна“, се налага спиране на водоподаването от 9.30 до 21.30 часа на клиентите на „Софийска вода”, живеещи в района на:\r\nул. 60, ул. 2, ул. 25, ул. 5, ул. 4, ул. 1.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 25 №12.\r\nНа 7 септември 2017 г. (четвъртък), във връзка с подмяна на сградно водопроводно отклонение на ул. „Подем“, кв. „Орландовци“, се налага спиране на водоподаването от 9.00 до 19.00 часа на клиентите на „Софийска вода”, живеещи в района на:\r\nпо ул. „Подем“ от ул. „Локорска“ до ул. „Мара Бунева“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мара Бунева“ ъгъла с ул. „Подем“ .\r\nНа 7 септември 2017 г. (четвъртък), във връзка с подмяна на сградно водопроводно отклонение на ул. „Димитър Търкаланов“, жк. „Лозенец“, се налага спиране на водоподаването от 10.30 до 18.30 часа на клиентите на „Софийска вода”, живеещи в района на:\r\nпо ул. „Димитър Търкаланов“ от ул. „Елин връх“ до ул. „Ран Босилек“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Търкаланов“ №11 .\r\nНа 7 септември 2017 г. (четвъртък), във връзка с подмяна на сградно водопроводно отклонение на ул. „Луи Айер“, кв. „Манастирски ливади“, се налага спиране на водоподаването от 9.00 до 17.00 часа на клиентите на „Софийска вода”, живеещи в района на:\r\nул. „Луи Айер“ от №79 до ул. 418.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ №62.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.09.06", "title": "„Софийска вода” временно ще прекъсне водоснабдяването в някои части на столицата на 7 септември"}
{"url": "http://www.focus-news.net/news/2017/09/06/2432989/haskovo-desetki-detsa-mesyat-hlyab-v-grada-v-opit-da-postavyat-rekord.html", "text": "Десетки деца месят хляб в Хасково в опит да поставят \"Балкански рекорд за най-много деца месещи хляб в България\".  Това съобщиха от пресцентъра на Община Хасково. Събитието е организирано от Община Хасково в рамките на дните по повод празника на града 8 септември. \r\nВ месенето участват деца от 2 до 18 години. Те се запознават с технологията за правене на хляб от едно време. Имат възможността да смелят брашно с каменни мелници от четири различни епохи.  Ангел Ангелов и неговите колеги от Националния тръст за съхранение на културно-историческото наследство България запознават децата с технологията за приготвяне на безквасен хляб и видовете зърно и брашно.  Меси се хляб с пепелива вода и каменна сол. Приготвените хлябове ще бъдат опечени на жар и дегустирани. Всички участващи в месенето деца получават силиконова гривна и сертификат за участие", "date": "2017.09.06", "title": "Хасково: Десетки деца месят хляб в града в опит да поставят рекорд"}
{"url": "http://www.focus-news.net/news/2017/09/06/2432990/premierat-boyko-borisov-na-edin-ot-nay-obichanite-praznitsi-saedinenieto-chrez-memoranduma-s-gartsiya-prodalzhavame-saedinyavaneto-na-transportnite-i-energiyni-habove.html", "text": "Днес е един от най-обичаните празници в България. Ден, в който празнуваме Съединението. С даването на старта на този проект продължаваме съединяването на транспортните и енергийните хъбове, развитието на бизнеса, на движението на хора и капитали. Това каза премиерът Бойко Борисов в Кавала след подписването на Меморандум за транспортен коридор между България и Гърция, предаде репортер на Агенция „Фокус“. „И ние гледаме на Председателството като Балканско, имаме реален шанс да покажем, че на Балканите има политически елит. Ще направим така че Балканите да станат проспериращ регион“, заяви той. „С жп линията, на практика един проект между две държави, автоматично на 2-3 октомври към Варна присъединяваме и приятелите ни от Сърбия и Румъния“, посочи премиерът. „Имаме голям шанс заедно с Алексис Ципрас пред ЕК да дадем възможност за финансиране по плана „Юнкер“, по европейски фондове. Можем спокойно да го защитим и от лист хартия да се превърне в добро съоръжение в бъдеще“, посочи Бойко Борисов.\r\nБиляна ИВАНОВА", "date": "2017.09.06", "title": "Премиерът Бойко Борисов: На един от най-обичаните празници - Съединението чрез Меморандума с Гърция продължаваме съединяването на транспортните и енергийни хъбове"}
{"url": "http://www.focus-news.net/news/2017/09/06/2432991/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В сряда, 6 септември, Европейският съд ще се произнесе по казуса дали Унгария и Словакия трябва да приемат бежанци на територията си, въпреки съпротивата на националните им правителства, съобщава германското издание Der Spiegel.\r\nОплакванията от Будапеща и Братислава имат незначителни шансове, след като главният адвокат Ив Бот в Люксембург вече изказа мнение в полза на участие в солидарното разпределение на бежанците сред страните от Общността. Обикновено съдиите следват препоръките на техния експерт.\r\nВ основата на спора е решение на министрите на вътрешните работи на ЕС от септември 2015 г., съгласно което до 120 хил. бежанци трябва да бъдат разпределени в други страни от ЕС, за да бъде облекчена ситуацията в Италия и Гърция. Решението за въвеждане на квотната система срещна неодобрението на Унгария, Словакия, Румъния и Чешката република. Предвидено бе Унгария да приеме 1294 бежанци, а Словакия – 902. \r\nУнгарският министър-председател Виктор Орбан заплаши със сериозен отговор, в случай че съдът се произнесе срещу страната. От гледна точка на генералния адвокат споразумението „допринася ефективно\" за това Гърция и Италия да успеят да се справят с последиците от бежанската криза.\r\n*** Канцлерът на ФРГ Ангела Меркел попадна под „доматен обстрел“ при появата си на предизборен митинг в германския град Хайделберг, федерална провинция Баден-Вюртемберг, съобщава изданието Focus.\r\nДва домата „поразиха“ лявото бедро на лидера на Съюза (ХДС/ХСС). Домат обаче имаше и за водещия на събитието. Меркел реагира с присъщото й спокойствие – тя извади носна кърпичка и я подаде на уцеления водещ. \r\nИнцидентът се случи, след като канцлерът бе изнесла речта си в университетския град. Не е ясно кой е отговорен за него. В края на 40-минутния митинг събралите се граждани се опитаха да прекъснат събитието с викове и освирквания. Противници на Меркел от редиците на ПЕГИДА и „Алтернатива за Германия“ скандираха обвинения като „предатели“, „лъжци“ и „лицемери“. Спроед организаторите на събитието са присъствали около три хиляди души. Голяма част от тях я изпратиха с аплодисменти, отбелязват от редакцията.\r\n*** Към настоящия момент  в Германия излежават присъди близо 300 ислямисти, повечето от които са настанени в затвори в провинциите Бавария, Северен Рейн-Вестфалия и Берлин. Това показват данни, представени в сряда от правосъдните министерства на федералните германски провинции, съобщава националният ежедневник Die Welt.\r\nВ Бавария 55 души са затворени за „връзки с ислямисти\", 30 други все още се намират в полезрението на властите. В Хесен, според министерствата, броят на затворените ислямисти е „средно двуцифрено число\". В Северен Рейн-Вестфалия в момента са задържани 46 ислямисти, в Берлин 42, в Хамбург – 20. \r\nВ източногерманските провинции броят на затворените ислямисти е много по-нисък, като в Мекленбург-Предна Померания и в Тюрингия такива изобщо няма.\r\nНе всички са осъдени за терористични престъпления, става ясно от информацията на властите. Срещу някои от тях има издадени присъди, а други са все още в процес на разследване. Сред заподозрените преобладават уличени в „симпатия“ към религиозния екстремизъм.\r\nДанните разкриват, че някои от предполагаемите ислямисти са затворени за престъпления, свързани с нанасянето на телесни повреди или наркотици.\r\n*** В сряда, 6 септември, кабинетът в Берлин ще обсъди годишния доклад за състоянието на германското единство, припомня националният ежедневник Die Frankfurter Allgemeine Zeitung. \r\nКакто отдавна вече е известно, 27 г. след обединението, т.нар. нови провинции (териториите на бивша ГДР) изостават икономически от западната част на страната. Пропастта между Изтока и Запада може да бъде запълнена постепенно.\r\nПрез изминалата година икономическата продукция на глава от населението е възлизала на 73.2% от западногерманското ниво. Това означава, че пропастта между стари и нови провинции е намалена минимално. Една от основните причини за разочароващите данни е липсата на големи компании в източната част на страната.\r\n***", "date": "2017.09.06", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/06/2432992/premierat-boyko-borisov-prez-oktomvri-shte-poiskame-sreshta-s-zhan-klod-yunker-za-da-predstavim-ideite-si-za-razvitieto-na-balkanskiya-region.html", "text": "Разбрахме се през октомври да поискаме среща с Юнкер, за да представим идеите си за развитието на Балканския регион, и да търсим подкрепа. Това каза премиерът Бойко Борисов в Кавала след подписването на Меморандум за транспортен коридор между България и Гърция, предаде репортер на Агенция „Фокус“. В отговор на въпрос от гръцки журналист какво ще каже на Жан Клод Юнкер, когато се срещнат, той посочи: „На Жан Клод Юнкер, като на наш стар приятел, ще му кажа, че преди 100-тина години, друга част на Балканите преди 20, сме се били и убивали и нищо позитивно не е произлязло. Историята си е история, всеки държи на националните си ценности, но сега всички сме част от голямото европейско семейство, а други държави искат да влязат в него“. „Виждате голямата разлика между България и Румъния и другите балкански страни, само за 10 години членство“, коментира Бойко Борисов. „Може да не сме идеални, но в пъти сме по-добри отколкото преди 10 години като държава. Надеждна граница сме на ЕС, заедно с Гърция“, посочи премиерът. По думите му, когато Европа е единна там има просперитет, където има проблеми кризата се усеща веднага. „С Алексис Ципрас можем да играем важна роля за една балканска политика, която да се води в ЕС“, заяви Бойко Борисов. „Благодаря на гостоприемния град Кавала, че имаме шанс да подпишем този договор“, каза още той.\r\nБиляна ИВАНОВА", "date": "2017.09.06", "title": "Премиерът Бойко Борисов: През октомври ще поискаме среща с Жан-Клод Юнкер, за да представим идеите си за развитието на Балканския регион"}
{"url": "http://www.focus-news.net/news/2017/09/06/2432993/andrey-plenkovich-peleshatskiyat-most-shte-bade-postroen-na-teritoriyata-na-harvatiya.html", "text": "Министър-председателят на Хърватия Андрей Пленкович подчерта, че Пелешацкият мост ще бъде построен на територията на страната, уверявайки, че съоръжението ще бъде от полза и на съседна Босна и Херцеговина, пише белградското издание Bic.\r\nВ рамките на пресконференция в Ливно, хърватският премиер отбеляза, че правителството в Загрев е на разположение на властите в Босна и Херцеговина, за да обясни всичко, което ги интересува във връзка със строителните дейности.\r\n„Ако трябва да се обяснява на нашите приятели от Босна и Херцеговина, всички компетентни служби на правителството, Министерството на външните работи и европейските въпроси, Министерството на транспорта и инфраструктурата – всички ще го направят“, гарантира Пленкович. \r\nПремиерът подчерта, че продължаващата подкрепа на Хърватия за хърватските проекти в Босна и Херцеговина свидетелстват за желанието за развиване на двустранните отношения. Той отбеляза, че Загреб ще работи за насърчаване на икономическото сътрудничество и политическия диалог между двете държави.\r\nПо-рано Сараево отправи предупреждения към Загреб, че ако Хърватия продължи дейностите за изграждане на Пелешацкия мост, Босна и Херцеговина ще предложи едностранно обявяване на суверенитет в тази част на Адриатическото крайбрежие, като не изключи възможността да бъде открита и процедура пред пред компетентните съдебни органи.Тереза Герова", "date": "2017.09.06", "title": "Андрей Пленкович: Пелешацкият мост ще бъде построен на територията на Хърватия"}
{"url": "http://www.focus-news.net/news/2017/09/06/2432994/stefan-shivachev-rim-plovdiv-patyat-kam-blagosastoyanieto-na-balgarskiya-narod-e-kauzata-koyato-tryabva-da-ni-obedinyava.html", "text": "Пътят към благосъстоянието на българския народ е каузата, която трябва да ни обединява днес. Това каза за Радио „Фокус“ – Пловдив директорът на Регионален исторически музей - Пловдив Стефан Шивачев. По думите му основният исторически извод от Съединението на България е, че само когато един народ е обединен около една кауза, тя може да бъде реализирана. „Актът на Съединението показва това, защото целият народ, цялото българско общество осъществяват напълно единодушно Съединението и неговата защита. За жалост последвалите исторически събития водят до разединение на българите. Имам предвид събитията през 1923 година, през Втората световна война, след 9-ти септември 1944 година. За съжаление ние българите губим тази способност да се обединяваме, да изведем национални приоритети, около които да се обединим\", каза още директорът на Регионалния исторически музей. Според Шивачев последните десетилетия доказват, че освен политическата класа, много трудно се обединява обществото за реализацията на дадена цел. „Не бива да забравяме също, че повече от 60 години вече, Европа е континент на мира, и ние имаме възможност да живеем за първи път в нашата история толкова дълъг период без война, защото войната е свързана с жертви, катастрофи и други последствия. Друг е въпросът дали се обединяваме около просперитета на българския народ или непрекъснато вбиваме клинове в тази цел. Важен е и въпросът имаме ли достойни днес държавници, които да поведат народа ни към реализация този приоритет. Няма нищо по-добро за един народ от това той да има своите достойни водачи, когато трябва да бъде поведен в реализацията на една добра кауза“, коментира Стефан Шивачев.\r\n\"Традиционно историческият музей в Пловдив подарява празнична изложба на жителите и гостите на града по повод деня на съединението – 6-ти септември\", съобщи директорът на музея Стефан Шивачев. По думите му изложбата тази година е озаглавена Непознатата война като предлага на вниманието на посетителите малко известни факти, предмети и документи за българското участие в първата световна война. Празничната изложба включва близо 200 експоната, заяви Стефан Шивачев. „Регионален исторически музей - Пловдив притежава огромна колекция от огнестрелни оръжия, стрелкови оръжия (пушки, пистолети) бомби, снаряжения, саби и всичко това, което е характерно за армията през този период. Всичко това представлява голяма историческа ценност и предполагам, че посетителите на изложбата ще бъдат впечатлени“, каза още Шивачев. По думите му друг основен акцент в изложбата „Непознатата война“ са рисунките на капитан Владимир Чомаков, който успява да увековечи ежедневието на българските войници. \"Творбите му са предоставени за съхранение в Регионален исторически музей - Пловдив от неговата внучка, която сега живее в Германия\", добави Стефан Шивачев. „Показваме една много интересна колекция от 6 рисунки на капитан Владимир Чомаков-внук на д-р Стоян Чомаков. Капитан Чомаков участва в епопеята на българската конница в Добруджа. Той освен достоен български офицер, се оказа че е много добър художник и е рисувал устремните атаки на конницата,така също и ежедневието на войниците“, посочи директорът на музея. По думите му за първи път ще бъдат презентирани и заснетите материали от експедицията „По бойния път на Девети пехотен пловдивски полк”, проведена в Гърция, Турция и Македония от екип на музея. Шивачев отбеляза, че специален фокус в изложбата е отправен и към живота на пловдивските войници, взели участие в бойните действия на фронта. „Създадохме база данни на всички загинали във войната пловдивчани. Тя включва данни за това къде са родени, за семействата им, къде са служили, къде са загинали, къде са погребани и още интересни факти около живота им. Всичко това ще бъде достъпно посредством компютър, който ще бъде поставен в залата на изложбата“, добави историкът. Шивачев каза още, че изложбата „Непознатата война“ е една достойна стъпка на музея и на Пловдив в отбелязване на 100-годишния юбилей за Първата световна война. Изложбата ще бъде официално открита тази вечер, от 19.45 часа, в зала „Съединение” на Регионален исторически музей – Пловдив. Експозицията може да бъде разгледана до месец юни 2018 година.\r\nКристиян ГАРОВ", "date": "2017.09.06", "title": "Стефан Шивачев, РИМ - Пловдив: Пътят към благосъстоянието на българския народ е каузата, която трябва да ни обединява"}
{"url": "http://www.focus-news.net/news/2017/09/06/2432995/haskovo-sastezanie-po-prilozhno-koloezdene-se-provede-v-grada.html", "text": "Състезание по приложно колоездене се проведе в Хасково днес. Проявата е част от програмата на Общината в дните, посветени на празника на Хасково - 8 септември. Това съобщиха от пресцентъра на Община Хасково. \r\nНад 20 деца, разпределени в различни възрастови групи, изпробваха уменията си в управление на велосипед по специално разчертано трасе. Най-добрите получиха награди, а всички грамоти за участие. \r\nСъстезанието се провежда заедно с хасковския клуб по колоездене.", "date": "2017.09.06", "title": "Хасково: Състезание по приложно колоездене се проведе в града"}
{"url": "http://www.focus-news.net/news/2017/09/06/2432996/gratskiyat-premier-aleksis-tsipras-balgariya-i-gartsiya-biha-mogli-da-izigrayat-rolyata-na-most-mezhdu-es-i-rusiya.html", "text": "Нашите две страни биха могли да изиграят ролята на мост между ЕС и Русия. Съществуват исторически връзки, свързани с Русия, които биха могли да улеснят такъв мост. Това каза гръцкият премиер Алексис Ципрас след подписването на Меморандум за транспортен коридор между България и Гърция, предаде репортер на Агенция „Фокус“. „Основна характеристика на сътрудничеството ни не е, че става въпрос за агресивно сътрудничество, насочено срещу трети страни или да се окопаем срещу други страни. Сътрудничеството ни цели да укрепи стабилността и развитието на по-широкия регион“, обясни той. „Регионът не само е страдал много в миналото, но да не забравяме, че това е южната граница на Европа. Един район с особено геостратегическо значение“, коментира Алексис Ципрас. „Без нашият принос ЕС не може да се справи пред редица предизвикателства, пред които е изправен“, заяви той. „Откриват се и дискусиите за бъдещето на Европа, водят се дебати за изгледа на Европа, участваме в тях не като наблюдатели, а допринасяме дейно за обогатяването на тези разговори“, посочи гръцкият премиер. „Денят на Съединението в България е интересна символика. Действително днес обединяваме усилията си, свързваме Егейско с Черно море и с Дунав“, каза още той.\r\nБиляна ИВАНОВА", "date": "2017.09.06", "title": "Гръцкият премиер Алексис Ципрас: България и Гърция биха могли да изиграят ролята на мост между ЕС и Русия"}
{"url": "http://www.focus-news.net/news/2017/09/06/2432997/afp-evropeyskiyat-sad-othvarli-zhalbite-na-ungariya-i-slovakiya-sreshtu-mehanizma-za-razpredelenie-na-bezhantsi.html", "text": "В сряда, 6 септември, Европейският съд отхвърли жалбите на Унгария и Словакия срещу механизма за разпределение на бежанци сред държавите от Общността, предава AFP.\r\n„Съдът отхвърля жалбите, подадени от Словакия и Унгария срещу временния механизъм за задължително преместване на търсещите убежище\", се казва в решението на органа.Тереза Герова", "date": "2017.09.06", "title": "AFP: Европейският съд отхвърли жалбите на Унгария и Словакия срещу механизма за разпределение на бежанци"}
{"url": "http://www.focus-news.net/news/2017/09/06/2432998/premierat-boyko-borisov-edin-ot-problemite-na-balkanite-e-vaprosat-koya-darzhava-e-nay-velika-tragnem-li-po-tazi-ploskost-istoriyata-e-dostatachno-yasna.html", "text": "Един от проблемите на Балканите е въпроса коя държава е най-велика. Тръгнем ли по тази плоскост историята е достатъчно ясна. Това каза премиерът Бойко Борисов в Кавала след подписването на Меморандум за транспортен коридор между България и Гърция, предаде репортер на Агенция „Фокус“. „Стигнахме до извода, че е по-добре да обединим икономиките, после лесно ще стигнем до извода кой е най-великият“, заяви той. „Ние сме скромни с Ципрас, не си поставяме свръх очаквания. Имахме възможност много да си поговорим за развитието на региона, затова си позволявам да говоря в множествено число“, коментира Бойко Борисов. Той обясни, че на 3 октомври ще се проведе среща между премиерите на Гърция, България, Румъния и Сърбия, на която ще се обсъди включването на Румъния и Сърбия в проекта за транспортен коридор. \r\nБиляна ИВАНОВА", "date": "2017.09.06", "title": "Премиерът Бойко Борисов: Един от проблемите на Балканите е въпросът коя държава е най-велика, тръгнем ли по тази плоскост историята е достатъчно ясна"}
{"url": "http://www.focus-news.net/news/2017/09/06/2432999/sport-kevin-andersan-i-pablo-karenyo-busta-shte-igrayat-na-polufinala-na-us-open.html", "text": "Кевин Андерсън и Пабло Кареньо Буста ще играят на полуфинала на Откритото първенство на САЩ, след като спечелиха мачовете от четвъртфиналите на последния за годината турнир от „Големия шлем“.\r\nКареньо Буста победи аржентинеца Диего Шварцман с 6:4, 6:4, 6:2 в мач, продължил два часа. В по-късния двубой южноафриканският тенисист Андерсън победи Сам Куери от САЩ с 7:6, 6:7, 6:3, 7:6 за близо три часа и половина.", "date": "2017.09.06", "title": "Спорт: Кевин Андерсън и Пабло Кареньо Буста ще играят на полуфинала на US Open"}
{"url": "http://www.focus-news.net/news/2017/09/06/2433000/veliko-tarnovo-desetki-zhiteli-i-gosti-na-grada-se-vklyuchiha-v-otbelyazvaneto-na-132-godini-ot-saedinenieto-na-knyazhestvo-balgariya-s-iztochna-rumeliya.html", "text": "Десетки жители и гости на града се включиха в отбелязването на 132 години от Съединението на Княжество България с Източна Румелия, предаде репортер на Радио “Фокус” – Велико Търново. Празничната програма започна с военен ритуал за издигане знамето на Република България и продължи с тържествено слово на кмета на Общината Даниел Панов. Той заяви, че жителите на Велико Търново имат значима роля в историческия процес на обединението на България в една държава и подготовката за Съединението. На 29 август 1878 година в Търново е създаден първият комитет „Единство“. Литературна композиция, посветена на обединението между Княжество България и Източна Румелия, представиха възпитаници на Природо-математическата гимназия „Васил Друмев“. Празничната програма продължи с благослов пред паметника „Майка България“, отслужен от свещеноиконом Славчо Иванов. С военен ритуал официалните лица, жители и гости на Велико Търново поднесоха венци и цветя. Честванията приключиха с тържествен марш, извършен от почетния караул на Национален военен университет „Васил Левски“ по главната улица в града. Присъстваха народни представители, общински съветници, представители на държавни и общински институции, общественици и граждани. Честванията по повод деня на Съединението във Велико Търново ще приключат с Аудиовизуалният спектакъл „Царевград Търнов-звук и светлина“ в 21.30 часа. Шоуто може да бъде наблюдавано от площад „Цар Асен I”.\r\nНадежда КРЪСТЕВА", "date": "2017.09.06", "title": "Велико Търново: Десетки жители и гости на града се включиха в отбелязването на 132 години от Съединението на Княжество България с Източна Румелия"}
{"url": "http://www.focus-news.net/news/2017/09/06/2433001/blagoevgrad-s-tarzhestven-ritual-na-ploshtad-georgi-izmirliev-byaha-otbelyazani-132-godini-ot-saedinenieto.html", "text": "С тържествен ритуал на площад „Георги Измирлиев“ бяха отбелязани 132 години от Съединението, предаде репортер на Радио „Фокус“ – Пирин. Точно в 11.00 часа под звуците на Националния химн на Република България в изпълнение на Биг Бенд – Благоевград започна честването на празника. На площад „Георги Измирлиев“ пред паметната плоча на загиналите във войните за Обединението и Независимостта на България политици, общественици, културни дейци и граждани сведоха глава в знак на признателност пред героите на България. В ритуалът по полагане на цветя и венци участие взеха кметът на Благоевград д-р Атанас Камбитов, заместник-областният управител Иван Стоянов, председателят на Общински съвет – Благоевград Радослав Тасков, народният представител и областен координатор на ПП ГЕРБ Даниела Савеклиева, политици от различни политически партии, представители на патриотични организации, свещеници от Благоевград, директори на културни институции и граждани.\r\nЛивия НИНОВА", "date": "2017.09.06", "title": "Благоевград: С тържествен ритуал на площад „Георги Измирлиев“ бяха отбелязани 132 години от Съединението"}
{"url": "http://www.focus-news.net/news/2017/09/06/2433002/afp-ispaniya-i-maroko-sa-razbili-dzhihadistka-kletka-podgotvyashta-mashtabni-ataki.html", "text": "Властите на Испания и Мароко са арестували шестима предполагаеми джихадисти, подготвяли „мащабни атаки\", съобщи вътрешното министерство в Мадрид в сряда, предава AFP.\r\nИспанската полиция и мароканските служби за сигурност „разбиха джихадистка терористична клетка, съставена от шестима души \", се казва в съобщение на ведомството, от което става ясно, че петима от тях са арестувани в Мароко и един в Мелиля - испански анклав в Северна Африка.Тереза Герова", "date": "2017.09.06", "title": "AFP: Испания и Мароко са разбили „джихадистка клетка“, подготвяща „мащабни атаки\""}
{"url": "http://www.focus-news.net/news/2017/09/06/2433003/kyustendil-132-godini-ot-saedinenieto-na-knyazhestvo-balgariya-i-iztochna-rumeliya-byaha-otbelyazani-s-podnasyane-na-ventsi-i-tsvetya-na-ploshtad-velbazhd.html", "text": "132 години от Съединението на Княжество България и Източна Румелия бяха отбелязани тържествено в Кюстендил, предаде репортер на Радио „Фокус” – Кюстендил. Празничната програма започна с издигането на националния флаг на Арката на площад „Велбъжд” и изпълнение на националния химн на Република България от професионалния духов оркестър. На отбелязването на празника присъстваха областният управител Виктор Янев и кметът на Община Кюстендил Петър Паунов. Местната власт беше представена и от председателя на Общинския съвет Михаела Крумова. На честването присъстваха и представители на политически и неправителствени организации, както и на патриотични сдружения и съюзи. В словото, посветено на празника беше посочено, че на 6 септември 1885 година българският народ извършва едно от най-забележителните дела в своята нова история – Съединението на Северна и Южна България, а този ден се е превърнал в символ на националното единство. Присъстващите изразиха своя поклон пред смелостта и подвига на хората, чието родолюбие и гражданска доблест дават днес правото на всички да се наричат с гордото име българи. В знак на признателност бяха поднесени венци и цветя пред паметника „Булаир”.\r\nВенцеслав ИЛЧЕВ", "date": "2017.09.06", "title": "Кюстендил: 132 години от Съединението на Княжество България и Източна Румелия бяха отбелязани с поднасяне на венци и цветя на площад „Велбъжд”"}
{"url": "http://www.focus-news.net/news/2017/09/06/2433004/prezidentat-rumen-radev-balgariya-mozhe-da-se-prevarne-v-mezhdunaroden-tsentar-za-obuchenie-na-sastezatelki-i-trenyori-po-hudozhestvena-gimnastika.html", "text": "България може да се превърне в международен център за обучение на състезателки и треньори по художествена гимнастика. Успехите на българските спортисти многократно надхвърлят условията, в които те тренират и живеят. Време е държавните институции и бизнесът да обединят усилията си и да инвестират в създаването на модерни центрове за подготовка, в областите, в които българският спорт има традиции и успехи на световно равнище. Една от тях безспорно е българската художествена гимнастика. Това заяви президентът Румен Радев, който разговаря днес на „Дондуков“ 2 с треньорите и момичетата от ансамбъла по художествена гимнастика на България, съобщиха от прессекретариата на държавния глава. Той подчерта, че страната ни трябва да се стреми към преустановяване на практиката да се постига „от нищо нещо“ и да насърчи както масовият спорт, така и традиционно силните за България спортни дисциплини. \r\nСпоред държавния глава в България може да бъде създадена международна академия за художествена гимнастика, която да обединява целия процес на обучение, подготовка, рехабилитация и почивка на български и международни отбори. „България има нужда от „дом“ на художествената гимнастика, в който да бъдат събрани всички успехи в тази сфера, които да възпитават и вдъхновяват хиляди деца да се занимават със спорт“, подчерта президентът Радев. На срещата беше отбелязано също така, че на практика няма държава с постигнати успехи в художествената гимнастика, в която да не работят и български треньори, и това налага да бъдат търсени възможности за запазване и развитие на националния потенциал в този спорт. \r\nПрезидентът поздрави българските гимнастички за спечелените титли от Световното първенство в Пезаро, Италия. „Изключителните ви резултати показват, че с несломим спортен дух, трудолюбие и всеотдайност всяко предизвикателство е преодолимо. Вие обединявате българския народ и безспорните ви победи са повод за национално самочувствие и гордост. Те вдъхват оптимизъм, че българската художествена гимнастика освен утвърдени традиции има и блестящо бъдеще“, заяви държавния глава. \r\n„Не само спечелените медали, но преди всичко емоциите и националното обединение, които предизвикаха победите на ансамбъла ни, са нашият стимул да вървим напред“, заяви председателят на Българската федерацията по художествена гимнастика Илиана Раева. Тя добави, че отношението и подкрепата на институциите са стимул българската художествена гимнастика да продължава да вдъхновява с любовта си към спорта и да покорява нови върхове. „Вълнението за предстоящото Световно първенство по художествена гимнастика през 2018 година, което ще се поведе в България, е огромно. Много ансамбли на други държави ще дойдат да се подготвят при нас“, заяви още Илиана Раева.", "date": "2017.09.06", "title": "Президентът Румен Радев: България може да се превърне в международен център за обучение на състезателки и треньори по художествена гимнастика"}
{"url": "http://www.focus-news.net/news/2017/09/06/2433005/mitropolit-nikolay-v-nachaloto-na-tretoto-hilyadoletie-imeto-na-balgariya-se-utvardi-kato-garant-za-sigurnost-i-za-stabilnost.html", "text": "В началото на третото хилядолетие името на България, като една от най-старите европейски държави окончателно се утвърди като гарант за сигурност и за стабилност, като страна на достоен, трудолюбив и свободен народ. Това каза пловдивският митрополит Николай в словото си по време на тържествения молебен в катедралния храм „Света Богородица“, предаде репортер на Радио „Фокус” - Пловдив. „Паметна и свещена за всяко българско сърце е днешната дата и празникът, който ни събира под сводовете на храма в този септемврийски ден – Деня на съединението на разкъсаната някога българска държава и на тържеството на свободния и независим български дух”, добави митрополит Николай. Според него възторг и заслужена гордост изпълват душите и сърцата на всеки един от нас при спомена за това родолюбиво, величаво и свято дело, каквото е Съединението, и при спомена за всички наши предшественици, които са намерили в себе си воля да се противопоставят на силните на деня, за да съберат в едни граници разпиляното ни отечество и да обединят изстрадала България. „Онези, които са искали да покажат и докажат на себе си и на света, че българският дух е жив и свободен и че не може да бъде угасено туй, що не гасне”, добави митрополит Николай. По думите му от онези събития ни делят повече от 132 години – период, през който страната и народа ни преминаха през всевъзможни изпитания, но въпреки това България се е утвърдила като гарант на сигурност и стабилност.\r\nЦветана ТОНЧЕВА", "date": "2017.09.06", "title": "Митрополит Николай: В началото на третото хилядолетие името на България се утвърди като гарант за сигурност и за стабилност"}
{"url": "http://www.focus-news.net/news/2017/09/06/2433006/predsedatelyat-na-parlamenta-dimitar-glavchev-saedinenieto-e-venets-na-mnogogodishnite-i-neprestanni-usiliya-i-borbi-na-razdelenoto-ni-otechestvo.html", "text": "Съединението е венец на многогодишните и непрестанни усилия и борби на разделеното ни Отечество. Това каза председателят на Народното събрание Димитър Главчев по време на отбелязването на 132-ата годишнина от Съединението в Мавзолея-костница на княз Александър І Батенберг, предаде репортер на Агенция „Фокус“. „Днес цялата страна чества за 132 - ри път една от най-светлите дати в новата ни история – Денят на Съединението. Спомняме си онези паметни дни, когато всенародния дух и общата воля намират най-ярка изява“, каза Главчев. Той посочи, че днес се връщаме към тази дата, несъмнено защото чувстваме, че ни липсва чувството на национално обединение около национална кауза. По думите му на 132-ата годишнина от онзи исторически ден не можем още да не си дадем сметка, че един народ е обединен, когато върви напред, обединен от общи цели. „Сега дългът ни е общ, и пред паметта на апостолите на българската свобода и Съединение и пред днешния и утрешния ден на страната ни, на дедите ни, на децата ни“, каза той. „Честит празник!“, завърши председателят на НС. \r\nДеница КИТАНОВА", "date": "2017.09.06", "title": "Председателят на парламента Димитър Главчев: Съединението е венец на многогодишните и непрестанни усилия и борби на разделеното ни Отечество"}
{"url": "http://www.focus-news.net/news/2017/09/06/2433007/ekathimerini-gratskite-pozharnikari-prodalzhavat-borbata-za-ovladyavane-na-gorskiya-pozhar-v-pilaya.html", "text": "Гръцките пожарникари се борят с огнена стихия, обхванала борова гора в Пилая, разположена в северозападната част на страната, съобщава електронното издание Ekathimerini.\r\nОколо 60 пожарникари с 23 противопожарни превозни средства, един хеликоптер и два самолета се справят с огъня, който избухна в късните часове на вторник.\r\nНяма опасност за разположените в близост къщи, увериха от пожарната служба. Тереза Герова", "date": "2017.09.06", "title": "Ekathimerini: Гръцките пожарникари продължават борбата за овладяване на горския пожар в Пилая"}
{"url": "http://www.focus-news.net/news/2017/09/06/2433008/kyustendil-25-godishen-mototsikletist-e-zaginal-pri-katastrofa-v-selo-kraynitsi.html", "text": "25-годишен мотоциклетист е загинал при катастрофа в село Крайници, съобщиха от ОДМВР – Кюстендил. Снощи, малко преди 20.30 часа, на пътя между селата Червен брег и Крайници, община Дупница, е възникнало тежко пътнотранспортно произшествие между лек автомобил „Алфа Ромео“ и мотоциклет. Водачът на мотоциклета – 25-годишен мъж от село Червен брег, е загинал на място. Водачът на лекия автомобил – 31-годишен мъж от селото, е настанен в столична болница с лицево-челюстна травма и без опасност за живота. Взета му е кръвна проба за наличие на алкохол. Започнато е досъдебно производство в Районно управление – Дупница, уведомен е и дежурен прокурор.", "date": "2017.09.06", "title": "Кюстендил: 25-годишен мотоциклетист е загинал при катастрофа в село Крайници"}
{"url": "http://www.focus-news.net/news/2017/09/06/2433009/mitropolit-nikolay-kato-narod-i-kato-obshtestvo-nie-neryadko-dopuskame-da-ni-rakovodi-duhat-na-razedinenieto.html", "text": "Като народ и като общество ние нерядко допускаме да ни ръководи не заветът на съединението, а духа на разединението, пренебрегвайки така оставеният ни от нашите предшественици образец. Това каза пловдивският митрополит Николай в словото си по време на тържествения молебен в катедралния храм „Света Богородица“, предаде репортер на Радио „Фокус” - Пловдив. „Ето защо на този тържествен и празничен ден ние сме призвани не само да отдадем почит на онези, които извършиха делото на съединението, но и да се вгледаме в себе си, в това което води нашето съвременно общество”, добави митрополитът. \"Призвани сме да видим дали това е духът на единството и съединението, или духът на разпада и на разпиляването, да си спомним казаното от Господ Исус Христос, че всяко царство, разделено на части запустява и няма да устои и да се поучим да стоим твърдо зад завещаното ни от нашите предци”, каза още митрополит Николай. Той призова духът на единството никога да не оставя нашия народ, неговата държава и общество и неговата майка Българската православна църква. „Нека никога не позволяваме да надделеят в общественото ни съзнание духът на разединението, нека имаме пред очи примера на нашите предшественици, извоюван през далечната 1885 година и да пазим нашето единство, за да пребъде нашата страна, с усилията на всеки един от нас”, каза още митрополит Николай. По думите му свещеният християнски дълг повелява на този ден да отправим молитва за вечен и блажен покой на всички, отдали живота си за единството и независимостта на България, но и да се вдъхновим от примера на тяхната вяра, жертвоготовност и родолюбие. „В този свещен ден отправяме молитва за благословението на съкровеното ни отечество. Празнувайки празника на града ни, ние просим Божията благодат да пребъде над него и жителите му да живеят в мир, благоденствие и душевно спасение”, каза още митрополит Николай.\r\nЦветана ТОНЧЕВА", "date": "2017.09.06", "title": "Митрополит Николай: Като народ и като общество ние нерядко допускаме да ни ръководи духът на разединението"}
{"url": "http://www.focus-news.net/news/2017/09/06/2433010/kyustendil-mazh-e-zaginal-pri-katastrofa-v-grad-rila.html", "text": "Мъж е загинал при катастрофа в град Рила, съобщиха от пресцентъра на Областна дирекция на МВР – Кюстендил. Вчера 24-годишна жена, управлявайки лек автомобил „Рено“, губи контрол над автомобила и се удря в бетонен бордюр край пътя в района на град Рила. Пристигналите на местопроизшествието служители на Районно управление – Рила са установили шофьорката и майка й. Двете жени са съобщили, че с тях е пътувал и бащата на водачката, който е транспортиран до Спешния център в Благоевград. След около 3 часа е постъпило съобщение в РУ Рила, че настаненият след произшествието пациент е починал. По случая е започнато досъдебно производство в РУ Рила, уведомен е дежурен прокурор.", "date": "2017.09.06", "title": "Кюстендил: Мъж е загинал при катастрофа в град Рила"}
{"url": "http://www.focus-news.net/news/2017/09/06/2433011/hurriyet-v-turtsiya-e-likvidiran-samoubiystven-atentator-podgotvyal-ataka-sreshtu-politseyski-uchastak-v-mersin.html", "text": "Турските сили за сигурност са ликвидирали в петък самоубийствен атентатор, подготвял терористично нападение срещу полицейски участък в южната провинция Мерсин, съобщава вестник Hurriyet.\r\nГлавният прокурор на вилаета Мустафа Еркан информира, че полицията е застреляла „самоубийствен атентатор“, който е планирал да извърши атака срещу полицейски участък. Той сподели мнение, че нападателят вероятно е член на близкоизточната радикална групировка „Ислямска държава“, като допълни, че по-късно властите ще направят по-подробно изявление за инцидента. \r\nЕркан разкри единствено, че е била иззета жилетка с експлозиви, принадлежаща на ликвидирания нападател. Силите за сигурност продължават проверката на място.Тереза Герова", "date": "2017.09.06", "title": "Hurriyet: В Турция е ликвидиран самоубийствен атентатор, подготвял атака срещу полицейски участък в Мерсин"}
{"url": "http://www.focus-news.net/news/2017/09/06/2433012/kmetat-na-sofiya-yordanka-fandakova-da-pomnim-saedinenieto-oznachava-da-znaem-che-golyamata-ni-sila-kato-narod-e-v-tova-da-sme-zaedno.html", "text": "Да помним Съединението означава да знаем,  че голямата ни  сила като народ е в това да сме заедно. Това каза кметът на Столична община Йорданка Фандъкова по време на отбелязването на 132-ата годишнина от Съединението в Мавзолея-костница на княз Александър І Батенберг, предаде репортер на Агенция „Фокус“.   „Нуждаем се днес от този урок и от този пример за непримиримост в защита на стремежите на нацията“, допълни Фандъкова. Кметът на София посочи, че  Съединението е каузата, зад която остават непримирими българите и държавниците от онова време.  По думите й е нужно  да помним имената на княз Александър Първи Батенберг, Захари Стоянов, Стефан Стамболов, Георги Странски, Данаил Николаев и други, които са имали волята да обявят Съединението и да покажат, че българите имат силата сами да пишат своята история. \r\nКметът на София посочи, че само 7 години след Берлинския конгрес българите налагат своята собствена воля, без да молят за подкрепа. „Съединението на България показва ясно, че силата на една нация е в силата на нейния дух, във висотата на целите, в единението и копнежите на сърцата и в дни на лутане неговата светлина чертае пътя“, заяви Фандъкова. По думите й Съединението показва, че това, което ни обединява е добруването на българския народ. \r\nДеница КИТАНОВА", "date": "2017.09.06", "title": "Кметът на София Йорданка Фандъкова: Да помним Съединението означава да знаем, че голямата ни сила като народ е в това да сме заедно"}
{"url": "http://www.focus-news.net/news/2017/09/06/2433013/d-r-atanas-kambitov-kmet-na-blagoevgrad-saedinenieto-tryabva-da-ni-sluzhi-kato-urok-che-kogato-vsichki-zaedno-otstoyavame-nashata-kauza-i-interesi-neshtata-se-sluchvat.html", "text": "Съединението трябва да ни служи като урок, че когато всички заедно отстояваме нашата кауза и интереси, нещата се случват. Това каза пред Радио „Фокус“ – Пирин д-р Атанас Камбитов, кмет на Благоевград. По думите му в днешно време има много каузи, зад които трябва да заставаме всички. „Днес за съжаление има и много неща, които ни разделят, но има и такива, които ни обединяват и аз мога да дам един пример, който е от последния месец, месец и половина – подкрепата на всички по отношение на Договора за добросъседство между България и Македония. С по задна дата такъв пример е идеята за това подкрепата България да влезе в Европейския съюз. По този начин трябва да отстояваме нашите национални позиции“, каза още д-р Атанас Камбитов. Той посочи, че през 1885 година, когато Съединението на Княжество България и Източна Румелия става факт международната обстановка е била доста по-сложна от днешната, а Великите сили твърдо са стояли против Съединението. Кметът Камбитов отбеляза, че въпреки това с общи усилия нещата се случват, което би трябвало днес да ни служи като урок от историята.\r\nЛивия НИНОВА", "date": "2017.09.06", "title": "Д-р Атанас Камбитов, кмет на Благоевград: Съединението трябва да ни служи като урок, че когато всички заедно отстояваме нашата кауза и интереси, нещата се случват"}
{"url": "http://www.focus-news.net/news/2017/09/06/2433014/svetlana-petrova-istorik-saedinenieto-e-edna-ot-vazhnite-stapki-na-balgarskiya-narod-po-patya-kam-natsionalnoto-obedinenie.html", "text": "Датата 6 септември свързваме с едно изключително събитие от новата ни история – Съединението на Княжество България и Източна Румелия. Това каза за Радио „Фокус“ – Пазарджик Светлана Петрова, историк от Пазарджик. Според нея това е една от важните стъпки, които българският народ предприема по пътя към Националното обединение, наложил се след подписването на Берлинския договор от 1878 година, който разпокъсва етническата територия, населени с българи на 5 части. „Фактически новата държава, която се появява на картата на Европа като чисто българска, е само Княжество България. Пазарджик попада в областта Източна Румелия, която е със специално управление като автономна област към Османската империя. За това още с първите дни след подписването на Берлинския договор започва така нареченото съединистко или обединително движение за възстановяване на България в етническите и граници“, коментира Петрова. Тя отбеляза, че Съединението свързва двете най-големи части от разпокъсаната територия на българите. „То е определено от европейската и българската историография като българско дело и българско завоевание, тъй като е извършено изцяло с български участници, подкрепено от българската дипломация и защитено от младата българска войска в последвалата го Сръбско-българска война за защита на Съединението“, коментира Петрова.\r\nАлбена ЖИЛЕКОВА", "date": "2017.09.06", "title": "Светлана Петрова, историк: Съединението е една от важните стъпки на българския народ по пътя към Националното обединение"}
{"url": "http://www.focus-news.net/news/2017/09/06/2433015/sport-dve-amerikanki-se-klasiraha-za-polufinala-na-us-open.html", "text": "Винъс Уилямс победи чехкинята Петра Квитова с 6:3, 3:6, 7:6 и се класира за полуфинала на Откритото първенство на САЩ. \r\nВ другия четвъртфинал в турнира при жените Слоун Стивънс спечели с  6:3, 3:6, 7:6 срещу Анастасия Севастова от Латвия след два часа и половина игра.\r\nЕдна от финалистките в последния за годината турнир от „Големия шлем“ ще бъде определена в двубоя между американките Винъс Уилямс и Слоун Стивънс.", "date": "2017.09.06", "title": "Спорт: Две американки се класираха за полуфинала на US Open"}
{"url": "http://www.focus-news.net/news/2017/09/06/2433016/dzhumhuriet-v-turtsiya-likvidiraha-kamikadze-pri-opit-da-vzrivi-politseyski-uchastak.html", "text": "Обезвреден е терорист-камикадзе тази сутрин в южната турска провинция Мерсин, информира електронното издание на вестник „Джумхуриет”. Това е станало към 09.30 ч. в близост до полицейски участък и намираща се редом до него сграда на регионалното управление на Националната разузнавателна организация (МИТ). Според твърденията, мъж на около 30 години е привлякъл вниманието със съмнителното си поведение и е бил проследен. Не се е подчинил на заповедта да спре и е бил прострелян смъртоносно. Това е станало на 30 метра от полицейския участък. След това е установено, че носи пояс с бомба, районът е отцепен, а специалисти по обезвреждане на взривове все още работят на място, посочва още изданието. Георги Димов", "date": "2017.09.06", "title": "Джумхуриет: В Турция ликвидираха камикадзе при опит да взриви полицейски участък"}
{"url": "http://www.focus-news.net/news/2017/09/06/2433017/stara-zagora-v-grada-se-provede-tarzhestven-voenen-ritual-za-132-ta-godishnina-ot-saedinenieto.html", "text": "С тържествен военен ритуал днес в Стара Загора бяха поднесени венци и цветя пред Паметника на загиналите във войните старозагорци в парк „Александър Стамболийски“. Това съобщиха от пресцентъра на общината. Административното ръководство на града и десетки граждани отбелязаха 6 септември – 132-та годишнина от Съединението на България. \r\nКомандирът на Втора механизирана бригада бриг. ген. Костадин Кузмов поздрави присъстващите с празника и припомни в словото си историята на великото дело на Съединението. Той отправи послание народ и държава да се ръководят от девиза „Съединението прави силата“ и да живеем така, че да я има България и за в бъдеще. \r\nПред светлия подвиг на дейците на Съединението военнослужещи от Втора механизирана бригада поднесоха  венци от Община Стара Загора и Старозагорския гарнизон, Общински съвет Стара Загора и областният управител на област Стара Загора. Пред Паметника на загиналите старозагорци в Балканската война, Първата и Втората световнa войнa, цветя положиха народни представители, общински съветници, представители на политически партии и  обществени организации, много старозагорци.\r\nВ общоградският ритуал за преклонение пред делото на участниците в Съединението на Княжество България и Източна Румелия участваха народните представители Емил Христов и Радостин Танев, областният управител Гергана Микова, председателят на Общинския съвет Таньо Брайков, зам.-кметовете Иванка Сотирова и Красимира Чахова, общински съветници и общественици.\r\nВ парка започна празничен концерт на АНТП „Зорница“ при НЧ „Климент Охридски 1858“.\r\nДнес в старозагорска община празнуват:\r\n- Празник на село Пряпорец\r\n12.30 ч. НЧ „Хр. Ботев 1928\", с. Пряпорец\r\n- Празник на село Малко Кадиево\r\n18.00 ч. село Малко Кадиево\r\n- Празник на село Остра могила\r\n12.00 часа с. Остра могила\r\n- Празник на село Стрелец\r\n17.30 ч. село Стрелец\r\nТази вечер в 19,30 ч. в парк „Пети октомври“ започва ZagorkaBeerfest2017. Официалното откриване на феста, който продължава до 09.09., е в 20.00 ч.", "date": "2017.09.06", "title": "Стара Загора: В града се проведе тържествен военен ритуал за 132-та годишнина от Съединението"}
{"url": "http://www.focus-news.net/news/2017/09/06/2433018/kyustendil-politseyski-sluzhitel-e-blasnat-ot-shofyor-bez-knizhka-na-ulitsa-buzludzha-v-grada.html", "text": "Полицейски служител е блъснат от шофьор без книжка на улица „Бузлуджа” в града. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Инцидентът е възникнал на 5 септември вечерта, при изпълнение на служебни задължения. Полицаят е настанен в болница със съмнение за комоцио. Мъжът, управлявал лекия автомобил, е задържан за срок от 24 часа. Той е бил без свидетелство за правоуправление. Известен е на полицията с противозаконни деяния, живее в кюстендилския квартал „Изток“. За случилото се е уведомен дежурен прокурор, започнато е досъдебно производство.\r\nВенцеслав ИЛЧЕВ", "date": "2017.09.06", "title": "Кюстендил: Полицейски служител е блъснат от шофьор без книжка на улица „Бузлуджа” в града"}
{"url": "http://www.focus-news.net/news/2017/09/06/2433019/brigaden-general-yavor-mateev-urokat-za-balgariya-ot-tozi-den-e-samo-edin-saedinenieto-pravi-silata.html", "text": "Урокът за България от този ден е само един – Съединението прави силата. Това каза бригаден генерал Явор Матеев, началник на Пловдивския гарнизон и командир на 68-ма бригада Специални сили, предаде репортер на Радио „Фокус” - Пловдив. Според генерал Матеев по-голям урок от това няма и не случайно това е и девиза на родината ни, който води началото си именно от този акт. По думите му се стараем да бъдем обединени и днес, но има още много какво да се направи в тази посока. „Като българин, като християнин и като висш офицер от българската армия аз се чувствам горд на този ден заради направеното от предшествениците ни, тъй като тук е станало съединението на България”, каза бригаден генерал Матеев. Източнорумелийската милиция тогава е тази, която реално спасява акта на Съединението със знаменития си марш за три дни от турската до сръбската граница и с паметните боеве при Сливница, а Източнорумелийската милиция е именно от този регион, така че аз не мога да не бъде горд, защото това са предците на съвременната българска армия”, добави Матеев. Според него с акта на съединението България е доказала на света, че може сама да взима и отстоява решения и своите национални интереси. „Това също е един урок, който ние трябва да имаме предвид в настоящето и бъдещето”, добави бригаден генерал Явор Матеев.\r\nЦветана ТОНЧЕВА", "date": "2017.09.06", "title": "Бригаден генерал Явор Матеев: Урокът за България от този ден е само един – Съединението прави силата"}
{"url": "http://www.focus-news.net/news/2017/09/06/2433020/dha-shefat-na-konstitutsionniya-sad-na-turtsiya-prekloni-glava-pred-erdogan.html", "text": "Председателят на Конституционния съд на Турция Зюхтю Арслан влезе в обяснителен режим, след като в медиите беше тиражирана снимка, от която се вижда как „чинно” прави дълбок поклон пред президента Реджеп Тайип Ердоган, предаде информационната агенция Догу хабер ажансъ (ДХА). Това се е случило по време на официалния прием по повод Деня на победата на 30 август. Шефът на най-висшата съдебна инстанция в Турция твърди, че самата снимка е манипулирана, ретуширана, от неподходящ ъгъл и т.н., а самият той не е правил „чупка в кръста”.  „Като председател на Конституционния съд и в целия ми предишен професионален живот, с изключение на Аллах аз никога не съм се прекланял пред никаква друга сила; не мога и да го направя.”, кълне се Зюхтю Арслан, цитиран от ДХА. Георги Димов", "date": "2017.09.06", "title": "ДХА: Шефът на Конституционния съд на Турция преклони глава пред Ердоган"}
{"url": "http://www.focus-news.net/news/2017/09/06/2433021/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турските сили за сигурност са ликвидирали в петък самоубийствен атентатор, подготвял терористично нападение срещу полицейски участък в южната провинция Мерсин, съобщава вестник Hurriyet.\r\nГлавният прокурор на вилаета Мустафа Еркан информира, че полицията е застреляла „самоубийствен атентатор“, който е планирал да извърши атака срещу полицейски участък. Според него нападателят вероятно е член на близкоизточната радикална групировка „Ислямска държава“, допълвайки, че по-късно властите ще направят по-подробно изявление за инцидента. \r\nЕркан разкри единствено, че е била иззета жилетка с експлозиви, принадлежаща на ликвидирания нападател. Силите за сигурност продължават проверката на място.\r\n*** Гръцките пожарникари се борят с огнена стихия, обхванала борова гора в Пилая, разположена в северозападната част на страната, съобщава електронното издание Ekathimerini.\r\nОколо 60 пожарникари с 23 противопожарни превозни средства, един хеликоптер и два самолета се справят с огъня, който избухна в късните часове на вторник.\r\nНяма опасност за разположените в близост къщи, увериха от пожарната служба.\r\n*** Ако Хърватия продължи дейностите за изграждане на Пелешацкия мост, Министерството на благоустройството на Босна и Херцеговина ще предложи едностранно обявяване на суверенитет на Босна и Херцеговина в тази част на Адриатическото крайбрежие, като не се изключва възможността да бъде открита процедура пред пред компетентните съдебни органи, предупреди министър Адил Османович, пише македонското електронно издание „Локално“. \r\nОсмановиц е информирал хърватския си колега Олег Буткович за съществуващите правни пречки за изграждането на моста в Пелешац.\r\n„Ако вашето министерство, т.е. компетентните органи и органи на Република Хърватия, продължи с дейностите по изграждането на Пелешацкия мост едностранно, със съжаление трябва да ви уведомим, че Министерството на благоустройството на Босна и Херцеговина ще бъде принудено, в рамките на своите компетенции, да задейства процедура за излизане на страната от Договора за държавната граница между Република Хърватска и Босна и Херцеговина“, се казва в писмото на Османович, адресирано до хърватския министър.\r\nВ текста се уточнява, че при подобен случай ще се подходи към едностранно обявяване на суверенните права на Босна и Херцеговина съгласно Конвенцията на ООН за морското право – по начина, по който всички бивши югославски страни, които имат излаз на Адриатическо море, са направили. \r\nНа по-късен етап не е изключено Босна и Херцеговина да потърси правата си пред компетентните съдебни инстанции, съгласно съответните разпоредби на международното право.\r\nОсманович припомни, че идентификацията и маркирането на държавните граници между Босна и Херцеговина и Хърватия е съгласувано през юни 1999 г. с  Договора за държавната граница между двете съседни страни.Агенция „Фокус“ припомня:\r\nБосна и Херцеговина има излаз на Адриатическо море в района на полуостров Пелешац с ширина от осем километра, но крайбрежните води принадлежат на Хърватия. През територията на Босна и Херцеговина минава автомагистрала Е65, свързваща основната част на Хърватия с южните райони, където се намира голямото пристанище Дубровник. Загреб планира да построи мост от континента до полуостров Пелешац, заобикаляйки босненската територия. Тази инициатива предизвика остра реакция в Сараево заради евентуалната загуба на средства от транзита през босненска територия.\r\n*** Министър-председателят на Хърватия Андрей Пленкович подчерта, че Пелешацкият мост ще бъде построен на територията на страната, уверявайки, че съоръжението ще бъде от полза и на съседна Босна и Херцеговина, пише белградското издание Bic.\r\nВ рамките на пресконференция в Ливно, хърватският премиер отбеляза, че правителството в Загрев е на разположение на властите в Босна и Херцеговина, за да обясни всичко, което ги интересува във връзка със строителните дейности.\r\n„Ако трябва да се обяснява на нашите приятели от Босна и Херцеговина, всички компетентни служби на правителството, Министерството на външните работи и европейските въпроси, Министерството на транспорта и инфраструктурата – всички ще го направят“, гарантира Пленкович. \r\nПремиерът подчерта, че продължаващата подкрепа на Хърватия за хърватските проекти в Босна и Херцеговина свидетелстват за желанието за развиване на двустранните отношения. Той отбеляза, че Загреб ще работи за насърчаване на икономическото сътрудничество и политическия диалог между двете държави.\r\nПо-рано Сараево отправи предупреждения към Загреб, че ако Хърватия продължи дейностите за изграждане на Пелешацкия мост, Босна и Херцеговина ще предложи едностранно обявяване на суверенитет в тази част на Адриатическото крайбрежие, като не изключи възможността да бъде открита и процедура пред пред компетентните съдебни органи.\r\n***", "date": "2017.09.06", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/06/2433022/vitseprezidentat-iliyana-yotova-duhat-na-balgarskiya-narod-shte-prebade-chrez-prosveshtenieto-na-detsata.html", "text": "Духът на българския народ ще пребъде чрез просвещението на децата. Това заяви вицепрезидентът Илияна Йотова, която посети Опака по повод празника на града, съобщиха от прессекретариата на държавния глава. „Преди век и половина вашите деди са показали как се взимат важни за съдбата на народа ни решения и са построили първо училище. Тогава хората не са били богати, дори не са имали държава. Обединявала ги е вярата, че най-ценното богатство са децата и знанието. Имали са силата и куража да вземат в ръцете си собственото си бъдеще и това на Родината”, каза Илияна Йотова в приветствието си към жителите и гостите на града. Вицепрезидентът подчерта, че празничните събития ни карат да се върнем към корените, да почерпим мъдрост и сила от делата на предците и родителите ни. „Това не са обикновени празници. Това са дни на тържеството на българския дух и на непреклонността на всеки българин да предаде на децата си любовта към родния край”, посочи Илияна Йотова.   \r\n„Този български край е богат с историята си, с традициите си и с хората си. Пожелавам ви да успеете да покажете на България и на света неговата красота, уникалната му история и съвременните му постижения. Усилията за едно ново бъдеще на този край са една от стъпките за съграждане на онази България, за която всички мечтаем”, каза още вицепрезидентът.   \r\nИлияна Йотова разгледа изложба на местния художник  Николай Ангелов, подредена в местното читалище „Пробуда – 1922” по повод 33-годинината от обявяването на Опака за град. Вицепрезидентът разговаря и с читалищни дейци като подчерта, че колкото по-модерно става обществото ни, толкова повече то има нужда от уникалната българска институция - читалище. „Днес българското читалище се превръща в център на българската духовност. Малко са средствата, които се отделят за съхранението му. За развитието се разчита на родолюбието и българщината на хора като вас”, посочи Илияна Йотова. По думите на вицепрезидента читалището, е единственото място, в което българските деца могат да открият магията на традициите, да се гордеят с постиженията на българското творчество и да придобият самочувствието от връзката с българщината, предавана от поколения на поколения.", "date": "2017.09.06", "title": "Вицепрезидентът Илияна Йотова: Духът на българския народ ще пребъде чрез просвещението на децата"}
{"url": "http://www.focus-news.net/news/2017/09/06/2433023/yambol-gradat-otbelyaza-132-ta-godishnina-ot-saedinenieto-s-izpalnenie-na-yambolskiya-duhov-orkestar.html", "text": "Ямбол почете Съединението на Княжество България и Източна Румелия, един от най-значимите празници в българския национален календар. Това съобщиха от пресцентъра на общината. Отбелязването на 132-рата годишнина от Съединението започна с изпълнения на Ямболския духов оркестър с диригент маестро Васил Шейтанов. В ритуала по издигане на националното знаме участва представителна военна част от Ямболския гарнизон. „Съединението ни завеща най-ценния и важен урок – за да бъдем силни, трябва да бъдем единни“, подчерта в празничното си слово заместник-кмета на община Ямбол Илиана Бицова.\r\nПо време на тържествената церемония бе отслужен благодарствен молебен. Честването на Съединението продължи с шествие до паметника на загиналите за националното ни освобождение, където бяха поднесени венци и цветя.", "date": "2017.09.06", "title": "Ямбол: Градът отбеляза 132-та годишнина от Съединението с изпълнение на Ямболския духов оркестър"}
{"url": "http://www.focus-news.net/news/2017/09/06/2433024/polk-misho-yordanov-voenen-istorik-aktat-na-saedinenieto-e-edna-darzost-da-se-protivopostavish-na-klauzite-na-velikite-sili-se-iska-nemalka-smelost.html", "text": "Актът на Съединението е една дързост - да се противопоставиш на клаузите на Великите сили, се иска немалка смелост. Това каза в интервю за Агенция „Фокус“ военният историк полк. Мишо Йорданов по повод Деня на Съединението, който отбелязваме на 6 септември. „Преди да отговорим на въпроса защо българите се стремят към Съединение, трябва да си отговорим на въпроса кой ги разедини. Разединиха ги Берлинският конгрес и интересите на Великите сили и затова още след подписването на договореностите там, избухва Кресненско-Разложкото въстание, само че то е неподготвено“, обясни полк. Йорданов. По думите му, затова подготовката на Съединението е повсеместна. Полк. Йорданов посочи, че неслучайно един от нашите изтъкнати революционери, какъвто е Захари Стоянов, става председател на Българския таен централен революционен комитет (БТЦРК). „Използвайки опита от организацията на Априлското въстание, той много добре определя главните задачи на този комитет. В организацията, в дейността на Съединението са включени и военните, т.е. главните водачи на Източнорумелийската полиция. Не случайно в първото правителство след Съединението на Източна Румелия с Княжество България има четири военни лица. Това са Димитър Филов, Данаил Николаев, Коста Паница и Димитър Ризов. Ризов не е военен, но е служил като връзка между княза Александър Батенберг и БРТЦК“, обясни историкът. Той посочи, че българският княз също е включен и той неслучайно знае от източнорумелийските представители как върви подготовката по Съединението. По думите му най-главното за подготовката и факторите, които способстват за тази подготовка е, че много добре българските правителствени – Петко Каравелов и Стефан Стамболов, са лавирали между интересите на Великите сили, за да се получи това Съединение и са уцелили момента. „Някои казват, че това е една българска дързост. Да се противопоставиш на клаузите на Великите сили и на Берлинския конгрес, се иска немалка смелост. Иска се изключително дипломатично усещане, за да се уцели моментът, в който трябва да се направи това Съединение и да се отстояват българските интереси“, каза още полк. Йорданов. \r\nДеница КИТАНОВА", "date": "2017.09.06", "title": "Полк. Мишо Йорданов, военен историк: Актът на Съединението е една дързост -  да се противопоставиш на клаузите на Великите сили, се иска немалка смелост"}
{"url": "http://www.focus-news.net/news/2017/09/06/2433025/d-r-dimitar-stefanov-kmet-na-tutrakan-vseki-akt-na-saedinenie-i-na-obedinenie-na-balgarskata-darzhava-se-priema-ot-zhitelite-na-obshtinata-silno-patriotichno.html", "text": "Тутракан има много сходна съдба с Източна Румелия  и всеки акт на съединение и на обединение на българската държава се приема от тутраканци силно патриотично. Това каза за Радио „Фокус“ кметът на Тутракан д-р Димитър Стефанов“ Тутракан е първият освободен град от румънската окупация след Крайовската спогодба. Тутракан има много сходна съдба с Източна Румелия. През 1885 г., това е първият етап от съединението на България и обединението на нацията. Градът е обединен, при нас няма разделение на етноси, всички сме едно цяло. Това, което обединява тутраканци е развитието на самата община. Мисля, че това сме го постигнали с общите усилия на всички партии и етноси. Надявам се, че ще вървим по този път, не на разделението, а на обединяването и развитието на Община Тутракан“ коментира д-р Димитър Стефанов. Той каза още, че на 21 септември – денят в който Тутракан е върнат обратно в границите на България през 1940 година, градът ще отбележи традиционно празникът на града.", "date": "2017.09.06", "title": "Д-р Димитър Стефанов, кмет на Тутракан: Всеки акт на съединение и на обединение на българската държава се приема от жителите на общината силно патриотично"}
{"url": "http://www.focus-news.net/news/2017/09/06/2433026/inzh-daniel-panov-kmet-na-veliko-tarnovo-zhitelite-na-grada-imat-svoya-znachima-rolya-v-istoricheskiya-protses-na-obedinenieto-na-balgariya.html", "text": "Велико Търново и жителите му имат своя значима роля в историческия процес на обединението на България в една държава и в подготовката на Съединението. Това каза в празничното си слово по повод 132-годишнина от Съединението на България, кметът на Велико Търново инж. Даниел Панов, предаде репортер на Радио „Фокус“ – Велико Търново. Той припомни, че на 29 август 1878 година, или една година след Освобождението на Търново, в старата столица е създаден първия български комитет „Единство“. Основателите на комитета са Любен Каравелов, Стефан Стамболов, Жоржо Бончев, Цани Гинчев, д-р Стат Антонов и Георги Живков. „Тези смели и достойни мъже си поставят общонационалната задача – организирана борба за обединение на българските земи. И днес върху фасадата на Старата поща стои паметната плоча, която ни напомня, че един от най-важните държавнически актове от края на 19 век – Съединението, започва именно от Велико Търново. Днес ние свеждаме чела в знак на преклонение и почит пред живота и приноса на всички смели, достойни мъже и жени, великотърновци и българи, които вградиха себе си във величавия народен акт на Съединението“, заяви в празничното си слово Даниел Панов. Той подчерта, че жителите на града пазят спомена и за всички, които са защитили акта на Съединението в Сръбско-българската война. „Славните ни и достойни предци оставиха костите си при Сливница, Гургулят, Цариброд и Пирот, за да защитят не само Съединението, но и българската държавност, чест и достойнство. Почитаме тяхната смелост и родолюбие, тяхното безстрашие да се изправят пред целия свят и да заявят, че свободна България трябва и ще бъде съединена. Длъжни сме не просто да помним и да честваме това събитие. Дължим на народа и на предците си с делата си днес, всеки ден, да бъдем истински родолюбци, да пазим и да надграждаме Съединена България“, заяви кметът. Панов определи Съединението като един от знаковите случаи в националната ни история, в който институциите, политиците, партиите, дипломатите и военните следват безусловно волята на своя народ. „Политиката, личните пристрастия, както и всички други съображения отстъпват пред ясната и категорична народна воля за единство. В своята хилядолетна история държавата и народът ни за съжаление често са ставали заложници на геополитически интереси. Често т. нар. Велики сили са вземали решенията вместо нас и най-често в наш ущърб.\r\nСъединението е историческо събитие, което разкрива характера, решимостта и силата на българския народ да брани своите национални интереси без оглед на международната политика и силните на деня“, посочи Даниел Панов.\r\nНадежда КРЪСТЕВА", "date": "2017.09.06", "title": "Инж. Даниел Панов, кмет на Велико Търново: Жителите на града имат своя значима роля в историческия процес на Обединението на България"}
{"url": "http://www.focus-news.net/news/2017/09/06/2433027/daniela-saveklieva-gerb-6-ti-septemvri-e-edna-ot-nay-znachimite-dati-v-balgarskata-istoriya.html", "text": "6-ти септември е една от най-значимите дати в българската история. Това каза за Радио „Фокус“ – Пирин Даниела Савеклиева, депутат в 44-тото Народно събрание и областен координатор на ПП ГЕРБ за Благоевград. „Това е така не само защото поправя една несправедливост след Берлинския конгрес, а и защото е само и единствено постижение на българския народ, за да се обедини държавата и да върви към пълно обединение на българските територии. Трябва да помним и да знаем, че подвигът на нашите предци е много значим и велик, затова наш дълг е никога да не го забравяме“, каза още Даниела Савеклиева. Тя добави, че и днес основната задача на всички българи и на всички български политици трябва да бъде търсенето на общи каузи, които ще ни накарат да се чувстваме горди, че сме българи. „Трябва да търсим и тези каузи, които ще ни обединят, за да може с общи сили да постигнем големи успехи“, подчерта Даниела Савеклиева.\r\nЛивия НИНОВА", "date": "2017.09.06", "title": "Даниела Савеклиева, ГЕРБ: 6-ти септември е една от най-значимите дати в българската история"}
{"url": "http://www.focus-news.net/news/2017/09/06/2433028/vratsa-s-tarzhestvena-tseremoniya-pred-pametnika-na-zaginalite-vav-voynite-lavcheto-be-otbelyazana-132-ata-godishnina-ot-saedinenieto.html", "text": "С тържествена церемония пред паметника на загиналите във войните „Лъвчето“ във Враца бе отбелязана 132-ата годишнина от Съединението на Княжество България с Източна Румелия. Това съобщиха от пресцентъра на Община Враца.\r\n„На днешния ден - Денят на Съединението милиони българи, както в нашата страна, така и зад граница, отбелязват празника, който обединява България. Ден, в който всеки трябва да се замисли, доколко има своя принос в това, да бъдем единни и да запазим България, заради която нашите предци са умирали без страх и свян. За онази свобода и единство, които днес приемаме като даденост. Ние, днешните наследници на онези велики българи имаме не толкова трудната задача - да се обичаме и по-малко да се мразим, да загърбим омразата към съседите, а да погледнем в собствения си двор и да го пазим. Тогава съм убеден, че по този начин ще сме почели достойно нашите предци и ще направим тази толкова трудна за осъществяване българска дума – заедно. По този начин не само ще запазим нашата България, но и ще я развиваме. Убеден съм, че можем. Трябва само да си повярваме и съм сигурен, че ще успеем. Нека го направим! Честит празник!“, каза в словото си кметът на Община Враца Калин Каменов.\r\nПо време на празника бяха изнесени исторически факти за Съединението, представени от Мирослава Топалова – уредник в Регионалния исторически музей.\r\nБлагодарствен молебен и водосвет отслужи Негово Високопреосвещенство Врачански Митрополит Григорий.\r\nНа тържественото честване присъстваха народните представители инж. Петя Аврамова, Николай Иванов, Иван Генов и Красимир Богданов, областният управител Малина Николова, председателят на общински съвет Румен Антов, общински съветници и граждани.\r\nУчастие в програмата за отбелязване на годишнината взеха духов оркестър при Народно читалище „Развитие – 1869“ и военнослужещи от поделение 54 990 – Враца.\r\nВ знак на признателност пред героизма и саможертвата на загиналите във войните пред монумента бяха поднесени венци и цветя.", "date": "2017.09.06", "title": "Враца: С тържествена церемония пред паметника на загиналите във войните „Лъвчето“ бе отбелязана 132-ата годишнина от Съединението"}
{"url": "http://www.focus-news.net/news/2017/09/06/2433029/deutsche-welle-makedonskiyat-vanshen-ministar-e-na-parvo-poseshtenie-v-berlin-v-opit-da-podobri-dvustrannite-otnosheniya.html", "text": "Министърът на външните работи на Македония Никола Димитров пристигна на посещение в Берлин, където ще направи опит да допринесе за подобряването на двустранните отношения в първа среща с германския си колега Зигмар Габриел, коментира Deutsche Welle в македонската си редакция.\r\nПрез последните две години отношенията между Берлин и Скопие паднаха до най-ниската си точка, а причините следва да се търсят в продължителната политическа криза в Македония, белязана от курса на управление на ВМРО-ДПМНЕ и някои по-остри изявления на президента Георги Иванов.\r\nСъгласно съобщението от македонското външно министерство, надеждите са, че в Берлин Никола Димитров ще успее да получи подкрепата на Германия за реформените приоритети на правителството на Зоран Заев. С тази цел е организирана и среща със съветника на канцлера Ангела Меркел по въпросите за външните работи и политиката за сигурност – Кристоф Хойзген. Тереза Герова", "date": "2017.09.06", "title": "Deutsche Welle: Македонският външен министър е на първо посещение в Берлин в опит да подобри двустранните отношения"}
{"url": "http://www.focus-news.net/news/2017/09/06/2433030/stara-zagora-s-vodosvet-za-zdrave-i-blagodenstvie-be-otbelyazano-saedinenieto-v-kazanlak.html", "text": "С водосвет за здраве и благоденствие, отслужен в храм „Св. Йоан Предтеча“ в Казанлък, бе отбелязана 132-та годишнина от Съединението на Княжество България и Източна Румелия, предаде кореспондент на Радио „Фокус\". Слово за Съединението изнесе директорът на Библиотека „Искра“ Анна Кожухарова, която подчерта, че „ Съединението е дата с особено значение в българската история, защото, както казва Вазов, това е една чиста българска революция, сътворена по най-безпроблемния начин в сърцата и в душите на българите. Говорейки за Съединението, трябва да помним неговите завети. “Съединението прави силата“ не е символ на минали времена. Съединението показва, че независимо от съсловен характер, от социален статус и от политическа ориентация, когато българите са обединени, когато мислят в една посока, те могат да постигнат грандиозни резултати, какъвто е резултатът на Съединението: изграждане на една свободна държава, обединение на територии, разпокъсани по силата на Берлинския договор.“ Кожухарова заяви още, че ако трябва да се търси аналог на събитията в разреза на местната история, може би трябва да бъде отхвърлена и тезата, че в Казанлък Съединението е преминало спокойно.\r\nЛитературно – музикална композиция „България – свободна и съединена“ изнесоха деца от читалището в село Копринка. В програмата на честванията взе участие и Смесен хор „ Петко Стайнов“ към НЧ „ Искра“.\r\nСъбитието бе съпътствано с изложба „Съединението на България в Казанлък“ на ИМ „Искра“, библиотека „Искра“ и Музея на фотографията, която бе подредена в двора на храма. Изложбата представя всички документи от фондовете на трите културни института, които илюстрират момента на Съединението. Сред тях са и публикуваният в оригинал в Държавен вестник Манифест на княз Александър I за съединението на Северна и Южна България, както и спомени на съвременниците на събитието в Казанлък, сред които и тези на Константин Бозвелиев. Представени са и участници в делегацията до руския император по въпросите на Съединението, сред които и един от видните казанлъчани Ботьо Папазов, който след това става един от най-активните членове в създадените нови структури в Казанлък.\r\nНа събитието присъстваха представители на Община Казанлък и Общинския съвет, на патриотични и неправителствени организации, граждани.\r\nСлавяна ГАЙДАРОВА", "date": "2017.09.06", "title": "Стара Загора: С водосвет за здраве и благоденствие бе отбелязано Съединението в Казанлък"}
{"url": "http://www.focus-news.net/news/2017/09/06/2433031/korneliya-ninova-bsp-saedinenieto-e-primer-za-smelost-i-dostoynstvo.html", "text": "Съединението на Княжество България с Източна Румелия е съвършеният пример за смелост и достойнство. Това казва лидерът на БСП Корнелия Нинова в поздравителен адрес по повод Съединението, съобщиха от пресцентъра на БСП. В поздравителния адрес на Нинова се посочва още: \"Смелостта да отхвърлиш чуждата намеса и достойнството да защитиш правата си. Нито оръжията, нито дипломацията на по-големите имат силата да спрат обединението, което е поискано със сърцата и умовете на всички българи. Честит празник! Нека се гордеем и помним!\"", "date": "2017.09.06", "title": "Корнелия Нинова, БСП: Съединението е пример за смелост и достойнство"}
{"url": "http://www.focus-news.net/news/2017/09/06/2433032/vidin-praznichna-tseremoniya-po-povod-132-ta-godishnina-ot-saedinenieto-na-knyazhestvo-balgariya-s-iztochna-rumeliya-se-provede-v-grada.html", "text": "Празнична церемония по повод 132-та годишнина от Съединението на Княжество България с Източна Румелия се проведе във Видин, предаде репортер на Радио „Фокус“ – Видин. Тя се състоя пред паметника на Скърбящия воин в града. Слово по случай 6 септември произнесе кметът на Видин Огнян Ценков. В него той подчерта огромното значение на този исторически акт, отворил нов път и възможности за развитие на страната ни. Ценков се спря на сложната политическа обстановка, в която българският народ трябва да отстоява идеята за обединението, а интересите на големите европейски държави тогава довеждат до братоубийствената Сръбско-българска война. „Месеци след Освобождението на България през лятото на 1878 г. Берлинският конгрес на Великите сили разпокъсва страната ни на няколко части. Идеята за Обединението на България се превръща в национална, но изключително трудно за изпълнение кауза на българското общество. Великите сили, с изключение на Англия не приемат Съединението. Преплитането на интересите на Великите сили довежда до братоубийствената Сръбско-българска война“, каза Огнян Ценков. Всяка година на 6 септември видинчани свеждаме глава пред този знаков паметник на Скърбящия воин. Фигурата на войника, привел уморено глава е издигната от признателното видинско гражданство в памет на войниците загинали в Сръбско българската война, които с кръвта си скрепиха Съединението на Княжество България и Източна Румелия. Това е паметник – костница на победата на България в Сръбско-българската война, който е уникален с фигурата на българския войник, който не ликува, а скърби за убитите си другари в тази война. Автор на паметника е големият скулптор Андрей Николов. Пръв забелязва величието на Скърбящия войн английският журналист Берлайн. През 1919 година той минава през Видин и пише: Такъв паметник и в просветена Европа няма. Умиращият гренадир, макар и победител, съжалява за братоубийствената война.\r\nПред този паметник на днешния празник видинчани си припомниха отново неимоверните усилия и високата цена, която плаща българският народ в името на националната идентичност и запазване целостта на държавата. „Не можем да отминем факта, че тази победа за българите е изпълнена с много болка и оставя незаличими следи заради скъпите загуби и заради съдбовния избор, който изправя два братски народа един срещу друг. За това говори и монументът пред, който днес свеждаме глава“, каза в словото видинският кмет Огнян Ценков и честити празника.\r\nПо традиция пред паметника на Скърбящия воин бяха поднесени венци и цветя. На тържественото честване присъства Белоградчишки епископ Поликарп от Видинска митрополия, много граждани, представители на държавни институции, политически партии, тук бяха и народните представители от ГРБ Владимир Тошев, от БСП Цветан Топчиев и Патриотичния фронт Росен Живков.\r\nАнна ЛОЗАНОВА", "date": "2017.09.06", "title": "Видин: Празнична церемония по повод 132-та годишнина от Съединението на Княжество България с Източна Румелия се проведе в града"}
{"url": "http://www.focus-news.net/news/2017/09/06/2433033/kanal-5-makedoniya-nova-zhelezopatna-vrazka-shte-svarzva-cherno-more-i-dunav-s-egeyskite-pristanishta.html", "text": "Министър-председателите на България и Гърция – Бойко Борисов и Алексис Ципрас присъстваха на подписването на Меморандум за транспортен коридор „Солун-Кавала-Александруполис-Бургас-Варна-Русе“, предава македонският телевизионен канал „Канал 5“.\r\nДокументът урежда регулирането на подготвителните дейности и съвместното управление на транспортния коридор. Проектът предвижда свързване на пристанищата на река Дунав и Черно море с тези на егейското крайбрежие. Освен строеж на железопътна линия се предвижда и развиване на пристанищата на двете страни.Тереза Герова", "date": "2017.09.06", "title": "„Канал 5“ (Македония): Нова железопътна връзка ще свързва Черно море и Дунав с егейските пристанища"}
{"url": "http://www.focus-news.net/news/2017/09/06/2433034/haskovo-zhitelite-na-topolovgrad-se-pokloniha-pred-obedinitelite-na-balgariya.html", "text": "Община Тополовград организира тържествено честване на Деня на Съединението – 6 септември. Това съобщиха от пресцентъра на Община Тополовград. Отбелязването на 132–та годишнина  от Съединението на Княжество България  с Източна Румелия започна с националния химн. Рецитаторът Ангел Крумов прочете манифеста  на княз Александър Батемберг.\r\nи рецитира стихове за България. Деца от Детска градина “Щастливо детство”  се включиха в празничната програма с емблематичните Вазови стихотворения “Аз съм българче” и “Де е България”. Исторически факти за голямото събитие припомни в своето празнично слово Райна Атанасова – секретар на читалището в Тополовград. Венци и цветя пред паметника на загиналите поднесоха представители на Община Тополовград, Общински съвет Тополовград, на институции, организации, политически партии. Сред присъстващите на събитието бяха председателят на ОбС Васил Сяров, заместник - кметът на общината Наско Стоянов, секретарят Антоанета Димитрова, председателят на читалището Трифон Ламбов.", "date": "2017.09.06", "title": "Хасково: Жителите на Тополовград се поклониха пред обединителите на България"}
{"url": "http://www.focus-news.net/news/2017/09/06/2433035/iliana-benovska-pita-boyko-borisov-i-aleksis-tsipras-kakva-shte-e-politikata-vi-kam-rusiya-i-turtsiya.html", "text": "Илиана Беновска пита Бойко Борисов и Алексис Ципрас каква ще е политиката им към Русия и Турция. Това съобщиха от екипа на предаването \"Беновска пита\". Интервюто е на Илиана Беновска с премиерите на България и Гърция Бойко Борисов и Алексис Ципрас от 6 септември 2017 г. \r\nИлиана Беновска: Илиана Беновска, Радио К2 и Канал 3. Кажете каква ще бъде общата Ви балканска политика по важните европейски въпроси, отношенията с Русия и отношенията с Турция, за да не сме наистина, както каза премиерът Борисов, барутен погреб?\r\nАлексис Ципрас: Споменато беше в началото, че днес е знаково, че българският министър-председател се намира тук в деня, когато в България се отбелязва деня на Съединението. Смятам, че наистина става въпрос за интересна и значима символика, тъй като днес ние тук обединяваме усилията си в една посока. Свързваме Егейско море с Черно море, свързваме Егейско море с Дунав. Що се отнася до втората част от Вашия въпрос, вече споменах възловата, важна роля, която играят нашите две страни, като източна граница на ЕС. Споменах и големите предизвикателства, пред които сме изправени и с които трябва да се справим. Основна характеристика на нашето сътрудничество обаче не е, че става въпрос за агресивно сътрудничество, насочено срещу трети страни. Нито пък става въпрос за сътрудничество, чрез което искаме да се окопаем срещу съседни страни, трети страни или други страни. Става въпрос за сътрудничество, което цели с по-далечен хоризонт да укрепи стабилността и развитието на по-широкия регион, тъй като колкото по-голямо е благоденствието в нашите две страни, това рефлектира и в по-широкия контекст на съседните страни и регион. \r\nЩо се отнася до отношенията ни с Русия, очевидно е, че нашите две страни биха могли да изиграят ролята на мост, който би могъл да бъде прехвърлен от ЕС към Русия с наша помощ. Тъй като съществуват традиционни исторически връзки, свързани с общата ни духовна традиция, културни ценности, които ни свързват с Русия и биха могли да улеснят прехвърлянето на такъв мост. \r\nБойко Борисов: Абсолютно се присъединявам към думите на колегата Ципрас. На въпроса на г-н Блъсков, ние сме скромни хора с колегата Ципрас, не си поставяме такива свръхочаквания. Тъй като имахме възможност от снощи, включително и сутринта доста да си поговорим и за региона, и за Европа, затова си позволявам да говоря в множествено число. Един от проблемите на Балканите е коя държава е най-велика. Дали е Велика България, дали е Велика Албания, дали е Велика Гърция, дали е Велика Македония, дали е Велика Сърбия. Тръгнем ли по тази плоскост най-великите да обединяват или да разделят, историята е достатъчно ясна. Затова ние с присъщата си скромност започваме с по-простички неща. Имаме ли Белград – София магистрала, строи ли се? Догодина ще стане! Имаме ли скоростна жп линия? Догодина сигурно ще стане! Имаме ли с Истанбул магистрала и жп линия? Имаме! Имаме ли със Солун жп линия и магистрала? Привършваме! Имаме редкия шанс Егейско море, с всичките си пристанища, двете черноморски наши пристанища, русенското пристанище, в момента, в който този проект стане факт Кавала ще може да търгува с мощната икономика на Русе и Букурещ. Сиреч напречните коридори, и затова в Солун като беше домакин колегата Ципрас и дойде и Саша Вучич заедно преценихме, че покрай Дунавската стратегия спокойно и Сърбия може да участва в този проект. А като стигнем Русе защо да не включим и Румъния в проекта? Говорихме с румънските колеги и затова решихме на 3-ти октомври четиримата да се съберем, заедно с министрите си, България и Румъния плюс Ципрас и Вучич и да затворим между тези четири държави този проект. Но Дунав означава и Унгария, и Австрия, до Германия. Означава и Словакия, и Чехия. Коридор №8 ни дава възможност от Албания до България също жп линии, скоростен път. Тогава ще е хубаво да правиш бизнес, защото ще имаш възможност да съкращаваш разстояния, време и товарите да пътуват бързо. С една дума стигнахме до извода, че е по-добре да обединим икономиките, а след това вече лесно ще стигнем кой е най-велик!", "date": "2017.09.06", "title": "Илиана Беновска пита Бойко Борисов и Алексис Ципрас: Каква ще е политиката Ви към Русия и Турция"}
{"url": "http://www.focus-news.net/news/2017/09/06/2433036/petar-boychev-istoricheski-muzey-tutrakan-balgarskata-armiya-dava-prinos-na-voennoto-izkustvo-ovladyavayki-tutrakanskata-krepost-v-dvizhenie-za-33-chasa.html", "text": "Българската армия дава принос на военното изкуство, овладявайки Тутраканската крепост в движение за 33 часа. Това каза директорът на Историческия музей в Тутракан Петър Бойчев в интервю за Агенция „Фокус“ във връзка с Тутраканската епопея. По думите му с военно майсторство и героизъм българите смайват победители и победени в Първата световна война. „Цяла Европа е учудена от този небивал успех срещу една добре уредена крепост“, отбеляза той. По думите му за преодоляването на цялата крепост Българската армия дава 83% от всички жертви при овладяването на Тутракан. „Планът на военната операция предвижда крепостта да бъде атакувана от силите на 4-та Преславска дивизия и една бригада от 1-ви Софийски полк. Те нападат, като целта им е да превземат пети, шести и седми форт. При Тутраканската крепост  главната отбранителна линия е от 15 укрепени пункта, форта. Първа бригада от 1-ва софийска визия трябва да атакува и овладее форт номер 8. В резултат на това при една изключително добра организация на армията и ударната групировка, командвана от ген. Пантелей Киселов, атаката на 5 септември започва след артилерийска подготовка. Тя успява на 80% да неутрализира румънската артилерия, както и да преодолее някои от загражденията“, разказа Петър Бойчев. Той отбеляза, че около крепостта е направена 100-метрова ивица от заграждения, телени мрежи, вълчи ями, засеки, които са много трудно преодолими. По думите му тя е и на ръба на един дол, заради което атакуващите войски се виждат и са много лесно уязвими. „Ето защо командването разчита артилерията да направи просеки, за да може пехотата да пресече. Тези, които правят просеките в съоръженията, остават на линията, убити от противника. След като започва атаката, през трупове и ранени другари, се преодолява тази линия. В 10.30 ч. първите фортове са овладени. Това няма как да се опише и няма как да се разкаже“, допълни директорът на музея. \r\nДеница КИТАНОВА", "date": "2017.09.06", "title": "Петър Бойчев, Исторически музей – Тутракан: Българската армия дава принос на военното изкуство, овладявайки Тутраканската крепост в движение за 33 часа"}
{"url": "http://www.focus-news.net/news/2017/09/06/2433037/bilyana-karadakova-istorik-saedinenieto-e-nay-zabelezhitelniyat-akt-v-istoriyata-ni-koyto-zapochva-chrez-osashtestvyavaneto-na-edna-mechta.html", "text": "Съединението е най-забележителния акт в историята ни, който започва чрез осъществяването на една мечта. Това каза за Радио „Фокус“ – Пирин Биляна Карадакова, уредник в Регионален исторически музей - Благоевград. По думите ѝ това обединение е замислено с идеята да обхване българите от всички краища на българската земя – Стара България, Тракия и Македония. „Съединението всъщност означава реализацията на обединителната идея между Княжество България и Източна Румелия, както е известно на 6 септември 1885 година. Бих искала да подчертая, че това събитие само по себе си е един символ на един дълъг процес, който обхваща още епохата на нашето Възраждане, процеса на Национално утвърждаване и Национално обединение на българската нация, въпреки домогванията на съседните държави, въпреки падането под чужда власт, въпреки Великите сили“, каза още Карадакова. Тя добави, че идеята за Национално обединение е толкова последователна и толкова отчаяно следвана от всички българи, че прави така, че всички противоположни сили, всички групи със своите идеи и идеологии всъщност подчиняват съществуването си и дейността си на идеята за Национално обединение. Според Карадакова Съединението е символ на един изключителен и успешен емоционален заряд, който се реализира самостоятелно в нашата история. „Съединението е организирано от българите, с тайната подкрепа и симпатия на Русия. Това е делото, с което българите изразяват пред целия свят, че българския народ е готов за своя държава, има силата да създава и да управлява законодателна система, като в тази си цел може да отстоява и свой национален интерес“, посочи Карадакова. Тя обясни, че Съединението се реализира през 1885 година и всъщност нашия държавен живот е едва на броените 7 години от Руско-турската война, така че без да имаме реално голяма държавна традиция и опит, без да имаме изградена и утвърдена държавна система, ние се захващаме с една революция, която е безкрайно отговорна и опасна. „Известно е, че Съединението означава нарушаване на клаузите на Берлинския договор, според който Източна Румелия е автономна провинция в границите на Османската империя, Македония остава под османска власт с едва предвидени някакви реформи по чл. 23, които така или иначе не задоволяват исканията на българите, така че българското обединение е по същество в разрез с тогавашната наложена в Европа система на статукво на границите, осъществена веднага след края на Руско-турската война, така че нашата инициатива за обединение е една революция и на практика и като идея“, добави още тя. Карадакова уточни, че Съединението показва, че националното самосъзнание и националното чувство може да надделее над политически граници и политически идеи и диктати, наложени от външни сили. Тя обясни, че то се реализира успешно благодарение на единството на цялата нация, независимо от либерали и консерватори, независимо от различието на идеи и по-радикални или по-умерени действия на всички политически сили.\r\nЛивия НИНОВА", "date": "2017.09.06", "title": "Биляна Карадакова, историк: Съединението е най-забележителният акт в историята ни, който започва чрез осъществяването на една мечта"}
{"url": "http://www.focus-news.net/news/2017/09/06/2433038/burgas-sas-zaupokoyna-molitva-i-podnasyane-na-ventsi-i-tsvetya-pred-voenniya-klub-zhitelite-na-grada-otbelyazaha-132-godini-ot-saedinenieto-na-balgariya.html", "text": "Днес празнуваме единението на българския народ. Съединението на Княжество България с Източна Румелия на 6 септември 1885 г. е една от най-важните дати в новата българска история, събитие белязало по-нататъшното развитие на българската държава. Присъединяването на българските земи на юг от Балкана е успешна стъпка в осъществяването на националноосвободителната програма на българите. Това е първата категорична заявка за самостоятелно, равноправно участие на млада България в развитието на модерна Европа. Това се посочва в обръщение от пресцентъра на Община Бургас към жителите на общината. Днес, 132 години след тези паметни за родината ни събития, Бургас се преклони пред паметта на всички герои, дали живота си в борбата за националното обединение. Честванията на историческия акт започнаха на площад „Атанас Сиреков“ с издигане на националния флаг на Република България и флаговете на Европейския съюз и на Община Бургас. Пред паметника на 24-ти Черноморски пехотен полк пред Военния клуб беше отслужена заупокойна молитва в памет на падналите в Сръбско-българската война през 1885 г. Венци и цветя на признателност поднесоха зам.-кметовете на Бургас Руска Бояджиева, Красимир Стойчев и Лорис Мануелян, областният управител Вълчо Чолаков, председателят на Общинския съвет Костантин Луков, главнокомандващият на Военноморска база-Бургас комодор Мален Чубенков, директорът на ОД на МВР комисар Калоян Калоянов, бургаски депутати, общински съветници, родолюбиви организации и признателни граждани.\r\nПочит към подвига на героите отдадоха още части от Военноморски гарнизон-Бургас, сухопътни и военно-въздушни войски, а за автентичната атмосфера на празничния ден допринесоха музикантите от представителния Бургаски духов оркестър.\r\nЧестванията в Бургас, посветени на Съединението на Княжество България с Източна Румелия, продължиха с празнични фолклорни концерти на ансамбъл „Атанас Манчев“ на площада пред Община Бургас и на пенсионерските клубове в града на открита сцена „Охлюва“ в Морската градина.", "date": "2017.09.06", "title": "Бургас: Със заупокойна молитва и поднасяне на венци и цветя пред Военния клуб жителите на града отбелязаха 132 години от Съединението на България"}
{"url": "http://www.focus-news.net/news/2017/09/06/2433039/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателите на България и Гърция – Бойко Борисов и Алексис Ципрас присъстваха на подписването на Меморандум за транспортен коридор „Солун-Кавала-Александруполис-Бургас-Варна-Русе“, предава македонският телевизионен канал „Канал 5“.\r\nДокументът урежда регулирането на подготвителните дейности и съвместното управление на транспортния коридор. Проектът предвижда свързване на пристанищата на река Дунав и Черно море с тези на егейското крайбрежие. Освен строеж на железопътна линия се предвижда и развиване на пристанищата на двете страни.\r\n*** Властите на Испания и Мароко са арестували шестима предполагаеми джихадисти, подготвяли „мащабни атаки\", съобщи вътрешното министерство в Мадрид в сряда.\r\nИспанската полиция и мароканските служби за сигурност „разбиха джихадистка терористична клетка, съставена от шестима души \", се казва в съобщение на ведомството, от което става ясно, че петима от тях са арестувани в Мароко и един в Мелиля - испански анклав в Северна Африка.\r\n*** В ранните часове на сряда ураганът „Ирма“ удари остров Барбуда в Карибско море.\r\nУраганът от пета степен е преминал през Барбуда около два часа сутринта с ветрове, достигащи скорост до 295 км/ч.\r\nБурята се насочва на северозапад към Вирджинските острови и Пуерто Рико, с потенциал за удари на бреговата ивица с вълни до шест метра над нормалното.\r\n*** Министърът на външните работи на Македония Никола Димитров пристигна на посещение в Берлин, където ще направи опит да допринесе за подобряването на двустранните отношения в първа среща с германския си колега Зигмар Габриел.\r\nПрез последните две години отношенията между Берлин и Скопие паднаха до най-ниската си точка, а причините следва да се търсят в продължителната политическа криза в Македония, белязана от курса на управление на ВМРО-ДПМНЕ и някои по-остри изявления на президента Георги Иванов.\r\nСъгласно съобщението от македонското външно министерство, надеждите са, че в Берлин Никола Димитров ще успее да получи подкрепата на Германия за реформените приоритети на правителството на Зоран Заев. С тази цел е организирана и среща със съветника на канцлера Ангела Меркел по въпросите за външните работи и политиката за сигурност – Кристоф Хойзген.\r\n*** В сряда, 6 септември, Европейският съд отхвърли жалбите на Унгария и Словакия срещу механизма за разпределение на бежанци сред държавите от Общността.\r\n„Съдът отхвърля жалбите, подадени от Словакия и Унгария срещу временния механизъм за задължително преместване на търсещите убежище\", се казва в решението на органа.\r\n*** Турските сили за сигурност са ликвидирали в петък самоубийствен атентатор, подготвял терористично нападение срещу полицейски участък в южната провинция Мерсин.\r\nГлавният прокурор на вилаета Мустафа Еркан информира, че полицията е застреляла „самоубийствен атентатор“, който е планирал да извърши атака срещу полицейски участък. Според него нападателят вероятно е член на близкоизточната радикална групировка „Ислямска държава“, допълвайки, че по-късно властите ще направят по-подробно изявление за инцидента. \r\nЕркан разкри единствено, че е била иззета жилетка с експлозиви, принадлежаща на ликвидирания нападател. Силите за сигурност продължават проверката на място.\r\n*** Гръцките пожарникари се борят с огнена стихия, обхванала борова гора в Пилая, разположена в северозападната част на страната.\r\nОколо 60 пожарникари с 23 противопожарни превозни средства, един хеликоптер и два самолета се справят с огъня, който избухна в късните часове на вторник.\r\nНяма опасност за разположените в близост къщи, увериха от пожарната служба.\r\n*** Властите на Мианмар са разпоредели минирането на районите по границата с Бангладеш, твърдят правителствени източници от Дака, допълвайки, че по този начин в Найпидо се надяват да предотвратят завръщането в страната на избягалите рохинги, предава Reuters.\r\nВ сряда, 6 септември, правителството на Бангладеш ще връчи официално протестна нота срещу поставянето на мини в близост до границата. \r\n„Те поставят противопехотните мини на територията си край оградата от бодлива тел\", твърдят в Дака. Източниците поясняват, че Бангладеш са разкрили действията на мианмарските власти от фотографски материали и информатори.\r\nРепресиите на армията, предизвикани от атентат на рохингите на 25 август, доведоха до убийството на най-малко 400 души. Близо 125 хил. рохинги избягаха в съседен Бангладеш, довеждайки страната до ръба на хуманитарна криза.\r\n*** Заместник-председателят на Европейската комисия и комисар за енергийния съюз Марош Шефчович ще проведе среща с руския енергиен министър Александър Новак през есента, в рамките на която ще бъдат обсъдени отношенията между Брюксел и Москва в областта на енергетиката, включително сигурността на доставките, съобщава електронното издание  New Europe, като се позовава на говорител на ЕК.\r\n„Когато вицепредседателят Шефчович и министър Новак се срещнаха през юни на изложението в Астана, те наистина се съгласиха да се срещнат отново през есента. В момента се разглеждат възможни дати, но не е потвърден ден. Дневният ред все още не е определен. Очакваме преговори по въпроси, свързани с енергийните отношения между ЕС и Русия, включително сигурността на доставките\", уточни говорител на ЕК, допълвайки, че сред обсъжданите теми ще бъде и проектът „Северен поток-2“.\r\nРуският енергиен министър отбеляза, че Москва предполага, че „европейските партньори са заинтересовани от изпълнението на този проект\". Новак припомни, че „Северен поток-2“ вече е стартиран и частично финансиран.\r\nСъгласно думите на Новак, дискусиите ще включват енергийните отношения, особено в петролния и газовия сектор, електроенергията, изпълнението на големи инфраструктурни проекти, енергийните доставки, природния газ и, разбира се, въпросите, свързани с бъдещите отношения с балтийските републики.\r\n***", "date": "2017.09.06", "title": "Преглед на международните новини до 13 часа  (Агенция „Фокус“)"}
{"url": "http://www.focus-news.net/news/2017/09/06/2433040/riamo-balgariya-mozhe-da-vazstanovi-s-moskovskata-oblast-satrudnichestvoto-v-oblastta-na-ikonomikata-ekologiyata-i-turizma.html", "text": "Представители на Министерството на инвестициите и иновациите на Московската област са обсъдили с делегация на Софийската област в България възможностите за възстановяване на сътрудничеството между двата региона в сферата на икономиката, екологията, спорта и туризма, предава агенцията за регионални новини РИАМО.\r\n„На срещата са обсъдени възможностите за възстановяването на сътрудничеството и подготовката на план за такова през следващите години. Бяха засегнати въпроси за сътрудничеството в селското стопанство, в сферата на екологията, преработването на отпадъци, спорта, туризма и други“, се казва в съобщението от регионалното министерство на Московската област. Тереза Герова", "date": "2017.09.06", "title": "РИАМО: България може да възстанови с Московската област сътрудничеството в областта на икономиката, екологията и туризма"}
{"url": "http://www.focus-news.net/news/2017/09/06/2433041/ivan-totev-kmet-na-plovdiv-dnes-e-nay-plovdivskiyat-den-v-balgarskata-istoriya-i-nie-mnogo-se-gordeem-s-izvarsheno-ot-predtsite-ni.html", "text": "Днес е най-пловдивският ден в българската история и ние пловдивчани много се гордеем с това, което е извършено от предците ни. Това каза пред журналисти пловдивският кмет Иван Тотев по повод Деня на съединението, който честваме днес, предаде репортер на Радио „Фокус” - Пловдив. По думите му енергията за извоюване на съединението се е събирала още от началото на Възраждането, с център Пловдив. „Това е дало резултат в борбата за църковна независимост и цялата тази енергия, която се е събирала около век, накрая завършва в 6 септември”, добави кметът. „Това е една дата, която акумулира цялата тази положителна енергия и желание на пловдивчани и на хората да живеят в една голяма България, в една обща държава, в един огромен идеал”, каза още Иван Тотев. По думите му тези 7 години са били златни години за Пловдив. „Това е време, в което интелигенцията, големите български умове са били в Пловдив. Това са 7 години, в които Източна Румелия се е развивала като една почти независима държава, а западните медии дори са я наричали Втора България, Тракийска България”, добави Тотев. Според него на фона на всичко това пловдивчани са направили саможертва, което е един огромен подвиг, показател за това какви хора са живели тук и какви идеали са изповядвали те. „Затова ние сме горди днес и отдаваме почит на всичко това, което се е случило тук”, каза пловдивският кмет. Според него през всичките тези години пловдивският шовинизъм и любовта към града се предава от поколение на поколение, но той винаги отстъпва пред любовта към родината. „Урокът от съединението е сред нас, чуваме го навсякъде. Въпросът е дали го изпълняваме”, каза още Иван Тотев. По думите му това, че съединението прави силата е доказвано не един път в нашата история. „Това е нещо което ни държи винаги заедно. Когато сме съединени няма от какво да се притесняваме”, каза още кметът. „В тези дни това е толкова актуално, особено когато виждаме как по елементарни теми можем да бъдем разединени. Затова трябва да търсим пътищата за общ език, да си говорим помежду си”, добави Иван Тотев.\r\nЦветана ТОНЧЕВА", "date": "2017.09.06", "title": "Иван Тотев, кмет на Пловдив: Днес е най-пловдивският ден в българската история и ние много се гордеем с извършено от предците ни"}
{"url": "http://www.focus-news.net/news/2017/09/06/2433042/polk-misho-yordanov-voenen-istorik-poslanieto-koeto-ni-ostavi-6-septemvri-e-da-badem-edinni.html", "text": "Посланието, което ни остави 6 септември, е да бъдем единни. Това каза в интервю за Агенция „Фокус“ военният историк полк. Мишо Йорданов по повод Деня на Съединението, който отбелязваме на 6 септември. По думите му неслучайно след тази дата и на Народното събрание е записано „Съединението прави силата“. Той посочи, че когато политиците ни и народът ни имат една кауза и са единни за нея, тя печели. Полк. Йорданов коментира, че именно това е най-главното послание на 6 септември. „По повод Съединението имам само едно желание. Може би винаги на празници ние търсим кой е виновен, кой е бил с нас, кой е бил против нас, без да обръщаме внимание на нашия български принос. 6 септември е точно български принос. На този ден не трябва да се делим на партии, не трябва да гледаме партийно на празниците. 6 септември е български и чисто патриотичен празник, защото действително това е едно българско дело, зад което са застанали абсолютно всички“, заяви полк. Йорданов. Той обясни, че тогава всички са снели партийните знамена и са издигнали българския трикольор, като единствен, правилен път за постигане на националните цели. Според него това е урокът на Съединението. \r\nДеница КИТАНОВА", "date": "2017.09.06", "title": "Полк. Мишо Йорданов, военен историк: Посланието, което ни остави 6 септември, е да бъдем единни"}
{"url": "http://www.focus-news.net/news/2017/09/06/2433043/varna-desetki-zhiteli-i-gosti-na-grada-se-vklyuchiha-v-poklonenieto-i-shestvieto-po-povod-saedinenieto-na-balgariya.html", "text": "Десетки жители и гости на Варна се включиха в поклонението и шествието по повод Съединението на Княжество България с Източна Румелия, предаде репортер на Радио „Фокус“ – Варна. По традиция честванията започнаха пред паметната плоча на Княз Александър I Батенберг на сградата на Държавния архив. Мястото е исторически свързано с датата 6 септември, защото именно тук е произнесен официално акта на Съединението. „Към 13.00 часа 6 септември 1885 година, от двореца Сандрово, препускайки с файтон, във Варна пристигнал княз Александър І Батенберг. Той влязъл забързан в сградата на варненската поща и останал там до 16.00 часа. В 16.30 часа излязъл пред множеството, събрано пред пощата и казал: „Българи! Южна България от днес се присъединява към Северна България. Да подкрепим с оръжие в ръка това народно дело!”, след което изпратил телеграма до руския император, искайки неговото покровителство“, припомниха на честването. Този акт на възвестяване на Съединението от сградата на Варненската поща станал повод за въодушевено изпращане на княза от населението на почти целия град. Отбелязването на 132-та годишнина от Съединението на България продължи с шествие, водено от Представителния духов оркестър на Военноморските сили, до сградата на общината, където се намира Паметникът на героите от Сръбско-българската война. Там бе отслужена заупокойна молитва. С минута мълчание и на колене присъстващите официални лица и граждани почетоха паметта на загиналите в Сръбско-българската война и за Съединението на България. Сред множеството се открои младо семейство с две деца – момче и момиче, облечени в красиви народни носии. С военен ритуал венци на паметника бяха положени от Община Варна, Областна администрация – Варна, командирът на Военноморските сили контраадмирал Митко Петев, председателят на Общинския съвет – Тодор Балабанов, директорът на ОД на МВР – Даниел Пашов, народни представители, районни кметове, неправителствени организации и граждани. Събитието пред Паметника на героите от Сръбско-българската война завърши с тържествен марш на почетния караул на Военноморските сили.\r\nПрограмата по отбелязване на Съединението продължава на сцена „Раковина“ в Морската градина, където от 14.00 часа ще се състои фолклорен концерт с участието на любителски състави от Варненска област. От 18.30 часа на входа на Морската градина е предвиден концерт на Представителния духов оркестър на Военноморските сили.\r\nВ 19.00 часа на сцената на Римските терми ще се проведе фолклорна фиеста.\r\nМарияна ВАЛЕНТИНОВА", "date": "2017.09.06", "title": "Варна: Десетки жители и гости на града се включиха в поклонението и шествието по повод Съединението на България"}
{"url": "http://www.focus-news.net/news/2017/09/06/2433044/plovdiv-s-tarzhestven-moleben-v-katedralniya-hram-sveta-bogoroditsa-zapochnaha-tarzhestvata-po-povod-saedinenieto-na-balgariya.html", "text": "С тържествен молебен в катедралния храм „Света Богородица“ в Пловдив започнаха тържествата по повод Съединението на България, предаде репортер на Радио „Фокус” - Пловдив. В катедралния храм дойдоха областният управител на Пловдив Здравко Димитров, кметът на града Иван Тотев, председателят на Общинския съвет Савина Петкова, бригаден генерал Явор Матеев, началник на Пловдивския гарнизон и командир на 68 бригада Специални сили, лидери на партии, депутати, районни кметове и други представители на българската държавност, общественици и християни. Молебена бе отслужен от пловдивския митрополит Николай в съслужие с всички свещеници от епархията. След това бяха поднесени венци и цветя на паметника на Захари Стоянов и на паметната плоча на майор Райчо Николов. В 12.00 часа на площад „Съединение”, бяха наградени победителите в 42-ия Международен мемориален маратон „Съединение“, който стартира от площада в град Съединение, както и участниците във велопохода „Съединение“. В този час на площад „Стефан Стамболов“ има концерт на Духов оркестър – Пловдив, а в парк „Лаута“ за доброто настроение на жителите на район „Тракия“ се грижи оркестър „Канарите“. Тържествата в Пловдив ще продължат и след обяд. Кулминацията е на площад „Съединение“, където ще има тържествена заря-проверка, на която се очаква президента Румен Радев.\r\nЦветана ТОНЧЕВА", "date": "2017.09.06", "title": "Пловдив: С тържествен молебен в катедралния храм „Света Богородица“ започнаха тържествата по повод Съединението на България"}
{"url": "http://www.focus-news.net/news/2017/09/06/2433045/mvr-5-km-e-kolonata-ot-tovarni-avtomobili-na-izhoda-na-gkpp-kapitan-andreevo-i-2-km-na-izhoda-na-gkpp-lesovo-kam-1230-chasa.html", "text": "5 км е колоната от товарни автомобили на изхода на ГКПП-Капитан Андреево и 2 км на изхода на ГКПП-Лесово към 12.30 часа. Това съобщиха от пресцентъра на МВР. На ГКПП–Малко Търново има около 1 км колона от леки автомобили на изход. На българо-гръцката граница на ГКПП-Капитан Петко Войвода, Кулата и Маказа и на българо-сръбската граница на ГКПП-Калотина трафикът е интензивен на изход.", "date": "2017.09.06", "title": "МВР: 5 км е колоната от товарни автомобили на изхода на ГКПП-Капитан Андреево и 2 км на изхода на ГКПП-Лесово към 12.30 часа"}
{"url": "http://www.focus-news.net/news/2017/09/06/2433046/georgi-pitov-istorik-saedinenieto-na-knyazhestvo-balgariya-i-iztochna-rumeliya-dava-tlasak-na-revolyutsionnoto-dvizhenie-v-makedoniya-i-odrinska-trakiya.html", "text": "Съединението на Княжество България и Източна Румелия дава тласък на революционното движение в Македония и Одринска Тракия. Това каза в интервю за Радио „Фокус“ – Пирин Георги Питов, историк и уредник в Музеен комплекс – Банско. Той обясни, че до събитията през 1885 година се стига заради наличието на „удобна“ неясността в отношенията между Великите сили. „В този период има голяма вражда между Русия, Великобритания, Франция. В този период те се стремят към постигането на свои собствени интереси. По тази причина Русия се обявява против Съединението, защото то става без нейното съгласие. От своя страна пък Великобритания, за да може да увеличи своето влияние сред българите тя подкрепя съединиският акт“, каза още Питов. Според него всъщност Съединението се случва точно заради враждата между Великите сили, а ние от своя страна използваме точно този момент, за да прибегнем до момента, в който да обявим обединението на Княжество България и Източна Румелия. Питов отбеляза, че 6 септември е една от най-важните дати, защото българите, които по това време са извън границите на България, виждат, че въпреки налагането на Берлинския договор от Великите сили, една малка държава като нас е способна да наруши този договор. „С акта на Съединението ни показваме, че ще се борим за своето обединение и за присъединяването на останалите части на България, които са останали в рамките на Османската империя. Съединението на Княжество България и Източна Румелия дава надежда на всички българи, които в момента не са в територията на България“, посочи Питов. По думите му и днес, в 21 век, има цели като Съединението, които биха могли да обединят нашия народ. „Нашия национален идел все още не е постигнат. Ние сега нямаме възможност с военни средства, кървави борби и войни да присъединяваме нови територии, но посредством Европейския съюз (ЕС), в който членуваме и в който се надяваме да членуват и други наши балкански съседи, бихме могли да направим така, че да обединим всички хора, които се чувстват българи, около една кауза за просперитета на България, въпреки че не сме в една граница. Сега няма как да се прекрояват граници, но една обща идея за една българска общност е в състояние да ни обедини всички“, коментира Питов.\r\nЛивия НИНОВА", "date": "2017.09.06", "title": "Георги Питов, историк: Съединението на Княжество България и Източна Румелия дава тласък на революционното движение в Македония и Одринска Тракия"}
{"url": "http://www.focus-news.net/news/2017/09/06/2433047/the-guardain-baku-othvarli-skandalnite-tvardeniyata-za-azerbaydzhanskata-perachnitsa-obvini-sasht-i-armenskata-diaspora-za-tyah.html", "text": "Али Хасанов, помощник на държавния глава Илхам Алиев по обществени и политически въпроси, отхвърли медийните разследвания за т.нар. Азербайджанска перачница, съобщава британският вестник The Guardian.\r\nВ първата официална реакция на Баку по темата Али Хасанов заяви, че азербайджанските лидери са станали жертви на „скандална“ кампания, организирана от британското разузнаване, арменската диаспора и САЩ.\r\n„Кога The Guardian е писал истината за Азербайджан? Този вестник е известен от десетилетия заради това, че е против Азербайджан\", заяви Хасанов пред турския вестник Hurriyet, допълвайки, че докладите са „пристрастни, неоснователни и провокативни“. Тереза Герова", "date": "2017.09.06", "title": "The Guardain: Баку отхвърли „скандалните“ твърденията за Азербайджанската перачница, обвини САЩ и арменската диаспора за тях"}
{"url": "http://www.focus-news.net/news/2017/09/06/2433048/vladimir-toshev-gerb-da-badem-obedineni-borbeni-i-gordi-balgari.html", "text": "Да бъдем обединени, борбени и горди българи. Това каза народният представител от ГЕРБ Владимир Тошев пред журналисти след тържествената церемония във Видин, с която бяха отбелязани 132 години от Съединението на Княжество България и Източна България, предаде репортер на Радио „Фокус“ – Видин. Той посочи, че трябва да помним завета на нашите деди – Съединението прави силата и заедно да работим за България. „Честит празник на всички наши съграждани от област Видин, честит празник на всички българи“ каза Владимир Тошев. Той поднесе венец от цветя пред паметника на Скърбящи воин.\r\nАнна ЛОЗАНОВА", "date": "2017.09.06", "title": "Владимир Тошев, ГЕРБ: Да бъдем обединени, борбени и горди българи"}
{"url": "http://www.focus-news.net/news/2017/09/06/2433049/mvnr-izvarshva-se-optimizirane-na-rabotata-na-gkpp-malko-tarnovo-za-po-barzo-preminavane-na-kolonata-ot-avtomobili.html", "text": "Извършва се оптимизиране на работата на ГКПП „Малко Търново“ за по-бързо преминаване на колоната от автомобили. Това съобщиха от пресцентъра на МВнР. По информация на турските гранични власти, получена в българското консулство в Одрин, опашките от чакащи автомобили на ГКПП „Малко Търново“ са следствие на засилен трафик от българска страна в посока Турция, който надвишава капацитета на пункта.  \r\nЗасиленият трафик по граничните пунктове се наблюдава често в неработни дни и официални празници, съобщават от консулството. \r\nОчаква се в следобедните часове трафикът да се обърне в посока от Турция към България. Граничните власти уверяват, че имат готовност да пропускат автомобилите за оптимално кратко време.", "date": "2017.09.06", "title": "МВнР: Извършва се оптимизиране на работата на ГКПП „Малко Търново“ за по-бързо преминаване на колоната от автомобили"}
{"url": "http://www.focus-news.net/news/2017/09/06/2433050/sport-porshe-obmislyat-seriozno-vlizane-vav-formula-1.html", "text": "Финансовият директор на германския автомобилен производител „Порше“ Лутц Мешке призна, че щутгартската компания обмисля сериозно влизането си във Формула 1. \r\nВ края на годината „Порше“ прекратява състезателната си програма в \"24-те часа на Льо Ман\". Това ще им позволи да използват освободения бюджет за връщане в най-престижния автомобилен шампионат в света за първи път от 1991 г. Обсъдено е „Порше“ да се завърне като доставчик на двигатели, а не като конструктор.", "date": "2017.09.06", "title": "Спорт: „Порше“ обмислят сериозно влизане във Формула 1"}
{"url": "http://www.focus-news.net/news/2017/09/06/2433051/prof-plamen-pavlov-oshte-v-1880-g-ima-usiliya-za-saedinenie-na-knyazhestvo-balgariya-s-iztochna-rumeliya.html", "text": "Още в 1880 г. има усилия за съединение на Княжество България с Източна Румелия. Това каза историкът проф. Пламен Павлов в интервю за Агенция „Фокус“ по повод Съединението на Княжество България с Източна Румелия на 6 септември 1885 г. „Поради силата на българското общество в Източна Румелия планираната там от някои Велики сили и очаквана от Гърция и други страни мултикултуралност не се случва“, коментира проф. Павлов. Той допълни, че дори самото име на Източна Румелия показва, че идеята е тя да  бъде сборна територия, в която да живеят различни народи и да няма чисто български характер. „Напротив, изборите за парламент на Източна Румелия и всички други действия показват категорично българския й характер.  Това съвсем логично води до  желание за скорошно съединение между двете държави, макар че статут на държава има само Княжество България, а Източна Румелия се води автономна провинция“, коментира историкът. Проф. Павлов посочи, че когато е избран Алеко Богориди за генер-губернатор, той има статут на княз. „Макар и де факто само имаме две княжества, въпросът за тяхното обединение стои на дневен ред още от 1880 г.“, обясни проф. Павлов. Той допълни, че има действия с такава цел в Сливен. „Всяка година младежите от двете княжества се събират на връх Бузлуджа, за да честват последната битка на четата на Хаджи Димитър. Две години по-късно има прояви в Панагюрище“, каза историкът. Проф. Пламен Павлов  обърна внимание, че съединисткият процес е непрекъснат. „Във вътрешната  политика на Източна Румелия се стига дотам, че и двете управляващи партии твърдят, че са за Съединение. Една от тях, когато идва на власт се отказва по тактически причини и затова всички я наричат Лъже-съединистка.  Тази квалификация не е справедлива, тъй като идеята за съединение е в целия политически спектър на Източна Румелия“, посочи още той. \r\nДеница КИТАОНВА", "date": "2017.09.06", "title": "Проф. Пламен Павлов: Още в 1880 г. има усилия за съединение на Княжество България с Източна Румелия"}
{"url": "http://www.focus-news.net/news/2017/09/06/2433052/stara-zagora-petima-dushi-sa-zadarzhani-za-krazhba-na-15-t-grozde-ot-lozov-masiv-v-zemlishteto-na-selo-sredno-gradishte.html", "text": "Петима души са задържани за кражба на 1.5 т грозде от лозов масив в землището на село Средно Градище. Това съобщиха от пресцентъра на МВР. Сигналът за извършената кражба на 1.5 т грозде от лозов масив, намиращ се в землището на с. Средно Градище, е подаден на 5 септември. По случая в РУ - Чирпан е образувано досъдебно производство. В резултат на проведените оперативно-издирвателни действия служители на РУ - Чирпан и колегите им от Участък полиция - Братя Даскалови са установени извършителите на деянието - 42-годишен мъж с инициали Т. К., 18-годишен младеж с инициали  Т. И., 22-годишен мъж с инициали Г. Г., 25-годишен мъж с инициали М. Р. и 40-годишен мъж с инициали Д. Х., всички от село Черна гора, община Братя Даскалови. Работата по случая продължава.", "date": "2017.09.06", "title": "Стара Загора: Петима души са задържани за кражба на 1.5 т грозде от лозов масив в землището на село Средно Градище"}
{"url": "http://www.focus-news.net/news/2017/09/06/2433053/ivo-antonov-mo-prez-sotsializma-se-tsenzuriraha-pobedite-kato-tazi-pri-tutrakan-prez-1916-g-za-da-ne-obidim-po-golemiya-brat-rusin-i-po-malkiya-rumanets.html", "text": "През социализма имаше цензура върху победи като тази при Тутракан през 1916 г., за да не обидим по-големия \"брат\" русин и по-малкия румънец. Това каза в интервю за Агенция „Фокус“ Иво Антонов, директор на Дирекция „Социална политика“ в Министерство на отбраната, за Тутраканската епопея, дала началото на освобождението на Южна Добруджа. По думите му в нашата съвременна история има поредица от грандиозни битки и победи на Българската армия. „За съжаление много дълги десетилетия тези грандиозни битки и победи бяха табу не само за историците, но и за обществото като цяло. Имаше една цензура изцяло върху освобождението на Добруджа през есента на 1916 г., заради един факт, особено при Добрич. Там Българската армия се сражава с руските войски и ги разгромява, отблъсква ги и продължава победния си ход за освобождението и на Северна Добруджа. При Тутракан разбиваме румънците, които знаете, че по време на социализма бяха наш братски народ, „вечна дружба“ с Варшавския договор и СИВ“, коментира Иво Антонов. По думите му тази цензура е незаслужена забрава за хилядите герои, участвали в тези епични сражения за велики победи на Българската армия. „Превземането на Тутраканската крепост в нашия регион може да се мери единствено с превземането на Одринската крепост през пролетта на 1913 г. и Дойранската епопея през 1918 г. Все пак много малко са в европейската и световната история битките, при които една армия превзема с щурм много тежко укрепена крепост, каквато е Тутраканската. Именно затова това е повод за национална гордост, а през дълги десетилетия нашата национална гордост беше свързана с преклонение към по-големите и по-силните. Ние бяхме малки, жалки, бедни. Трябваше да удържим по фронтовете някакви минути, докато дойде да ни спаси Съветската армия“, посочи Антонов. Той обясни, че преди 101 години Българската армия не само, че не е чакала някой да дойде да ни спасява, а с пряк щурм е освобождавала, разгромявала и побеждавала. По думите му това е силата на, посланието на битката при Тутракан и на Добричката епопея. „Силни държави, световни империи, големи малки братя – няма значение, когато българинът се бие за родината няма малки и големи, няма силни и слаби, има враг, победа и загуба. Ние загуби нямаме, така че трябва да се гордеем с нашите победи“, заяви още Иво Антонов. \r\nДеница КИТАНОВА", "date": "2017.09.06", "title": "Иво Антонов, МО: През социализма се цензурираха победите като тази при Тутракан през 1916 г., за да не обидим по-големия \"брат\" русин и по-малкия - румънец"}
{"url": "http://www.focus-news.net/news/2017/09/06/2433054/sportbraziliya-s-ravenstvo-v-kolumbiya.html", "text": "Колумбия и Бразилия завършиха наравно 1:1 в световна квалификация от зона Южна Америка, която се игра в Баранкиля. Голът за бразилците отбеляза Вилиан след пас на Неймар, а звездата на домакините Радамел Фалкао изравни след почивката.\r\nЗа бразилците двубоят беше без значение, тъй като вече са участници на Мондиала в Русия. Това обаче все още не се отнася за Колумбия, които са трети в класирането, на три точки пред шестия Чили. Директни визи получават първите четири отбора, петият отива на плейофи.\r\nВенцислав ДРАГОМАНОВ", "date": "2017.09.06", "title": "Спорт:Бразилия с равенство в Колумбия"}
{"url": "http://www.focus-news.net/news/2017/09/06/2433055/sport-arzhentina-s-ravenstvo-sreshtu-posledniya-venetsuela.html", "text": "Отборът на Аржентина направи ново равенство в световните квалификации от зона Южна Америка. Играчите на Хорхе Сампаоли стигнаха до 1:1 при домакинството си на последния в групата Венецуела, след автогол на гостите. \r\nДва кръга реди края Аржентина е на пето място, което праща отбора на плейофи. Предстои домакинство на Перу и гостуване в Еквадор.\r\nСамо на точка зад Аржентина се намира отборът на Чили.\r\nВенцислав ДРАГОМАНОВ", "date": "2017.09.06", "title": "Спорт: Аржентина с равенство срещу последния Венецуела"}
{"url": "http://www.focus-news.net/news/2017/09/06/2433056/blagoevgrad-dvizhenieto-po-pat-i-1-zheleznitsa-blagoevgrad-se-osashtestvyava-v-edna-lenta-poradi-patnotransportno-proizshestvie.html", "text": "Движението по път I-1 Железница - Благоевград, се осъществява в една лента, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението, в посока Кулата се извършва без ограничения. Движението в посока София се осъществява по обходен маршрут през кв. \"Струмско\".", "date": "2017.09.06", "title": "Благоевград: Движението по път I-1 Железница - Благоевград, се осъществява в една лента, поради пътнотранспортно произшествие"}
{"url": "http://www.focus-news.net/news/2017/09/06/2433057/afp-siriyskoto-pravitelstvo-stoi-zad-himicheskata-ataka-v-han-sheykun-dokazva-razsledvane-na-oon.html", "text": "Разследващи на ООН заявиха в сряда, че разполагат с доказателства за това, че сирийските правителствени сили стоят зад химическата атака със зарин в Хан Шейхун от месец април, в резултат на която загинаха десетки, предава AFP.\r\nВ първия доклад на ООН за трагедията Дамаск е официално уличен в извършването на атаката. Комисията на ООН за разследване на престъпленията в Сирия разкри, че е събрала „обширна информация“, показваща, че Дамаск стои зад ужасяващата атака от 4 април, жертви на която станаха 83 души.Тереза Герова", "date": "2017.09.06", "title": "AFP: Сирийското правителство стои зад химическата атака в Хан Шейкун, доказва разследване на ООН"}
{"url": "http://www.focus-news.net/news/2017/09/06/2433058/yordan-yordanov-kmet-na-dobrich-za-svobodata-tryabva-da-voyuvame-vseki-den.html", "text": "За свободата трябва да воюваме всеки ден. Това каза за Радио „Фокус“ кметът на Добрич Йордан Йорданов по повод 132-рата годишнина от Съединението на Източна Румелия с Княжество България. \r\n„Трябва да даваме насоката и по-конкретно ценностите, които ние искаме обществото да има. На първо място, толерирането между общите религии и съжителството, на второ място трябва да разказваме историята такава, каквато е била, без да я крием от нашите деца. Максимално обективно те трябва да са наясно къде живеят и кои са техните предшественици. Ежедневно трябва да създаваме тези ценности не само в нас, но в нашите деца“, коментира Йорданов. Той добави, че е нужна по-добра информационна кампания от страна на общините и на кметовете, както и от страната на държавата, за да знаят и помнят българските граждани своята история.", "date": "2017.09.06", "title": "Йордан Йорданов, кмет на Добрич: За свободата трябва да воюваме всеки ден"}
{"url": "http://www.focus-news.net/news/2017/09/06/2433059/kenan-ipek-pravosaden-ministar-na-turtsiya-nad-50-novi-zatvora-se-stroyat-za-osadenite-za-neuspeshniya-opit-za-darzhaven-prevrat.html", "text": "На територията на Турция се строят над 50 нови затвора, в които да бъдат настанени осъдените за неуспешния опит за държавен преврат от 15 юли 2016 г. Това заяви министърът на правосъдието на Турция Кенан Ипек, съобщава македонското електронно издание „Вечер“.\r\nНовите съоръжения ще бъдат с капацитет за около 50 хил. души, поясни министърът. \r\n„Тези затвори ще бъдат много функционални и ще бъдат пригодени и за използването им като съдебни зали“, допълни Ипек.\r\nИзданието припомня, че към настоящия момент на съд за участие в пуча и връзки с движението на проповедника Фетхуллах Гюлен в Турция са изправени над 48 хил. заподозрени. Тереза Герова", "date": "2017.09.06", "title": "Кенан Ипек, правосъден министър на Турция: Над 50 нови затвора се строят за осъдените за неуспешния опит за държавен преврат"}
{"url": "http://www.focus-news.net/news/2017/09/06/2433060/plovdiv-do-1630-chasa-e-ogranicheno-dvizhenieto-v-aktivnata-lenta-na-am-trakiya-ot-km-118-do-km-117-v-posoka-sofiya-poradi-remontni-deynosti.html", "text": "Днес до 16:30 часа е ограничено движението в активната лента на АМ \"Тракия\" от км 118 до км 117, в посока София, поради ремонтни дейности. Това съобщиха от пресцентъра на Агенция \"Пътна инфраструктура\". Движението се осъществява в изпреварващата лента.", "date": "2017.09.06", "title": "Пловдив: До 16:30 часа е ограничено движението в активната лента на АМ \"Тракия\" от км 118 до км 117, в посока София, поради ремонтни дейности"}
{"url": "http://www.focus-news.net/news/2017/09/06/2433061/blagoevgrad-verizhna-katastrofa-mezhdu-3-avtomobila-e-stanala-na-glaven-pat-e-79-v-rayona-na-montsa-nyama-postradali.html", "text": "Верижна катастрофа между 3 автомобила е станала на главен път Е-79, в района на „Монца“, няма пострадали. Това каза за Радио „Фокус“- Пирин дежурният полицай в Областна дирекция на МВР- Благоевград. Причините за катастрофата са в процес на изясняване. Автомобилите вече са изтеглени от пътното платно и не пречат на движението.\r\nЛора КАЛЧЕВА", "date": "2017.09.06", "title": "Благоевград: Верижна катастрофа между 3 автомобила е станала на главен път Е-79, в района на „Монца“, няма пострадали"}
{"url": "http://www.focus-news.net/news/2017/09/06/2433062/pazardzhik-vav-fonda-na-regionalniya-istoricheski-muzey-se-sahranyavat-medali-na-uchastnitsi-v-srabsko-balgarskata-voyna.html", "text": "Във фонда на Регионалния исторически музей в Пазарджик се съхраняват и медали, които са бронзова и сребърна версия, за участие в Сръбско-българската война. Това каза за Радио „Фокус“ – Пазарджик Светлана Петрова, историк от Пазарджик. Тя обясни, че медалите са изложени, а освен тях има и набор от медали на опълченци, тъй като около 16 000 опълченци вземат участие в Съединиската акция и в Сръбско-българската война. „Най-интересното е, че в нашия етнографски фонд има предмети, изработени по повод на Съединението. Те включват едно много интересно шише, обвито цялото с тъкан от мъниста, където е изписано „Съединението 1885 година”. Имаме и художествено изработена табла със същия надпис, но тя е направена по повод 10 години от събитието. Разполагаме и с килим, изтъкан от фабриката за персийски килими в Панагюрище. Оригиналът е запазен, реставриран. На него е изобразена художествено изтъкана литографията на Павлович „Съединена България”, коментира Петрова. Тя добави, че във фонда на музея има и много огнестрелни и хладни оръжия от това време.\r\nАлбена ЖИЛЕКОВА", "date": "2017.09.06", "title": "Пазарджик: Във фонда на Регионалния исторически музей се съхраняват медали на участници в Сръбско-българската война"}
{"url": "http://www.focus-news.net/news/2017/09/06/2433063/polk-misho-yordanov-voenen-istorik-pri-srabsko-balgarskata-voyna-sarbite-podtsenyavat-silite-i-duhat-na-balgarskiya-voynik-koyto-zashtitava-natsionalniya-si-ideal.html", "text": "При Сръбско-българската война сърбите подценяват силите и духът на българския войник, който защитава националния си идеал. Това каза в интервю за Агенция „Фокус“ военният историк полк. Мишо Йорданов по повод Деня на Съединението, който отбелязваме на 6 септември. По думите му, ако българските революционери постигат Съединението и дипломатически уреждат този акт, то достойната му защита е извършена от Българската армия по време на Сръбско-българската война. „Противниците на това Съединение много са се надявали чрез тласкането на сръбския крал Милан към военни действия срещу България да ни поставят в трудно положение. Страната ни е била изолирана от своите балкански съседи и затова са се надявали крал Милан много бързо да свърши с тази война и да възстановят статуквото. За тяхно учудване, Българската армия командвана от капитани, успява да се справи с сръбската армия, ръководена от генерали“, коментира полк. Йорданов. По думите му само за 14 дни българските войни успяват по най-блестящ начин да защитят това народно дело, което днес ние празнуваме като голям български празник. Той обясни, че враждебността на балканските държави се дължи преди всичко на това, че след Съединението България ставала твърде голяма по територия и това неминуемо ще влияе върху пазарите, икономиката и по-бързото й развитие. „Така че и Сърбия, и Гърция, и Турция са много против това Съединение и са били за възстановяване на статуквото. Те са искали България да си остане малка държава, Източна Румелия да си остане в границите на Османската империя, така че страната ни да не напредва толкова много“, коментира историкът. \r\nДеница КИТАНОВА", "date": "2017.09.06", "title": "Полк. Мишо Йорданов, военен историк: При Сръбско-българската война сърбите подценяват силите и духът на българския войник, който защитава националния си идеал"}
{"url": "http://www.focus-news.net/news/2017/09/06/2433064/radio-svobodna-evropa-makedoniya-dvama-ruski-grazhdani-sa-posocheni-kato-organizatori-na-opit-za-darzhaven-prevrat-v-cherna-gora.html", "text": "В рамките на изслушване в съда двама граждани на Руската федерация бяха посочени като организатори на операция за опит за държавен преврат в Черна гора, предава Радио „Свободна Европа“ в македонската си редакция.\r\nОстаналите обвиняеми по делото, включително девет сръбски граждани, бяха обвинени в участие в криминална мрежа с цел подкопаване на конституционния ред в страната.\r\nПрокуратурата заяви, че двамата руснаци са оперативни служители на военната тайна служба на Кремъл и са обвинени в тероризъм. Едуард Шишмаков и Владимир Попов са организирали опита за преврат и са координирали операцията от Сърбия. Делото срещу тях се води задочно.Тереза Герова", "date": "2017.09.06", "title": "Радио „Свободна Европа“ (Македония): Двама руски граждани са посочени като организатори на опит за държавен преврат в Черна гора"}
{"url": "http://www.focus-news.net/news/2017/09/06/2433065/kyustendil-kmetat-na-obshtina-dupnitsa-inzh-metodi-chimev-zapochna-prepis-na-istoriya-slavyanobalgarska.html", "text": "Кметът на Община Дупница инж. Методи Чимев започна препис на „История славянобългарска“, предаде репортер на Радио „Фокус“- Пирин. Началото бе поставено точно в 10,14 часа. На днешната дата, преди 132 години е обявено Съединението на Княжество България с Източна Румелия, а прокламацията, с която се обявява временното правителство се счита, че е подписана точно в този час. \r\nКметът заяви, че българите трябва да сме горди, защото имаме велика история. „Написаното от Паисий няма как да не те накара да се чувстваш горд от историята на България. Не малко знаят миналото на България, но и много не знаят и това начинание съм убеден, че ще ги накара да се поинтересуват и да разберат, че трябва да сме горди българи, защото имаме велика история“, каза инж. Чимев.\r\nИзготвен е график с участието на всички читалища и училища в общината, които ще получат в плик своята част от текста, който трябва да бъде преписан. Инж. Методи Чимев предаде специално изработената за целта книга на НЧ „Зора“, които поемат щафетата. Задължително ще бъде използван определен за това химикал с черен цвят, като накрая ще бъдат изписани имената на абсолютно всички, участвали в преписа. Целият препис ще бъде готов до празника на Дупница – 19 октомври, когато ще бъде представена на тържествената сесия на Общински съвет. Инициативите е по повод Европейските дни на наследството, които по този начин се отбелязват в Дупница.\r\nЛора КАЛЧЕВА", "date": "2017.09.06", "title": "Кюстендил: Кметът на Община Дупница инж. Методи Чимев започна препис на „История славянобългарска“"}
{"url": "http://www.focus-news.net/news/2017/09/06/2433066/the-globe-and-mail-katalonskite-deputati-glasuvat-zakonoproekt-za-referenduma-za-nezavisimost.html", "text": "Каталонските депутати гласуват за законопроект, който ще позволи на регионалните власти в Барселона официално да организират референдум на 1 октомври за отделяне от Испания, съобщава канадският вестник The Globe and Mail.\r\nТ.нар. законопроект за референдума бе включен в дневния ред на пленарното заседание на регионалния парламент в сряда и вероятно ще бъде гласуван по-късно през деня, проправяйки пътя за формализиране на плановете за гласуване. \r\nЦентралното правителство в Мадрид и повечето политически партии на национално равнище отхвърлят правото на Каталония да проведе подобен референдум. Премиерът Мариано Рахой обеща да използва всички законови мерки, за да гарантира, че той няма да се състои.Тереза Герова", "date": "2017.09.06", "title": "The Globe and Mail: Каталонските депутати гласуват законопроект за референдума за независимост"}
{"url": "http://www.focus-news.net/news/2017/09/06/2433067/afp-uraganat-irma-veche-e-prichinil-seriozni-shteti-v-karibskiya-region.html", "text": "Ураганът от пета степен „Ирма“ вече е причинил „сериозни щети“ на някои от островите в Карибския регион. Това съобщи френският министър за отвъдморските територии Аник Жерарден, предава AFP.\r\n„Ирма“ удари Сен Мартин и Сен Бартелми, след като по-рано в сряда връхлетя Барбуда. \r\n\"Тези острови са сериозно засегнати\", алармираха от Френската метеорологична служба.Тереза Герова", "date": "2017.09.06", "title": "AFP: Ураганът „Ирма“ вече е причинил „сериозни щети“ в Карибския регион"}
{"url": "http://www.focus-news.net/news/2017/09/06/2433068/dots-sonya-penkova-istinskata-stoynost-na-saedinenieto-se-namira-v-edinenieto-na-vsichki-hora.html", "text": "Истинската стойност на Съединението се намира в единението на всички хора. Това коментира пред Радио „Фокус“ доц. Соня Пенкова, директор на Националния военноисторически музей, по повод 132-рата годишнина от Съединението на Източна Румелия с Княжество България. По думите ѝ образованието и възпитанието са стожерите на българската национална идентичност. „Дали даваме онзи набор от факти, с които децата да си направят извода за събитията от нашето минало, да направят своя личен прочит, да намерят своето лично място в тези истории и на своето семейство и да извлекат своята поука? Всичко това зависи от нас. Оставам изненадана от факта, че навсякъде се говори за ролята на четите в Съединението, което е безспорно, но остава на заден план фактът, че то се случи благодарение и на милицията и жандармерията на Източна Румелия“, каза доц. Соня Пенкова. Тя добави, че подрастващите трябва да се учат, за да знаят и помнят българската история.", "date": "2017.09.06", "title": "Доц. Соня Пенкова: Истинската стойност на Съединението се намира в единението на всички хора"}
{"url": "http://www.focus-news.net/news/2017/09/06/2433069/ivo-antonov-mo-120-balgarski-voenni-grobishta-sa-likvidirani-v-severna-dobrudzha-ambitsiyata-ni-e-da-se-sporazumeem-s-rumaniya-i-da-gi-vazstanovim.html", "text": "120 български военни гробища са ликвидирани в Северна Добруджа, амбицията ни е да се споразумеем с Румъния и да ги възстановим. Това каза в интервю за Агенция „Фокус“ Иво Антонов, директор на Дирекция „Социална политика“ в Министерство на отбраната, за Тутраканската епопея, дала началото на освобождението на Южна Добруджа. Той поясни, че ако се тръгне нагоре от северната ни граница и се навлезе в румънска територия, в Северна Добруджа, твърде малко са останалите следи от български военни гробове и погребения. „Румънската  държава за съжаление десетилетия наред е предприела една политика на поетапно и постепенно ликвидиране на гробовете на нашите войници. През няколко поредни експедиции Министерство на отбраната заедно с Исторически музей – Добрич и Исторически музей – Тутракан обиколихме над 120 обекта на военни паметници в Северна Добруджа, за които имахме подробни схеми и карти“, обясни Иво Антонов. По думите му по-малко от дузина са оцелелите паметници и индивидуални погребения, които са открити. „Открихме едно военно гробище в стара Румъния в едно село при река Сирет. Това са единични обекти, за съжаление над 120 военни гробища са ликвидирани в Северна Добруджа, включително и последните години, както например се натъкнахме на ликвидирането на военния паметник на загиналите български войници в село Черна, Северна Добруджа“, допълни Антонов. По думите му дори местните хора там не са разбрали, че този паметник е разрушен и унищожен. „Имаме сведения и архивни снимки, карти и схеми и амбицията ни е постепенно да ги открием, да сключим споразумение с румънската държава и да започнем да възстановяваме нашите паметници и паметни знаци и в Северна Добруджа“, допълни Антонов. \r\nДеница КИТАНОВА", "date": "2017.09.06", "title": "Иво Антонов, МО: 120 български военни гробища са ликвидирани в Северна Добруджа, амбицията ни е да се споразумеем с Румъния и да ги възстановим"}
{"url": "http://www.focus-news.net/news/2017/09/06/2433070/peter-siyarto-vanshen-ministar-na-ungariya-reshenieto-na-evropeyskiya-sad-e-nepriemlivo-i-bezotgovorno.html", "text": "Унгария счита за безотговорно решението на Европейския съд да отхвърли премахването на квотите за мигранти, затова Будапеща ще продължи да търси законни начини, които ще й позволят самостоятелно да решава въпроса за приемането на търсещи закрила на своя територия. Това заяви в сряда в рамките на пресконференция министърът на външните работи Петер Сиярто, предава TACC.\r\n„Правителството на Унгария счита решението на съда за неприемливо и безотговорно, тъй като поставя под заплаха европейската сигурност“, подчерта първият дипломат на Будапеща. \r\nСиярто увери, че Унгария „ще приеме всички необходими юридически мерки за самостоятелно определяне на това кои да допуска при себе си в страната, и кои не“. Унгарският външен министър допълни, че решението на органа е политически мотивирано и противоречи на интересите на нацията. \r\n„Битката едва сега започва, нито един човек няма да бъде преселен в Унгария против волята на унгарския народ“, категоричен бе Сиярто.Тереза Герова", "date": "2017.09.06", "title": "Петер Сиярто, външен министър на Унгария: Решението на Европейския съд е неприемливо и безотговорно"}
{"url": "http://www.focus-news.net/news/2017/09/06/2433071/sport-viktoriya-tomova-zapochna-s-pobeda-uchastieto-si-na-turnira-v-sofiya.html", "text": "Виктория Томова започна с победа участието си на турнира в София. В мач, продължил 70 минути, Томова победи с 6:3, 6:1 сънародничката си Диа Евтимова. \r\nВ спор за място на четвъртфиналите поставената под номер едно в схемата Томова ще се изправи срещу румънката Илона Джорджана Гиорае.", "date": "2017.09.06", "title": "Спорт: Виктория Томова започна с победа участието си на турнира в София"}
{"url": "http://www.focus-news.net/news/2017/09/06/2433072/veliko-tarnovo-zapochnaha-masirani-proverki-v-uchilishtata-v-oblastta.html", "text": "Започнаха масирани проверки във всички училища на територията на Великотърновска област, преди началото на новата учебна година. Те се извършват от инспектори на Регионалната здравна инспекция в старата столица и служители на общините в региона и ще продължат 7-8 дни. Това поясни за Радио „Фокус“ – Велико Търново д-р Евгения Недева, директор на РЗИ. Тя уточни, че специалистите следят за готовността на учебните бази, дали има някакви сериозни санитарни нарушения или такива, свързани с хигиената в училищата. „В последните години се направиха много ремонти и подобрения. Големи проблеми не сме имали, надявам се и през настоящата година да е така“, каза още д-р Недева. Освен това увери, че всички кметове дават отчет за това, което е направено или предстои, както и за сроковете, в които трябва да приключат евентуалните ремонтни дейности. Директорът на РЗИ изрази надежда, че всички училища ще са готови за работа преди 15 септември.\r\nЛуиза ТРАНЧЕВА", "date": "2017.09.06", "title": "Велико Търново: Започнаха масирани проверки в училищата в областта"}
{"url": "http://www.focus-news.net/news/2017/09/06/2433073/sport-andi-mari-se-otkaza-ot-uchastie-v-turniri-do-kraya-na-sezona.html", "text": "Анди Мъри обяви, че отказва от участие в турнири до края на сезона. Шотландският тенисист сподели, че има контузия в хълбока и е стигнал до крайното решение след множество консултации със специалисти. \r\nСлед „Уимбълдън“ бившият световен номер едно се подложи на различни терапии, за да се възстанови от спортните травми. Малко преди началото на Откритото първенство на САЩ той се отказа от участие.", "date": "2017.09.06", "title": "Спорт: Анди Мъри се отказа от участие в турнири до края на сезона"}
{"url": "http://www.focus-news.net/news/2017/09/06/2433074/tsveta-karayancheva-zam-predsedatel-na-ns-datata-6-ti-septemvri-ni-zadalzhava-da-badem-i-gordi-i-otgovorni.html", "text": "Датата 6-ти септември ни задължава да бъдем и горди с историята си, и да бъдем отговорни пред нашите наследници. Това коментира за Радио „Фокус“ народният представител от кърджалийски избирателен район и зам.-председател на 44-oто НС Цвета Караянчева. „Трябва да бъдем по-отговорни и аз в началото на есенната сесия на НС призовах колегите си да бъдем и по-достойни заради това, че имаме възможността като парламентаристи да ковем законите в държавата – закони, обърнати към хората. И неслучайно на сградата на Народното събрание са записани знаменателните слова: „Съединението прави силата“. Политиката си е политика, политиканстването си е политиканстване, но ние трябва да бъдем отговорни, защото ние трябва да бъдем проводниците на идеите на българските граждани в парламента и да направим всичко възможна да подобрим техния живот“, коментира Цвета Караянчева. Тя уточни, че политиците са хората, които трябва да поддържат силата на българския дух. „Каузата е една и тя е България“, заяви тя.", "date": "2017.09.06", "title": "Цвета Караянчева, зам.-председател на НС: Датата 6-ти септември ни задължава да бъдем и горди, и отговорни"}
{"url": "http://www.focus-news.net/news/2017/09/06/2433075/plamen-petkov-kmet-na-chiprovtsi-podgotvili-sme-bogata-programa-za-praznika-na-grada.html", "text": "Подготвили сме богата празнична програма за празника награда. Това каза кметът на Чипровци Пламен Петков в интервю за Агенция „Фокус“. „Започнахме програмата с шахматен турнир в Общината, в който се включват над 30 участници, от които има и чужденци. След това в местността, където се намира Гушовския манастир „Свети Архангел Михаил“ проведохме духовното тържество. Присъстваха много духовни лица от нашата православна църква. Извърши се водосвет и бе осветен празничният курбан. До към 14.00 часа имаше и духова музика. След това от 17.00 часа има футболна среща. В 19.00 часа продължаваме с богата фолклорна програма и дефилиране на няколко оркестъра. И накрая като гвоздей на събитието ни е певицата Глория. Подготвили сме се добре и се надявам всичко да мине, както сме го планували“, обясни той.\r\nПетков уточни, че празникът на Чипровци се празнува на тази дата от много дълго време. „6-ти септември освен празник на град Чипровци е и денят, в който Българската православна църква отбелязва паметта на Св. Архангел Михаил. Има легенда, която гласи, че в Глушевския манастир на същия ден всяка година е идвал елен от гората и е чакал да се даде курбан. Една година обаче еленът идва, но хората не го изчакват да си почине и да пие вода, а направо го принасят в жертва. И оттогава той спира да идва. Това е накратко легендата за Гушевския манастир“, обясни той.\r\nЦветилена СИМЕОНОВА", "date": "2017.09.06", "title": "Пламен Петков, кмет на Чипровци: Подготвили сме богата програма за празника на града"}
{"url": "http://www.focus-news.net/news/2017/09/06/2433076/petar-boychev-istoricheski-muzey-tutrakan-memorialniyat-kompleks-voenna-grobnitsa-1916-g-e-simvol-na-voynite-za-natsionalno-obedinenie-i-pochit-kam-zaginalite-v-tyah.html", "text": "Мемориалният комплекс „Военна гробница 1916 г.“ край Тутракан е символ на войните за национално обединение и почит към загиналите в тях от цялата страна. Това каза директорът на Историческия музей в Тутракан Петър Бойчев в интервю за Агенция „Фокус“ за Тутраканската епопея. Той обясни, че едната част от Мемориалния комплекс е построена с дарения и волни пожертвувания. „Те започват още през 1916 г. след битката. През 1917 г. вече са оформени гробовете, арката и мястото на мемориала е оградено. За съжаление през 1919 г. ние пак сме под румънска окупация. В 1940 г., когато се освобождаваме и влизат българските войски в Тутракан, първата им работа след приемане на официалните власти, е да влязат в Мемориалния комплекс и да се поклонят“, разказа той. По думите му след 1940 г. не е престанало ежегодното честване на Тутраканската епопея, благодарение на народната почит. „Тя не е преставала през всички тези години“, посочи директорът на музея в Тутракан.  „Имаме задача и готов проект за изграждането на музей „Тутраканска епопея“. Тогава целият комплекс Мемориал „Военна гробница“ ще стане Мемориал „Тутраканска епопея“. Ще кандидатстваме в конкурсите за финансиране от ЕС тази есен и дай Боже всичко да мине, за да може следващата година да започне строителството на този голям, национален, а и международен обект“, допълни Петър Бойчев. \r\nДеница КИТАНОВА", "date": "2017.09.06", "title": "Петър Бойчев, Исторически музей – Тутракан: Мемориалният комплекс „Военна гробница 1916 г.“ е символ на войните за национално обединение и почит към загиналите в тях"}
{"url": "http://www.focus-news.net/news/2017/09/06/2433077/todorka-nedeva-rim-veliko-tarnovo-saedinenieto-se-vklyuchva-v-ofitsialniya-praznichen-kalendar-na-balgariya-prez-1998-godina.html", "text": "Съединението се включва в официалния празничен календар на България през 1998 година. Преди това честването му е преустановено през 1911 година, с приемането на втория Закон за празниците и неделната почивка у нас, разказа за Радио „Фокус“ –Велико Търново Тодорка Недева, уредник в Регионалния исторически музей във Велико Търново. Тя припомни, че празникът се чества за пръв път през 1900 година. Освен това уточни, че след официалното преустановяване на този акт, търновци не спират да го почитат. „На 8-ми септември 1940 година жителите на града честват двоен празник – 55 години от прочитането на Манифеста, с който княз Александър I Батенберг признава Съединението на Княжество България с Източна Румения – Царевград Търнов за факт и връщането на южна Добруджа към Майката Родина. На този ден в 10.30 часа на площада на победите, известен днес като пл. „Майка България“, митрополит Софроний, заедно с цялото духовенство отслужва заупокойна молитва за убитите по бранните полета в името на националното обединение и тържествен молебен за живите радетели  на българщината. До късно през нощта великотърновските улици и площади се огласяват от патриотични възгласи, народни песни, вият се хора, в които участва цялото гражданство и се разказват спомени за събитията от 6-ти септември 1885 година“, обясни Тодорка Недева. Официалното възобновяване на честванията се прави през 1998 година.\r\nЛуиза ТРАНЧЕВА", "date": "2017.09.06", "title": "Тодорка Недева, РИМ - Велико Търново: Съединението се включва в официалния празничен календар на България през 1998 година"}
{"url": "http://www.focus-news.net/news/2017/09/06/2433078/robert-fitso-slovakiya-priema-reshenieto-na-evropeyskiya-sad.html", "text": "Словакия приема решението на Европейския съд да отхвърли жалбата си срещу задължителното разделение на бежанците сред страните от Общността. Това заяви министър-председателят Роберт Фицо, съобщава германският национален ежедневник Die Frankfurter Allgemeine Zeitung.\r\nФицо призна като „несправедливо“ спрямо Словакия и Унгария решението на органа, заявявайки, че самите бежанци не желаят да се устроят в страната. Но същевременно той увери, че Словакия ще демонстрира своята солидарност в бежанската криза в области като защитата на външните граници на ЕС. Агенция „Фокус“ припомня:\r\nВ края на август словашки военнослужещи стартираха за първи път участие в тренировъчна мисия в Средиземно море, част от операцията EUNAVFOR MED Sophia. Те са поставени под командване на германския флот.\r\nЗаедно с колегите си от Германия, словашките войници са включени в операциите в кризисната зона, след като бяха обучени на техниките, използвани в морска среда.Тереза Герова", "date": "2017.09.06", "title": "Роберт Фицо: Словакия приема решението на Европейския съд"}
{"url": "http://www.focus-news.net/news/2017/09/06/2433079/elena-aleksandrova-rim-blagoevgrad-ideyata-za-vastanie-v-makedoniya-i-odrinsko-sled-saedinenieto-ne-se-osashtestvyava.html", "text": "Идеята за въстание в Македония и Одринско след Съединението не се осъществява, но много дейци от нашия край се включват в защитата на обединението – последвалата Сръбско-българска война. Това каза за Радио „Фокус“ – Пирин Елена Александрова, историк и уредник в Регионален исторически музей – Благоевград. По думите ѝ те взимат дейно участие в различни въстанически и доброволчески чети, които се присъединяват към Българската армия. „Тук мога да спомена една чета от 400 човека, която подготвя и участва във войната начело с легендарния войвода дядо Ильо Марков. Друга чета – Кюстендилската чета, начело на която е Димитър Попгеоргиев, който също както дядо Ильо Марков организира Кресненско-разложкото въстание, се присъединява към Българската войска. В нея освен това има много доброволци от Македония“, каза още Александрова. В Сръбско-българската война се включват и още много дейци, като чета организира и Никола Чолаков от село Долно Драглище. „Той организира някъде около 70 четници от Разложкия край. В четата на дядо Ильо Марков пък участва и Тодор Пармаков, който участва при боевете в Брезник и Сливница, а освен това той взима участие в легендарната хвърковата конница на Бенковски, както и много други. Един от ръководителите на бъдещата Вътрешна македоно-одринска революционна организация Гьорче Петров, който е един от първите задгранични представители на организацията, заедно с Гоце Делчев по време на Съединението е ученик в пловдивската гимназия и също участва в съединиското движение“, посочи Александрова.\r\nЛивия НИНОВА", "date": "2017.09.06", "title": "Елена Александрова, РИМ – Благоевград: Идеята за въстание в Македония и Одринско след Съединението не се осъществява"}
{"url": "http://www.focus-news.net/news/2017/09/06/2433080/deutsche-welle-pravitelstvoto-na-moldova-ignorira-zabranata-na-igor-dodon-za-uchastie-na-voennosluzheshtite-v-ucheniya-izvan-stranata.html", "text": "Правителството в Кишинев игнорира забраната на президента Игор Додон за участие на молдовски военнослужещи в учения зад граница. В сряда, 6 септември, кабинетът одобри изпращането на молдовски войници в Украйна за участие в маневрите на НАТО Rapid Trident-2017, които ще се проведат в периода 7-23 септември в Лвовската област, предава Deutsche Welle.\r\nМинистър-председателят Павел Филип отбеляза, че Додон вече шест пъти отменя участие на молдовски военнослужещи в учения извън страната, допълвайки, че не разбира аргументите на държавния глава.\r\n„Няма логика в подобни решения. Молдова е и ще остане неутрална, но това не означава, че не е нужно да участва в мироопазващи операции, да повишава квалификациите на военнослужещите си. Никой не иска да има неподготвена и слаба армия“, коментира премиерът. Тереза Герова", "date": "2017.09.06", "title": "Deutsche Welle: Правителството на Молдова игнорира забраната на Игор Додон за участие на военнослужещите в учения извън страната"}
{"url": "http://www.focus-news.net/news/2017/09/06/2433081/gabrovo-kristina-sidorova-i-predsedatelyat-na-obshtinski-savet-bsp-gabrovo-zdravko-kanchev-uchastvaha-v-chestvaneto-na-saedinenieto.html", "text": "Народният представител от „БСП за България” Кристина Сидорова и председателят на Общински съвет – БСП – Габрово Здравко Кънчев участваха в тържественото честване на 132-годишнината от Съединението на България и поднесоха цветя пред паметника на Чардафон в центъра на Габрово, съобщиха от пресцентъра на БСП. След това, заедно с областния председател на БСП Габрово Николай Григоров и партийни членове, почетоха паметта на Чардафон и на неговия гроб, където се намира и първият автентичен паметник на войводата.\r\nГабровецът Продан Тишков ще бъде запомнен завинаги като Чардафон Велики. Той умира през 1906 г. в родния си град Габрово. През 1908г. в Габрово, в леярната на Иван Недков, е излят първият бронзов бюст на Чардафон Велики по скулптурата на художниците-учители Недялко Каранешев и Стефан Ковачев, изработен от Митика Петреску.", "date": "2017.09.06", "title": "Габрово: Кристина Сидорова и председателят на Общински съвет – БСП – Габрово Здравко Кънчев участваха в честването на Съединението"}
{"url": "http://www.focus-news.net/news/2017/09/06/2433082/plamen-petkov-kmet-na-chiprovtsi-tsenata-na-chiprovskite-kilimi-stana-po-visoka-zashtoto-te-veche-sa-butikovo-proizvodstvo.html", "text": "Цената на чипровските килими стана по-висока, защото за разлика от предишните години те вече са бутиково производство. Това каза кметът на Чипровци Пламен Петков в интервю за Агенция „Фокус“. \r\n„Много известни сме с килимите си, които са с над 300-годишна история, а не само с Чипровското въстание. В момента на територията на Чипровци има няколко частни фирми, които се занимават с килимарство. Отделно от това по програми за временна заетост някои от тях са наели млади и по-перспективни хора, които се обучават“, обясни той.\r\nПетков уточни, че всяка година на територията на града се провежда специален празник, посветен на килима, в който чипровските майстори показват своето изкуство. “Тази година даже бяхме избрани за фестивал на годината от един интернет сайт, където се конкурирахме с доста общини“, каза още той.\r\nЦветилена СИМЕОНОВА", "date": "2017.09.06", "title": "Пламен Петков, кмет на Чипровци: Цената на чипровските килими стана по-висока, защото те вече са бутиково производство"}
{"url": "http://www.focus-news.net/news/2017/09/06/2433083/afp-redzhep-tayip-erdogan-sravni-izyavleniyata-na-germaniya-sreshtu-turtsiya-s-natsizam.html", "text": "В сряда държавният глава на Турция Реджеп Тайип Ердоган сравни изявленията на германските политици срещу страната с „нацизъм“ – коментар, направен на фона на призивите на Берлин за прекратяване на преговорите за турското членство в Европейския съюз, предава AFP.\r\n„Не казвам, че сте нацисти, фашисти, обяснявам инцидента ... Този инцидент е нацизъм, това е фашизъм\", заяви Ердоган в отговор на коментарите на Ангела Меркел и Мартин Шулц в телевизионния дебат от 3 септември. Тогава двамата претенденти за канцлерския пост в Берлин обещаха, че ще търсят подкрепа от другите страни от ЕС за прекратяване на преговорите за присъединяване на Анкара към клуба на Брюксел.Тереза Герова", "date": "2017.09.06", "title": "AFP: Реджеп Тайип Ердоган сравни изявленията на Германия срещу Турция с „нацизъм\""}
{"url": "http://www.focus-news.net/news/2017/09/06/2433084/bilyana-karadakova-istorik-ideyata-za-ednovremenno-vastanie-v-trakiya-i-makedoniya-koito-da-se-obedinyat-kam-knyazhestvo-balgariya-se-okazva-misiya-nevazmozhna.html", "text": "Съединението показва един успешен път, по който може да върви и Македония. Това каза за Радио „Фокус’’ – Пирин Биляна Карадакова, уредник в Регионален исторически музей-Благоевград. „Идеята, както в началото е било замислено и от Захари Стоянов, за едновременно въстание и в Тракия, и в Македония, които да се обединят към Княжество България, даже и в руското командване, се оказва „мисия невъзможна“ и не може да се реализира. Източна Румелия и Македония са със съвсем различен статут и управление, така че единната революционна борба с комитетите „Единство“ и с агитацията и пропагандата са възможни, но практическата реализация и още повече дипломатическото уреждане на подобно обединение би било невъзможно и би означавало война на малкото Княжество с Османската империя и всички Велики сили“, каза още Карадакова.\r\nТя поясни, че автономията на Македония, наподобявайки автономията на Източна Румелия, би била път към националното обединение. По думите ѝ Източна Румелия показва, че откъсването от Османската империя е възможно и Македония следва този път. Карадакова добави още, че практически борбата за Македония продължава веднага и в самите войни – двете Балкански войни, както и двете световни войни, тъй като на бойното поле основно е Македония като продължение на тази идея за национално обединение на всички българи в една държава.\r\nТя коментира още, че през 19 век националната идея е била в състояние да преобърне цели държави, уточнявайки, че има предвид не само българската история, но и историята на повечето европейски държави, които са били под чужда власт векове наред в границите на Австрийската империя, Руската империя, Английската империя, Османската империя и т.н. „Знамето на национализма в 21 век трябва да има съвсем друг смисъл, защото епохата е много различна и смисълът на тези понятия е различен. Това, което е важно, може би като поука от историята е, че когато българите имат своя кауза, имат национална идея и идеал, те могат да постигнат и невъзможни неща, способни са на небивал разцвет, нека да имаме предвид точно края на 19 век след Освобождението, първите десетилетия на 20 век, че българската национална идея е двигател и за победите ни на бойното поле, за обединението на Княжество България и Източна Румелия, за освобождението на Пиринска Македония, но тази идея съдейства и за икономическото ни, стопанското и културното ни развитие“, отбеляза Карадакова.\r\nСпоред нея българският народ може да гради и да създава, както и да променя своята история и цели с голям успех, стига да има национална идея, кауза, дух и воля за успех.\r\nЛивия НИНОВА", "date": "2017.09.06", "title": "Биляна Карадакова, историк: Идеята за едновременно въстание в Тракия и Македония, които да се обединят към Княжество България, се оказва „мисия невъзможна“"}
{"url": "http://www.focus-news.net/news/2017/09/06/2433085/gen-yavor-mateev-saedinenieto-pravi-silata-e-devizat-koyto-tryabva-da-si-pripomnim-na-dneshniya-6-ti-septemvri.html", "text": "„Съединението прави силата“ е девизът, който трябва да си припомним на днешния 6-ти септември, когато честваме 132 години от Съединението на България. Това каза в празничната програма на Радио „Фокус“ ген. Явор Матеев, командир на 68-ма бригада „Специални сили“-Пловдив. „Неслучайно споменах „Съединението прави силата“, защото съм твърдо убеден, че всеки един от нас с мястото, което заема, с това, което може, трябва да дава всичко от себе си, за да бъдем единни в името на България. Смятам, че повечето хора се стремят да го постигнат, но има какво да се желае от всички нас“, отбеляза той.\r\nГен. Явор Матеев допълни, че пловдивчани са горди наследници на достойните българи, извоювали преди 132 години Съединението на Княжество България с Източна Румелия.", "date": "2017.09.06", "title": "Ген. Явор Матеев: „Съединението прави силата“ е девизът, който трябва да си припомним на днешния 6-ти септември"}
{"url": "http://www.focus-news.net/news/2017/09/06/2433086/sofiya-izdirva-se-15-godishniyat-georgi-trayankov-blagoev.html", "text": "Столичното Трето РУ издирва 15-годишния Георги Траянков Благоев от София. Момчето напуснало дома си на 5 септември, около 12.00 часа и оттогава е в неизвестност. Това съобщиха от пресцентъра на МВР.\r\nГеорги Благоев е висок около 170 см, с кафяви очи и черна, къса коса.   \r\nУмоляват се всички, които имат информация за непълнолетния, да се обадят на тел.112, 02/ 9821260, 02/ 9821290, 02/ 9821179 или в най близкото районно управление на МВР", "date": "2017.09.06", "title": "София: Издирва се 15-годишният Георги Траянков Благоев"}
{"url": "http://www.focus-news.net/news/2017/09/06/2433087/afp-madrid-poiska-ks-na-ispaniya-da-blokira-reshenieto-na-katalonskiya-parlament-za-referenduma-za-nezavisimost.html", "text": "Правителството в Мадрид съобщи в сряда, че е поискало Конституционния съд да блокира гласуването в каталонския парламент на  законопроект, който проправя пътя за организиране на референдум за независимост на испанския автономен регион, предава AFP.\r\n„Испанското правителство поиска от Конституционния съд да обяви за недействителни приетите споразумения\" от каталонския парламент по-рано в сряда, заяви на пресконференция вицепремиерът на на Испания Сорая Саенс де Сантамария, определяйки гласуването в Барселона като „акт на сила“, характерен за „диктаторските режими“.Тереза Герова", "date": "2017.09.06", "title": "AFP: Мадрид поиска КС на Испания да блокира решението на каталонския парламент за референдума за независимост"}
{"url": "http://www.focus-news.net/news/2017/09/06/2433088/sofiya-shofyorite-da-se-dvizhat-s-povisheno-vnimanie-i-saobrazena-skorost-po-pat-ii-82-kokalyane-dolni-pasarel-poradi-ptp.html", "text": "Шофьорите да се движат с повишено внимание и съобразена скорост по път II-82 Кокаляне - Долни Пасарел поради ПТП. Това съобщиха от пресцентъра на Агенция \"Пътна инфраструктура\".", "date": "2017.09.06", "title": "София: Шофьорите да се движат с повишено внимание и съобразена скорост по път II-82 Кокаляне - Долни Пасарел поради ПТП"}
{"url": "http://www.focus-news.net/news/2017/09/06/2433089/prof-bozhidar-dimitrov-savremenniyat-prochit-na-saedinenieto-na-knyazhestvo-balgariya-s-iztochna-rumeliya-e-che-kogato-mnogo-iskame-da-napravim-neshto-nay-dobre-da-si-go-napravim-sami.html", "text": "Съвременният прочит на Съединението е, че когато много искаме да направим нещо, най-добре да си го направим сами. Да не се съобразяваме с Брюксел-и, ООН-та и т.н. Симеон Велики не е направил Велика България като се е съобразявал с тогавашните общества на народите, а е взел голямата тояга и бой, бой, бой… Това заяви в интервю за Агенция „Фокус“ проф. Божидар Димитров – историк и директор на Националния исторически музей, коментирайки историческите събития по време на Съединението на Княжество България с Източна Румелия, осъществило се на 6 септември 1885-та година. „Берлинският конгрес през юли 1878 г. създава пълна каша с наследството на Османската империя на Балканите. По-специално с българския народ, но не само с него. Единното тяло на българския народ е разкъсано. В Горнотракийскaта низина, която дава най-много жертви в борбата за национално Освобождение в резултат на Априлското въстание и военните действия през лятото на 1877 г., се формира една автономна област, която носи странното наименование Източна Румелия. Все една има Централна и Западна Румелия, а такива няма, но както и да е. Тези две държавни образувания – Княжество България, автономна област в рамките на Османската империя и Източна Румелия –  имат различен статут“, посочи проф. Димитров. По думите му те не са субекти на международното право, защото ги представлява султана. „Малко хора знаят, че примирието след Сръбско-българската война е подписано от Османската империя, а не от България. Тези две области живеят самостоятелен държавен живот с всички присъщи му атрибути – Народно събрание, армия и други. Българите не са съгласни да живеят така, а искат да живеят в рамките на една държава. На 6 септември 1885 г., чрез наричащата се „Пловдивска революция“ или „Пловдивския преврат“, правят опит да заживеят заедно. Постъпват много умно, а султанът няма за какво да се захване, защото нищо не се откъсва от Османската империя“, разказа историкът и подчерта, че тогава двете области – Княжество България и Източна Румелия остават в рамките на империята като васални държави, но се съединяват и се управляват от един човек – българския княз.\r\nИван ЛАЗАРОВ", "date": "2017.09.06", "title": "Проф. Божидар Димитров: Съвременният прочит на Съединението на Княжество България с Източна Румелия е, че когато много искаме да направим нещо, най-добре да си го направим сами"}
{"url": "http://www.focus-news.net/news/2017/09/06/2433090/afp-ispanskiyat-vitsepremier-zayavi-che-reshenieto-na-katalonskiya-parlament-e-harakterno-za-diktatorskite-rezhimi.html", "text": "Испанското правителство заяви, че е поискала Конституционният съд да блокира гласуването на законопроекта, който ще отвори пътя за каталонския референдум за независимост, предава AFP.\r\n„Испанското правителство поиска Конституционният съд да обяви за невалидни и неефективни решенията, приети от каталонския парламент“, заяви вицепремиерът на Испания Сорая Саенз де Сантамария на пресконференция.\r\nТя разкритикува решението на парламента за законопроекта посветен на референдума за независимост, като „силов акт“ и действие характерно за „диктаторските режими“. Симеон Миланов", "date": "2017.09.06", "title": "AFP: Испанският вицепремиер заяви, че решението на каталонския парламент е характерно за \"диктаторските режими\""}
{"url": "http://www.focus-news.net/news/2017/09/06/2433091/burgas-obshtinskiyat-savet-na-bsp-otbelyaza-132-godini-ot-saedinenieto-na-balgariya.html", "text": "Общинският съвет на БСП – Бургас отбеляза 132 години от Съединението на Княжество България с Източна Румелия, съобщиха от пресцентъра на БСП. Социалистите се включиха в тържествения ритуал, който се състоя на паметника на 24-ти Черноморски пехотен полк пред Военния клуб в Бургас. На събитието присъстваха народните представители от „БСП за България” Николай Тишев, Тодор Байчев и Димитър Стоянов, общинският председател на БСП - Бургас Живко Господинов, областният председател на БСП – Бургас Стойко Танков, областният председател на ОЖС на БСП – Бургас Тинка Желязкова и общинските съветници от БСП в местния парламент Чанко Мирчев, Бенчо Бенчев и Кирил Петков.\r\n„С гордост отбелязваме днешния празник. Това е една от най-значимите дати в българската история. Трябва да помним делото на всички онези родолюбци, които поеха риска да обединят родината. Нека духът на Съединението ни обедини и днес. Честит празник!” – заяви Николай Тишев.\r\n „6-ти септември е славна дата. България притежава паметна история, която всички ние трябва да знаем, помним и съхраним. Съединението прави силата, само обединени, сплотени и единни можем да градим по-добрия живот за всички български граждани” – каза Живко Господинов.\r\nСоциалистите положиха венци и цветя пред паметника в знак на признателност към падналите в Сръбско-българската война от 1885 година.", "date": "2017.09.06", "title": "Бургас: Общинският съвет на БСП отбеляза 132 години от Съединението на България"}
{"url": "http://www.focus-news.net/news/2017/09/06/2433092/blagoevgrad-vazstanoveno-e-dvizhenieto-po-pat-i-1-zheleznitsa-blagoevgrad.html", "text": "Възстановено е движението по път I-1 Железница - Благоевград. Това съобщиха от пресцентъра на Агенция \"Пътна инфраструктура\".", "date": "2017.09.06", "title": "Благоевград: Възстановено е движението по път I-1 Железница - Благоевград"}
{"url": "http://www.focus-news.net/news/2017/09/06/2433093/reuters-frenskata-politsiya-otkri-vzrivno-veshtestvo-pri-obisk-na-apartament-blizo-do-parizh.html", "text": "Френската полиция откри ацетонов пероксид при обиск на апартамент, намиращ се южно от Париж, предава Reuters.\r\nВ апартамента, който се намира в предградието Вилжуиф, не е имало никой. Няма арестувани, заявиха източници от полицията.\r\nАцетоновият перокси е лесен за направа, но много нестабилен. Той е използван често при ислямистките нападения в Западна Европа.\r\nИзточник от властите заяви, че антитерористичен прокурор, ще бъде начело на разследването по случая. Симеон Миланов", "date": "2017.09.06", "title": "Reuters: Френската полиция откри взривно вещество при обиск на апартамент близо до Париж"}
{"url": "http://www.focus-news.net/news/2017/09/06/2433094/plovdiv-sgradite-na-uchilishtata-i-detskite-gradini-v-obshtina-sadovo-sa-gotovi-za-novata-uchebna-godina.html", "text": "Сградите на училищата и детските градини в Община Садово са готови за новата учебна година. Това каза заРадио „Фокус” – Пловдив Николина Йорданова – експерт в Отдел „Образование” към Общината. „Направихме необходимото, за да подготвим сградите на детските градини, което е общински ангажимент, а училищата се справят с делегирания си бюджет”, уточни Йорданова. В основните училища са извършени най-наложителните ремонти, които касаят най-вече хигиенното състояние на сградите. В детските градини са извършени ремонти в кухните и в сградите. Така например, в детската градина в Болярци е бил поставен балатум, подменени са врати и е ремонтиран кухненският блок, в Катуница се е извършил ремонт на санитарните възли, поставен е теракот и фаянс, боядисани са занималните, в момента се поставят плочки в двора на заведението, в Богданица е сменен фаянсът в тоалетната и е ремонтиран също кухненският блок. Подобни ремонти са извършени и в другите детски градини в общината. Всичко това е било наложително и е било предписано от отговорните институции. Все още на места тези дейности не са приключили напълно, но до началото на учебната година това ще стане, каза Йорданова.\r\nЦветана ТОНЧЕВА", "date": "2017.09.06", "title": "Пловдив: Сградите на училищата и детските градини в община Садово са готови за новата учебна година"}
{"url": "http://www.focus-news.net/news/2017/09/06/2433095/veliko-tarnovo-lokaliziran-e-pozhar-kray-s-vodoley.html", "text": "Локализиран е пожар, пламнал в ранния следобед на празничния 6 септември край великотърновското село Водолей. Кметът на община Велико Търново Даниел Панов лично координира операцията по ограничаването на огнището и гасенето. Това съобщиха от пресцентъра на Община Велико Търново. Четири екипа на регионалната дирекция „Пожарна безопасност и защита на населението“ се бориха със стихията повече от три часа. На място бяха директорът на пожарникарската служба комисар Красимир Кръстев, както и кметицата на с. Ресен Йорданка Колева.\r\n„Благодаря на огнеборците за бързата реакция, както и местни земеделски производители, също изпратили техника. Няма опасност за населението както във Водолей, така и в съседното село Ресен“, коментира Даниел Панов. \r\nЧовешка небрежност е най-вероятната причина за избухването на пламъците. Огънят тръгнал от запалено локално сметище в източния край на с. Водолей. Заради силния вятър пожарът бързо обхванал съседните стърнища и земеделски земи. Сезирани са и полицейските органи. \r\nИ през нощта дежурен екип на пожарната ще остане в района на огнището.", "date": "2017.09.06", "title": "Велико Търново: Локализиран е пожар край с. Водолей"}
{"url": "http://www.focus-news.net/news/2017/09/06/2433096/tass-gubernatorat-na-kaliforniya-zayavi-che-sasht-i-rusiya-prodalzhavat-da-si-satrudnichat.html", "text": "Русия и САЩ продължават да си сътрудничат по главните международни въпроси, въпреки противоречията и влошените двустранни отношения, предава ТАСС. Такова мнение изрази губернаторът на Калифорния Джери Браун на Международния дискусионен клуб „Валдай“ в рамките на Източния икономически форум, който се провежда в тихоокеанския град Владивосток.\r\n„Да, нашите отношения са на ниско ниво – това е проблемът, но аз изпитвам оптимизъм. В онези неща, които са от значение за нас, все още си сътрудничим. Например, когато беше нужно да се приеме резолюция на Съвета за сигурност на ООН по отношение на Северна Корея, нашите страни действаха заедно“, каза Браун.\r\nТой изрази и готовност за сътрудничество между Калифорния и Русия.\r\n„Ние развиваме активно сътрудничество с Китай, в това число в бизнеса, и няма никакви причини защо да не можем да си сътрудничим и с Русия“, заяви губернаторът. Симеон Миланов", "date": "2017.09.06", "title": "ТАСС: Губернаторът на Калифорния заяви, че САЩ и Русия продължават да си сътрудничат"}
{"url": "http://www.focus-news.net/news/2017/09/06/2433097/vitseadmiral-plamen-manushev-na-5-septemvri-1916-godina-e-razbit-mitat-che-balgarinat-nikoga-nyama-da-strelya-sreshtu-svoya-osvoboditel.html", "text": "На 5 септември 1916 година е разбит митът, че българинът никога няма да стреля срещу своя освободител. Това каза в интервю за Агенция „Фокус“ вицеадмирал Пламен Манушев за боевете за Добрич и Тутракан през септември 1916 година. „Българите отбраняват Добрич най-героично, това че срещу тях има и руски войски не ги притеснява. Тези 3 дни неслучайно са наречени Добричка епопея“, заяви той. „За съжаление, за дълги години е скрита и неизвестна, беше табу да се говори за нея. Радвам се, че след 90-те години ден по ден, час по час, почти цялата отбрана вече е описана. На всички ни станаха известни имената на героите, които са защитавали Добрич“, коментира Пламен Манушев. „По исторически данни, ген. Андрей Зайончковский и неговите офицери са смятали, че българите няма да стрелят срещу тях, ще имат много лесна победа и ще вземат Добрич. Между Добрич и Варна не е имало никакви други войски т.е ще вземат и Варна и ще обърнат хода на войната още през 1916 година“, обясни вицеадмирал Манушев. „Българските офицери родолюбци не са се поколебали да спрат обединените съглашенски войски. Те са две руски дивизии, едни армейски корпус, конна и пехотна дивизия, казашки полкове и румънската дивизия, която е върната обратно, има и една сръбска сборна дивизия“, посочи той и допълни, че нашите войски се изправят срещу огромна сила и се бият героично. \r\nБиляна ИВАНОВА", "date": "2017.09.06", "title": "Вицеадмирал Пламен Манушев: На 5 септември 1916 година е разбит митът, че българинът никога няма да стреля срещу своя освободител"}
{"url": "http://www.focus-news.net/news/2017/09/06/2433098/prof-bozhidar-dimitrov-saedinenieto-na-knyazhestvo-balgariya-s-iztochna-rumeliya-e-bezpretsedenten-akt-tay-kato-narushava-ustanoviloto-se-statukvo-v-evropa.html", "text": "Съединението е безпрецедентен акт, тъй като нарушава установилото се статукво в Европа през 1815 г., когато се решава, че всички политически промени на Балканския полуостров ще се решават с консенсус между Великите сили. Това заяви в интервю за Агенция „Фокус“ проф. Божидар Димитров – историк и директор на Националния исторически музей, коментирайки историческите събития по време на Съединението на Княжество България с Източна Румелия, осъществило се на 6 септември 1885-та година. По думите му Княжеството България и българите в Източна Румелия правят жестоко нарушение. „Когато Русия нарушава това споразумение 1853 г., избухва Кримската война, а Русия е победена, унизена и т.н. Нещо подобно очаква и България, но Великите сили първо решават да опитат с добро, защото на 5 ноември е предвидено в Цариград да се съберат и да решат за връщане на статуквото. Нечувана услуга ни прави сръбският крал Милан, който ни напада. Това е нападение над Османската империя“, коментира проф. Димитров. Според него повече от ясно е, че крал Милан дори и да постигне военна победа и да влезе в София и Пловдив, няма да получи и квадратен сантиметър от Османската империя, защото по думите му една велика сила не може да губи територии от държави като Сърбия. „Тук е важно да отбележим, че според общественото мнение България е малка и слаба държава, със зле обучена армия и слаби държавни структури. Нищо от това не е вярно. България има два пъти по-голяма армия от Сърбия. Тя е отлично обучена от руски и австрийски офицери. Въоръжена е много добре и има повече оръжия от сръбската армия. Главното, което има, е огромното желание на войниците да се сражават до смърт за българската кауза и те го правят. Сърбите не знаят за какво воюват. Тях ги лъжат, че отиват да се бият за освобождението на Косово. Ударите, които се стоварват върху сърбите са нещо нечувано във военната история. Няма случай във военната история, когато противникът е разгромен само за 14 дни. България постига пълна военна победа и то съобразно военната тактика и стратегия, в която нашите офицери са много добре обучени“, разказа още историкът.\r\nИван ЛАЗАРОВ", "date": "2017.09.06", "title": "Проф. Божидар Димитров: Съединението на Княжество България с Източна Румелия е безпрецедентен акт, тъй като нарушава установилото се статукво в Европа"}
{"url": "http://www.focus-news.net/news/2017/09/06/2433099/reuters-uraganat-irma-mozhe-da-udari-florida-v-sabota.html", "text": "Ураганът „Ирма, който е една от най-силните бурии в Атлантическия океан през последния един век, премина през северните карибски острови, насочвайки се най-вероятно към Флорида, предава Reuters.\r\nОчаква се „Ирма“ да стане втората силна буря, която ще се стовари на американските брегове само седмици, след като ураганът „Харви“ уби повече от 60 души и причини щети за близо 180 милиарда долара. \r\nОкото на „Ирма“, която е категория 5, се движи с 295 километра в час. То се придвижи от острова Барбуда към Сейнт Мартин, който се намира на изток от Пуерто Рико, съобщиха от американския Национален център за ураганите. Природната стихия може да се стовари върху Флорида в събота.\r\nПокривите на много къщи в Антигуа са били унищожени, заради „Ирма“. Повече от хиляда граждани са прекарали нощта в прикрития и без електричество.Симеон Миланов", "date": "2017.09.06", "title": "Reuters: Ураганът \"Ирма\" може да удари Флорида в събота"}
{"url": "http://www.focus-news.net/news/2017/09/06/2433100/sliven-gradat-otbelyaza-132-godini-ot-saedinenieto-na-balgariya.html", "text": "Церемония по издигане на националното знаме се състоя на площад „Хаджи Димитър“ в Сливен по повод 6 септември – Съединението на България. Сливенският митрополит Иоаникий и свещеници от Сливенска епархия отслужиха благодарствен молебен за здраве и добруване. Това съобщиха от пресцентъра на Община Сливен.\r\nКметът Стефан Радев подчерта в словото си, че датата 6 септември е една от най-бележитите в българската история.\r\n„Има дати в летописа на нашия народ, които с годините стават все по-достойни за почит! Днес честваме една от тези дати, които са сред най-значимите в националната ни история – Съединението на България! Този акт е най-великото ни дело след Освобождението на България от чуждо иго. С него нашият народ доказа, че има и желанието, и волята, и готовността да кове собствената си съдба в свободна и обединена България!“, каза кметът и допълни, че днешните дни на свобода и демокрация не биха били възможни без подвига и саможертвата на нашите предци за свободна и независима България.\r\nЦеремонията приключи с ритуал по полагане на венци и цветя пред паметника на Хаджи Димитър и сливенските възрожденци, след което се състоя празничен концерт на Ансамбъла за народни песни и танци – Сливен.\r\nЦветя бяха поднесени от името на народния представител Десислава Танева. Сред гостите на тържественото отбелязване на Съединението на България бяха народните представители Таско Ерменков и Кольо Милев, председателят на Общинския съвет Димитър Митев, областният управител Чавдар Божурски, ръководители на държавни институции, общински съветници и граждани.\r\nОрганизатори на събитието са община Сливен, военно формирование 22220 и Сливенската света митрополия.", "date": "2017.09.06", "title": "Сливен: Градът отбеляза 132 години от Съединението на България"}
{"url": "http://www.focus-news.net/news/2017/09/06/2433101/turtsiya-shte-satrudnichi-na-balgariya-za-garantirane-na-energiynata-sigurnost.html", "text": "Република Турция е готова на всякакво енергийно сътрудничество с Република България, което ще доведе до сигурност на енергийните доставки. Това каза турският министър на енергетиката и природните ресурси Берат Албайрак, който се срещна с министър-председателя Бойко Борисов и с министъра на енергетиката Теменужка Петкова в рамките на еднодневното си посещение в страната, съобщиха от правителствената информационна служба. Министър Албайрак поздрави домакините си по случай националния празник – Съединението на България.\r\nОбсъдено бе задълбочаване на двустранното енергийно сътрудничество както в областта на природния газ, така и на електроенергетиката. Двете страни се договориха за реализацията на съвместни проекти, които ще доведат до сигурност и диверсификация на доставките на природен газ, както и постигане на конкурентни цени за индустрията и бита. „България и Турция са стратегически партньори – през двете страни преминават естествените потоци на природния газ“, подчерта премиерът Борисов.\r\nБългарската страна запозна турската с реализацията на концепцията за изграждане на европейски газоразпределителен център „Балкан“, който трябва да бъде осъществен при условията на европейското законодателство. В рамките на предпроектното проучване ще бъдат разгледани всички входно-изходни точки за доставки на природен газ, включително и входна точка Турция, бе посочено по време на срещата. Министър Петкова припомни, че продължава модернизацията и разширението на българската газопреносна мрежа. Това ще позволи увеличаване на капацитета за транзит от България за Турция, ще има възможност и за реверсивни доставки към страната ни. Подчертано беше и стратегическото значение на междусистемата газова връзка Турция-България, по която двете страни ще продължат да работят.\r\nОт турска страна бе проявен интерес и за проучване на възможностите за изграждане на допълнителни електропреносни линии, които да осигурят увеличаване на капацитета на износ на електроенергия от България към Турция.", "date": "2017.09.06", "title": "Турция ще сътрудничи на България за гарантиране на енергийната сигурност"}
{"url": "http://www.focus-news.net/news/2017/09/06/2433102/elena-aleksandrova-rim-blagoevgrad-sled-saedinenieto-prez-1885-godina-balgarskiyat-natsionalen-vapros-vse-pak-ostava-nereshen.html", "text": "След Съединението през 1885 година българският национален въпрос все пак остава нерешен. Това каза за Радио „Фокус“ – Пирин Елена Александрова, историк и уредник в Регионален исторически музей – Благоевград. Това се дължи на факта, че голяма част от българските земи не са присъединени към свободното българско отечество. „След Съединението на Княжество България с Източна Румелия българската държава вече има по-сериозни възможности и претенции - първо, да защитава правата на българското население в Македония и Одринско, а и да настоява за реформи по член 23/62 от Берлинския договор“, каза още Александрова.\r\nВ този период българската държава съответно вече има и политическа, и икономическа, но и по-голяма военна мощ, за да подкрепи своите останали под Османска власт събратя. „Въпреки останалия нерешен български национален въпрос и нереализираното въстание непосредствено след Съединението, всичко това дава основание на жителите в Пиринска Македония да продължат борбата си, за да могат да извоюват своето освобождение, което става факт едва през 1912 година“, посочи Александрова.\r\nТя отбеляза, че борбите за национално обединение продължават много дълго, защото след Берлинския договор българският народ никога не се отказва от идеята за национално обединение. „След като през лятото на 1878 година етническите български територии биват разпокъсани, става ясно, че на по-късен етап ще се водят борби за обединяването им. Първите контакти в тази посока между източнорумелийската общественост и интелигенция и тази в Княжество България започва още през 1880 година. Съвместните действия на обществеността в двете териториални части продължават и през следващите няколко години. Но историческата обособеност на Балканите и в Европа не предполага някакви по-решителни действия в тази посока“, подчерта Александрова. Тя уточни, че  нито една от Великите сили не желае да се нарушава статуквото на Берлинския конгрес. „За определен период от време идеята за Съединението заглъхва, за да избуи отново през 1884 година, а през 1885 година да се превърне от мечта в реалност“, допълни Александрова.\r\nЛивия НИНОВА", "date": "2017.09.06", "title": "Елена Александрова, РИМ – Благоевград: След Съединението през 1885 година българският национален въпрос все пак остава нерешен"}
{"url": "http://www.focus-news.net/news/2017/09/06/2433103/hurriyet-turskite-sili-za-sigurnost-neutraliziraha-15-boytsi-na-kyurdskata-rabotnicheska-partiya.html", "text": "Турското Министерство на вътрешните работи заяви, че силите за сигурност са „неутрализирали“ 15 бойци на „Кюрдската работническа партия“ (ПКК) при операции в страната, предава Hurriyet. \r\nОт министерството казаха, че петима са неутрализирани в югоизточната провинция Сърнак, още толкова в Агръ и други пет в Мус.\r\nТурските власти добавиха, че един член на „Ислямска държава“ е бил неутрализиран в Мерсин. Симеон Миланов", "date": "2017.09.06", "title": "Hurriyet: Турските сили за сигурност неутрализираха 15 бойци на „Кюрдската работническа партия“"}
{"url": "http://www.focus-news.net/news/2017/09/06/2433104/vitseadmiral-plamen-manushev-balgarskite-ofitseri-i-generali-sa-bili-ot-nay-dobrite-prez-parvata-svetovna-voyna-po-frontovete-dalech-sa-nadminali-uchitelite-si.html", "text": "Определено мога да кажа, че българските офицери, особено българските генерали са били от най-добрите през Първата световна война. Далеч са надминали своите учители, тъй като голяма част от тях са учили в Русия, Франция или Италия. Това каза в интервю за Агенция „Фокус“ вицеадмирал Пламен Манушев за боевете за Добрич и Тутракан през септември 1916 година. „По фронтовете са надминали учителите си и са ги биели. За Тутракан освен пълководческият гений на ген. Тошев, ген. Киселов, ген. Драганов е и героизма на българския войник“, обясни той. „Комбинацията между таланта на генералите и офицерите, заветната им смелост и преданост към Отечеството, и храбростта на българския войник са успели да завземат тази крепост. Това е чудо, не е нормално обяснимо по каноните на военното изкуство, но се е случило. Нашите дядовци са успели да го направят. Поклон пред подвига на тези български мъже и титани“, заяви вицеадмирал Манушев. „Те са ни дали урок по родолюбие, смелост, героизъм, себеотрицание. Тези мъже са притежавали всичко, което можем да кажем като войнски добродетели. Най-лошото е, че 100 години ги бяхме забравили напълно. Не споменавахме имената им никъде“, каза още той. \r\nБиляна ИВАНОВА", "date": "2017.09.06", "title": "Вицеадмирал Пламен Манушев: Българските офицери и генерали са били от най-добрите през Първата световна война, по фронтовете далеч са надминали учителите си"}
{"url": "http://www.focus-news.net/news/2017/09/06/2433105/balgarska-delegatsiya-na-ministerstvoto-na-vatreshnite-raboti-uchastva-v-ezhegodna-konferentsiya-na-evropol.html", "text": "Българска делегация, водена от заместник-главният секретар на МВР Георги Арабаджиев, участва в ежегодната конференция на полицейските ръководители, организирана от Европол,съобщиха от пресцентъра на МВР. Форумът се провежда в столицата на Кралство Нидерландия – Хага. В българската делегацията са включени директорите на ГД „Национална полиция“ главен комисар Христо Терзийски, на ГД „Борба с организираната престъпност“ главен комисар Ивайло Спиридонов и на Дирекция „Международно оперативно сътрудничество“ старши комисар Валентин Костов.  В конференцията участват полицейските ръководители на европейските държави, както и на стратегически партньори на ЕС. В рамките ѝ главен комисар Георги Арабаджиев посети Главното управление на холандската полиция в Хага и проведе среща с Ерик Акербом – главен комисар на Холандската полиция. Двамата отбелязаха, че между България и Белгия няма открити въпроси в областта на вътрешните работи и оцениха високо съществуващото оперативно полицейско сътрудничество. Основен приоритет на осъществяваното взаимодействие е противодействието на трафика на хора, особено с цел сексуална експлоатация. Установен е активен обмен на оперативна информация, провеждат се редовни срещи, ефективно  се прилага инструмента европейска заповед за арест. Друг акцент в сътрудничеството от последните пет години беше подпомагането на местната полиция в районите със значимо присъствие на български граждани. Двамата ръководители обсъдиха възможностите и аспектите на разширяването на постигнатото оперативно сътрудничество. Същевременно старши комисар Валентин Костов взе участие в неформална среща на Тройката председателства на Съвета на ЕС, организирана от Естония. Работата на участниците в делегацията продължава, съобразно програмата на тридневната конференция.", "date": "2017.09.06", "title": "Българска делегация на Министерството на вътрешните работи участва в ежегодна конференция на Европол"}
{"url": "http://www.focus-news.net/news/2017/09/06/2433106/the-guardian-tereza-mey-podkrepya-ideite-za-po-strikten-kontrol-na-imigratsiyata-ot-es-sled-brekzit.html", "text": "Британският премиер Тереза Мей смята, че ограничаването на броя на имигрантите, ще защити заплатите на британците пише The Guardian. Тя каза това, след като в медиите бе разкрит документ, който очертава плановете на консерваторите за по-голям имиграционен контрол\r\nТереза Мей защитава идеята, че контролът над имиграцията на европейски граждани във Великобритания, ще допринесе много за благополучието на  британските граждани.\r\n„Съгласява ли се с мен, министър-председателят, че имиграцията е ключова за икономическата сила на Обединеното кралство, както и за засилването на многообразието и културната ни тъкан“, попита лидерът на шотландските националисти в Уестминстър Иън Блекфорд.\r\n„Многократно съм заявявала, че като цяло имиграцията бе добра за Обединеното кралство. Но това, което хората искат да видят, е контрол върху тази имиграция“, заяви премиерът Мей.\r\n„Вече можем да упражняваме контрол във връзка с тези, които идват в тази страна от места, които са извън ЕС. Продължаваме да вярваме да вярваме, че е важно да поддържаме нетна имиграция на разумни нива“, каза тя.\r\nТези й коментари бяха разкритикувани от левицата, като опити да се задоволяват исканията на по-дясно настроени сегменти от обществото и елита.\r\n„Има причина да искаме да контролираме миграцията, тъй като ефектът от нея може да повлияе на гражданите, достъпа до различни услуги и инфраструктурата“, защити се премиерът. Симеон Миланов", "date": "2017.09.06", "title": "The Guardian: Тереза Мей подкрепя идеите за по-стриктен контрол на имиграцията от ЕС след Брекзит"}
{"url": "http://www.focus-news.net/news/2017/09/06/2433107/kyustendil-26-institutsii-shte-se-vklyuchat-v-prepisa-na-istoriya-slavyanobalgarska-v-dupnitsa.html", "text": "26 институции ще се включат в преписа на „История славянобългарска“ в Дупница. Това каза за Радио „Фокус“- Пирин Тодор Петков, началник отдел „Култура, образование и младежки дейности“ към Община Дупница. „Идеята за преписа се роди от това, че тази година се навършват 255 години от написване на „История славянобългарска“. С това начинание ние искаме отново да напомним на младото поколение за този важен документ, който е поставил началото на Българското възраждане. С тази идея искаме да кажем на всички, че може би е време за едно ново възраждане, а защо то да не започне с един препис на  „История славянобългарска“, каза още Петков. По думите му по изготвен график от служителите на Общината, преписът ще се извърши от читалищата и училищата на територията на общината. „Идеята е да свършим около празника на града - 19 октомври, когато този препис ще бъде показан на широката общественост“, каза още Петков.\r\nЛора КАЛЧЕВА", "date": "2017.09.06", "title": "Кюстендил: 26 институции ще се включат в преписа на „История славянобългарска“ в Дупница"}
{"url": "http://www.focus-news.net/news/2017/09/06/2433108/hristina-kirilova-rim-vidin-vidinchaninat-iliya-tsanov-izvoyuva-mezhdunarodnoto-priznavane-na-saedinenieto-s-tophanenskiya-akt.html", "text": "Видинчанинът Илия Цанов извоюва международното признаване на Съединението на Княжество България с Източна Румелия с Топханенския акт, под който той слага подпис като външен министър от кабинета на Петко Каравелов, каза за Радио „Фокус“ – Видин Христина Кирилова от Регионалния исторически музей във Видин. Тя посочи, че на 24 март 1886 г. е подписано споразумение между Османската империя и посланиците на Великите сили – гаранти на Берлинския договор (Русия, Австро-Унгария, Германия, Великобритания, Франция и Италия), с което се урежда международно признаване на Съединението, като персонална уния между Княжество България и Източна Румелия, начело с българския княз. Този, така наричан от някои историци, „Цариградски протокол“, е подписан от българския министър на външните работи Илия Цанов и турския велик везир Кямил Паша. Илия Цанов е роден през 1835 г. във Видин и е брат на друг голям българин – Найчо Цанов, общественик и политик, основател на Радикалната партия. Учи в Свищов, адвокат и помощник-съдия в Търговския съд в София през 1868 г. Като адвокат е служебен защитник на Ботевите четници пред извънредния съд в Русе, успял да издейства да замени смъртните присъди със заточение на много от тях. От 30 юни 1884 г. до 9 август 1886 г. е министър на външните работи и изповеданията в кабинета на Петко Каравелов. „Изпратен е в Цариград да води преговорите за подписване на договор, с който да се приеме Съединението на Княжество България и Източна Румелия. Там се сблъсква с много претенции спрямо Княжество България от страна на Великите сили. Но, той успява да преодолее голяма част от тях. Успява да запази Бургас и околията в пределите на Княжеството, а към Бургас определени претенции е имала Османската империя. Запазва Бургас, но не успява да запази Кърджалийския регион. Князът и правителството го подкрепят в това – да не се отстъпват български земи“, обяснява Христина Кирилова. Тя допълни, че българският дипломат Илия Цанов е познат на турските власти като „служебният защитник“ от Русчук. „Илия Цанов познава добре турското право, познава международните спогодби, добър оратор е и се справя с тази задача – Топханенския акт е признанието на Съединението. Има отстъпления, но това е единствено възможното и най-доброто, което постига българската дипломация, принуждавайки Великите сили да признаят Съединението на Княжество България и Източна Румелия“, обясни Христина Кирилова.\r\nАнна ЛОЗАНОВА", "date": "2017.09.06", "title": "Христина Кирилова, РИМ – Видин: Видинчанинът Илия Цанов извоюва международното признаване на Съединението с Топханенския акт"}
{"url": "http://www.focus-news.net/news/2017/09/06/2433109/gazeta-express-ramush-haradinay-zayavi-che-kosovo-shte-ima-pravitelstvo-mnogo-skoro.html", "text": "Кандидатът за премиер на Косово Рамуш Харадинай заяви, че партиите в коалицията, която спечели изборите ще се консултират в сряда относно формирането на ново правителство, предава Gazeta Express . Според него, до края на седмицата в Косово ще бъдат отворени новият парламент и новото правителство\r\nТой не даде конкретна дата за новия парламент и новото правителство, но заяви, че това ще стане скоро.  Симеон Миланов", "date": "2017.09.06", "title": "Gazeta Express: Рамуш Харадинай заяви, че Косово ще има правителство много скоро"}
{"url": "http://www.focus-news.net/news/2017/09/06/2433110/api-shofyorite-da-se-dvizhat-s-povisheno-vnimanie-i-saobrazena-skorost-po-am-struma-v-tunela-pri-kocherinovo-poradi-avariya-v-elektrozahranvaneto.html", "text": "Шофьорите да се движат с повишено внимание и съобразена скорост по АМ \"Струма\", в тунела при Кочериново, поради авария в електрозахранването. Това съобщиха от пресцентъра на Агенция \"Пътна инфраструктура\".", "date": "2017.09.06", "title": "АПИ: Шофьорите да се движат с повишено внимание и съобразена скорост по АМ \"Струма\", в тунела при Кочериново, поради авария в електрозахранването"}
{"url": "http://www.focus-news.net/news/2017/09/06/2433111/stara-zagora-narodni-predstaviteli-ot-levitsata-otbelyazaha-denya-na-saedinenieto-v-gr-chirpan.html", "text": "Стотици жители на Чирпан, заедно с кмета Кичка Петкова и народните представители от левицата Драгомир Стойнев, Георги Гьоков, Донка Симеонова и Красимир Янков, се поклониха пред мемориала, издигнат на мястото, от което е тръгнала Чирпанската чета за Пловдив. Общоградското честване се провежда по повод 132 години от Съединението на България и Деня на Чирпан в парк „Яворов”. Това съобщиха от пресцентъра на БСП.\r\nДнес общината отбелязва 20 години от обявяването на Шести септември за празник на града. \"За нас е гордост и чест, че малкият Чирпан е един от символите на това величаво събитие, с онези славни герои, загърбили лични интереси, политически и икономически различия, обединение от една мечта за по-добър живот, за ново начало, за общо бъдеще”, заяви в словото си кметът Петкова.\r\nЦветя на признателност пред героизма и паметта на загиналите положиха и туристите от чирпанското дружество „Средногорец”, завърнали се от колопоход и маратон по пътя, извървян през 1885г. от достойните чирпанлии Иван Данчов - брат на Георги Данчов-Зографина, Димитър Йовчев, Петко Запрянов, Георги Сербезов и сливналията Алекси Хаджиев, убити в братядаскаловското село Съединение.\r\nПо-рано на тържествена сесия на местния парламент беше обявен новият почетен гражданин на Чирпан - Таня Тотева, дългогодишен директор на Професионалната гимназия по селско стопанство. Граждани и гости откриха традиционната есенна изложба на чирпански художници в зала \"Георги Данчов Зографина\".\r\nПо-късно бе представен Форум \"Наше минало\" в двора на Историческия музей. За вечерта е предвидена празнична програма със специалното участие на Маргарита Хранова, Николина Чакърдъкова и танцова формация.", "date": "2017.09.06", "title": "Стара Загора: Народни представители от левицата отбелязаха деня на Съединението в гр. Чирпан"}
{"url": "http://www.focus-news.net/news/2017/09/06/2433112/dots-petar-nenkov-istorik-kogato-armiyata-i-narodat-se-saberat-v-edno-tsyalo-nyama-sila-koyato-da-gi-spre.html", "text": "Когато армията и народът се съберат в едно цяло, няма сила, която да ги спре. Това каза за Радио „Фокус“ историкът доц. Петър Ненков по повод 132-рата годишнина от Съединението на Източна Румелия с Княжество България. „Да се изправиш с дързостта на Давид срещу Великите сили, образно да ги наречем Голиат, в онова време, без да имаш стратегически съюзник между тези сили, без да имаш силна армия, е наистина равностойно на дързост, която рядко се среща в историята в стария континент. Съединението на 6-ти септември 1885 г. е кулминацията на всенародното съединистко движение. Трябва да кажем, че през този период българската държава получава една прекрасна буржоазно-либерална Конституция пред Учредителното събрание в Търново, която позволява на Българското княжество да тръгне по един нов път на капиталистическо развитие“, обясни доц. Ненков. Той, отбеляза, че емблематичната фраза „Съединението прави силата“ напомня за достойнствата и идеалите на нашите предци, но към днешна дата властта и народът забравят да се вслушват в значението ѝ.", "date": "2017.09.06", "title": "Доц. Петър Ненков, историк: Когато армията и народът се съберат в едно цяло, няма сила, която да ги спре"}
{"url": "http://www.focus-news.net/news/2017/09/06/2433113/afp-siriyskite-buntovnitsi-tryabva-da-priemat-che-ne-sa-spechelili-grazhdanskata-voyna-smyata-pratenikat-na-oon-stefan-de-mistura.html", "text": "Сирийската опозиция трябва да приеме, че не е спечелила гражданската война, заяви пратеникът на ООН Стефан де Мистура, цитиран от AFP.\r\nПосредникът на ООН де Мистура подчерта, че сирийското правителство също не може да „обяви победа“, тъй като това би било безпочвено твърдение, без преговори и споразумение за край на конфликта.\r\n„Единственият отговор е политическият процес“, заяви той.\r\n„Ще може ли опозицията да се обедини и реалистично да осъзнае, че не са спечелили войната“, каза Мистура.\r\nОсновната опозиционна група на преговорите – Върховният комитет за преговори, който се подкрепя от Саудитска Арабия смята, че президентът Башар Асад трябва да бъде свален от власт, за да има мирни преговори. В същото време т.нар. групи от Кайро и Москва са по-умерени и готови за мирни преговори с Асад.  Симеон Миланов", "date": "2017.09.06", "title": "AFP: Сирийските бунтовници трябва да приемат, че не са спечелили гражданската война, смята пратеникът на ООН Стефан де Мистура"}
{"url": "http://www.focus-news.net/news/2017/09/06/2433114/kyustendil-43-godishen-mazh-se-e-samoubil.html", "text": "43-годишен мъж е починал след като е скочил от жилищна сграда. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Постъпилият сигнал е за скочил от жилищна сграда мъж, тялото му е намерено пред жилищната сграда и е транспортирано за аутопсия в кюстендилската болница. По случая е образувано досъдебно производство.\r\nВенцеслав ИЛЧЕВ", "date": "2017.09.06", "title": "Кюстендил: 43-годишен мъж се е самоубил"}
{"url": "http://www.focus-news.net/news/2017/09/06/2433115/sport-sauditska-arabiya-pobedi-yaponiya-na-kvalifikatsiite-za-mondial-2018.html", "text": "Саудитска Арабия осигури мястото си на Световното първенство по футбол, което ще се проведе в Русия. Това стана, след като Саудитска Арабия победи Япония с 1:0 на свой терен. Саудитите си осигуриха второ място в група В. Междувременно, въпреки победата си срещу Тайланд с 2:1, Австралия ще трябва да играе плейоф срещу Сирия, за да може да се яви на Световното първенство.", "date": "2017.09.06", "title": "Спорт: Саудитска Арабия победи Япония на квалификациите за Мондиал 2018"}
{"url": "http://www.focus-news.net/news/2017/09/06/2433116/veliko-tarnovo-s-20-poveche-stavat-obshtinskite-zhilishta.html", "text": "С 20 повече са общинските жилища във Велико Търново, броят им става 437. Новите апартаменти, даващи се под наем на хора с жилищни нужди, се намират на ул. „Константин Костенечки“ 42. Общината ги получи, след сключване на договор за замяна и взето решение на местните парламентаристи, обясниха за Радио „Фокус“ – Велико Търново от администрацията. Общият брой на общинските домове във Велико Търново е 397, шест апартамента има и в град Килифарево. Резервните жилища са 15, а ведомствените – 19. На този етап продажба на имоти не се предвижда. Няма и такива, които предстои да бъдат заменени като обезщетение за бивши собственици, или отчуждени за общински нужди. Пълният пакет с условията и документите, нужни за кандидатстване, можете да откриете на интернет сайта на Общината.\r\nЛуиза ТРАНЧЕВА", "date": "2017.09.06", "title": "Велико Търново: С 20 повече стават общинските жилища"}
{"url": "http://www.focus-news.net/news/2017/09/06/2433117/ministar-temenuzhka-petkova-shte-uchastva-v-energien-forum-v-aleksandrupolis.html", "text": "Министърът на енергетиката Теменужка Петкова ще участва в енергиен форум в Александруполис, Гърция, на 7-ми септември. Това съобщиха от пресцентъра на Министерството на енергетиката. Първото издание на „Форума за нефт и газ“ се организира от  Американо-гръцката търговска камара, със съдействието на Гръцката асоциация за енергийна икономика. Ще бъде обсъдено актуалното развитие на енергийните проекти в региона от представители на енергийни регулаторни органи, участници на пазара, енергийни експерти, предприемачи и инвеститори. \r\nПредвижда се в събитието да участват министърът на околната среда и енергетиката на Гърция г-н Георгос Статакис, министърът на енергетиката и минното дело на Сърбия г-н Александър Антич и други.", "date": "2017.09.06", "title": "Министър Теменужка Петкова ще участва в енергиен форум в Александруполис"}
{"url": "http://www.focus-news.net/news/2017/09/06/2433118/voa-germanskoto-mvnr-predupredi-germanskite-turisti-che-mogat-da-badat-proizvolno-arestuvani-v-turtsiya.html", "text": "Министерството на външните работи на Германия предупреди гражданите си, които смятат да почиват в Турция, че рискуват да бъдат произволно арестувани от турските власти, предава Voice of America. Това се случва, след като турските власти задържаха няколко германски граждани по политически причини.\r\nНад десетина германци са задържани като политически затворници от Анкара, което предизвика скандал между двете страни.\r\n„Има все още риск от подобни задържания във всички части на Турция, включително и туристическите курорти“, предупреждават германските власти.\r\n„Не можем да вземем решението дали да пътуват или не, вместо туристите, но описахме в детайл нуждата за внимание, преди да се отиде там“, заяви външният министър Зигмар Габриел.  Симеон Миланов", "date": "2017.09.06", "title": "VOA: Германското МВнР предупреди германските туристи, че могат да бъдат произволно арестувани в Турция"}
{"url": "http://www.focus-news.net/news/2017/09/06/2433119/bsp-plovdiv-saedinenieto-popravi-antibalgarskata-doktrina-ot-berlinskiya-kongres.html", "text": "Датата 6-ти септември е безспорно доказателство за постиженията на националния дух, когато той отказва да се съобрази с договори на разделение и унижение, каза председателят на пловдивските социалисти Красимир Трифонов по повод националния празник и Деня на Пловдив, съобщиха от пресцентъра на БСП. Той отбеляза, че актът на Съединението ни оставя един безсмъртен завет – Европа се съобразява само тогава, когато покажем единна воля и готовност да се жертваме в името на национален идеал. Той и народните представители от „БСП за България” проф. Иво Христов, доц. Георги Йорданов и Теодора Халачева положиха цветя на паметника на Захари Стоянов и паметната плоча на кап. Райчо Николов.\r\n„Поуката за нас днес е, че когато сме решени да отстоим правото си да живеем заедно на собствената си земя, можем да променим съдбата си”, допълни лидерът на пловдивските социалисти. Затова той пожела на своите съграждани и на всички българи да си върнат увереността в себеотстояването и защитаването на националните ценности.\r\nСпоред заместник-председателя на ПОС доц. Ангел Иванов Съединението е изненадало европейското обществено мнение и доказало провала на Берлинския конгрес и на Берлинския договор. Най-младият депутат Теодора Халачева сподели, че за нея Съединението не е просто териториално обединение на Княжество България с Източна Румелия. „Съединението от 1885 година е мощна сплав на колективен дух и воля в името на национален идеал!”, посочи тя.\r\n„Днес е ден - камбана, че можем да изгубим това, което нашите деди направиха”, предупреди народният представител от левицата проф. Иво Христов. Той нарече Съединението „начало на българския полет, инерция на българското Възраждане, проява на характер на българите и изправяне на българския Атлас”. Професорът по социология на правото не скри възмущението от национална медия и разкритикува журналистическите интерпретации в дискурса „днес е ден на етнотолерантност, мултукултурализма и разбиране на заедността и европейските ценности, еманация и символ на което е град Пловдив”. По думите му умишлено се пропуска логичният въпрос „Кой разедини България?”. „Щом като има Съединение, преди това е имало разделение, а фактите са, че България е разделена от Британската империя, Германската империя и Австро-Унгария”, припомни историческите обстоятелства проф. Христов и подчерта: „Съединението е единственият самостоятелен национален акт, който е направен не благодарение на Европа, а въпреки Европа, въпреки консенсуса на Великите сили и техните планове от българите нищо да не остане като най-голяма етническа група на Балканите”. По думите му благодарение на „луди глави” като Захари Стоянов, майор Чардафон, ген. Данаил Николаев и техни съмишленици тази антибългарска перспектива от логиката на Берлинския договор е избегната.\r\nПразникът за Пловдив днес започна с тържествен камбанен звън и молебен, отслужен от Пловдивския митрополит Николай в Катедралния храм „Св. Богородица”.", "date": "2017.09.06", "title": "БСП - Пловдив: Съединението поправи антибългарската доктрина от Берлинския конгрес"}
{"url": "http://www.focus-news.net/news/2017/09/06/2433120/pregled-na-mezhdunarodnite-novini-do-18-chasa-agentsiya-fokus.html", "text": "Разследващи на ООН заявиха в сряда, че разполагат с доказателства за това, че сирийските правителствени сили стоят зад химическата атака със зарин в Хан Шейхун от месец април, в резултат на която загинаха десетки.\r\nВ първия доклад на ООН за трагедията Дамаск е официално уличен в извършването на атаката. Комисията на ООН за разследване на престъпленията в Сирия разкри, че е събрала „обширна информация“, показваща, че Дамаск стои зад ужасяващата атака от 4 април, жертви на която станаха 83 души.\r\n*** Каталонските депутати гласуват за законопроект, който ще позволи на регионалните власти в Барселона официално да организират референдум на 1 октомври за отделяне от Испания.\r\nТ.нар. законопроект за референдума бе включен в дневния ред на пленарното заседание на регионалния парламент в сряда и вероятно ще бъде гласуван по-късно през деня, проправяйки пътя за формализиране на плановете за гласуване. \r\nЦентралното правителство в Мадрид и повечето политически партии на национално равнище отхвърлят правото на Каталония да проведе подобен референдум. Премиерът Мариано Рахой обеща да използва всички законови мерки, за да гарантира, че той няма да се състои.\r\n*** Правителството в Кишинев игнорира забраната на президента Игор Додон за участие на молдовски военнослужещи в учения зад граница. В сряда, 6 септември, кабинетът одобри изпращането на молдовски войници в Украйна за участие в маневрите на НАТО Rapid Trident-2017, които ще се проведат в периода 7-23 септември в Лвовската област.\r\nМинистър-председателят Павел Филип отбеляза, че Додон вече шест пъти отменя участие на молдовски военнослужещи в учения извън страната, допълвайки, че не разбира аргументите на държавния глава.\r\n„Няма логика в подобни решения. Молдова е и ще остане неутрална, но това не означава, че не е нужно да участва в мироопазващи операции, да повишава квалификациите на военнослужещите си. Никой не иска да има неподготвена и слаба армия“, коментира премиерът.\r\n*** В сряда държавният глава на Турция Реджеп Тайип Ердоган сравни изявленията на германските политици срещу страната с „нацизъм“ – коментар, направен на фона на призивите на Берлин за прекратяване на преговорите за турското членство в Европейския съюз.\r\n„Не казвам, че сте нацисти, фашисти, обяснявам инцидента ... Този инцидент е нацизъм, това е фашизъм\", заяви Ердоган в отговор на коментарите на Ангела Меркел и Мартин Шулц в телевизионния дебат от 3 септември. Тогава двамата претенденти за канцлерския пост в Берлин обещаха, че ще търсят подкрепа от другите страни от ЕС за прекратяване на преговорите за присъединяване на Анкара към клуба на Брюксел.\r\n*** Правителството в Мадрид съобщи в сряда, че е поискало Конституционния съд да блокира гласуването в каталонския парламент на  законопроект, който проправя пътя за организиране на референдум за независимост на испанския автономен регион.\r\n„Испанското правителство поиска от Конституционния съд да обяви за недействителни приетите споразумения\" от каталонския парламент по-рано в сряда, заяви на пресконференция вицепремиерът на на Испания Сорая Саенс де Сантамария, определяйки гласуването в Барселона като „акт на сила“, характерен за „диктаторските режими“.\r\n***Френската полиция откри ацетонов пероксид при обиск на апартамент, намиращ се южно от Париж.\r\nВ апартамента, който се намира в предградието Вилжуиф, не е имало никой. Няма арестувани, заявиха източници от полицията.\r\nАцетоновият перокси е лесен за направа, но много нестабилен. Той е използван често при ислямистките нападения в Западна Европа.\r\nИзточник от властите заяви, че антитерористичен прокурор, ще бъде начело на разследването по случая.\r\n*** Ураганът „Ирма, който е една от най-силните бурии в Атлантическия океан през последния един век, премина през северните карибски острови, насочвайки се най-вероятно към Флорида.\r\nОчаква се „Ирма“ да стане втората силна буря, която ще се стовари на американските брегове само седмици, след като ураганът „Харви“ уби повече от 60 души и причини щети за близо 180 милиарда долара. \r\nОкото на „Ирма“, която е категория 5, се движи с 295 километра в час. То се придвижи от острова Барбуда към Сейнт Мартин, който се намира на изток от Пуерто Рико, съобщиха от американския Национален център за ураганите. Природната стихия може да се стовари върху Флорида в събота.\r\nПокривите на много къщи в Антигуа са били унищожени, заради „Ирма“. Повече от хиляда граждани са прекарали нощта в прикрития и без електричество.\r\n***Британският премиер Тереза Мей смята, че ограничаването на броя на имигрантите, ще защити заплатите на британците.Тя каза това, след като в медиите бе разкрит документ, който очертава плановете на консерваторите за по-голям имиграционен контрол\r\nТереза Мей защитава идеята, че контролът над имиграцията на европейски граждани във Великобритания, ще допринесе много за благополучието на  британските граждани.\r\n„Съгласява ли се с мен, министър-председателят, че имиграцията е ключова за икономическата сила на Обединеното кралство, както и за засилването на многообразието и културната ни тъкан“, попита лидерът на шотландските националисти в Уестминстър Иън Блекфорд.\r\n„Многократно съм заявявала, че като цяло имиграцията бе добра за Обединеното кралство. Но това, което хората искат да видят, е контрол върху тази имиграция“, заяви премиерът Мей.\r\n„Вече можем да упражняваме контрол във връзка с тези, които идват в тази страна от места, които са извън ЕС. Продължаваме да вярваме да вярваме, че е важно да поддържаме нетна имиграция на разумни нива“, каза тя.\r\nТези й коментари бяха разкритикувани от левицата, като опити да се задоволяват исканията на по-дясно настроени сегменти от обществото и елита.\r\n„Има причина да искаме да контролираме миграцията, тъй като ефектът от нея може да повлияе на гражданите, достъпа до различни услуги и инфраструктурата“, защити се премиерът.\r\n*** Сирийската опозиция трябва да приеме, че не е спечелила гражданската война, заяви пратеникът на ООН Стефан де Мистура.\r\nПосредникът на ООН де Мистура подчерта, че сирийското правителство също не може да „обяви победа“, тъй като това би било безпочвено твърдение, без преговори и споразумение за край на конфликта.\r\n„Единственият отговор е политическият процес“, заяви той.\r\n„Ще може ли опозицията да се обедини и реалистично да осъзнае, че не са спечелили войната“, каза Мистура.\r\nОсновната опозиционна група на преговорите – Върховният комитет за преговори, който се подкрепя от Саудитска Арабия смята, че президентът Башар Асад трябва да бъде свален от власт, за да има мирни преговори. В същото време т.нар. групи от Кайро и Москва са по-умерени и готови за мирни преговори с Асад.", "date": "2017.09.06", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/09/06/2433121/veliko-tarnovo-ploshtadat-pred-krepostta-tsarevets-i-prilezhashtite-kam-nego-ulitsi-shte-sa-zatvoreni-za-dvizhenie-za-vremeto-ot-2115-do-2200-chasa.html", "text": "Във връзка с прожекцията на аудиовизуалния спектакъл „Царевград Търнов – звук и светлина“ и за гарантиране на сигурността на присъстващите площадът пред Царевец и прилежащите към него улици ще бъдат затворени за движение за времето от 21.15 до 22.00 часа. Трафикът във Велико Търново към този час е спокоен, предаде репортер на Радио „Фокус” – Велико Търново. Пътните настилки са сухи. Времето е облачно. Светофарните уредби в града работят нормално. По-интензивно е движението по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е трафикът на пътен възел „Качица“, както и на ул. „Магистрална“ – част от главен път София – Варна.\r\nДобри са условията за пътуване на територията на областта. Времето е облачно. Пътните настилки са мокри. Температурата на въздуха е 26 градуса. Проходът на Републиката е отворен за движение. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2017.09.06", "title": "Велико Търново: Площадът пред крепостта Царевец и прилежащите към него улици ще са затворени за движение за времето от 21.15 до 22.00 часа"}
{"url": "http://www.focus-news.net/news/2017/09/06/2433122/api-vazstanoveno-e-elektrozahranvaneto-po-am-struma-v-tunela-pri-kocherinovo.html", "text": "Възстановено е електрозахранването по АМ \"Струма\", в тунела при Кочериново. Това съобщиха от пресцентъра на Агенция \"Пътна инфраструктура\".", "date": "2017.09.06", "title": "АПИ: Възстановено е електрозахранването по АМ \"Струма\", в тунела при Кочериново"}
{"url": "http://www.focus-news.net/news/2017/09/06/2433123/pazardzhik-dve-momicheta-predali-v-politsiyata-nameren-portfeyl-i-lichni-dokumenti-byaha-nagradeni-za-blagorodnata-si-postapka.html", "text": "Две момичета, намерили и предали в полицейското управление в Пазарджик портфейл с лични документи и немалка сума пари, бяха отличени от директора на ОДМВР-Пазарджик старши комисар Йордан Рогачев. Това съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. Сестрите Симона и Стела Нешеви били на разходка в района на парка до Минералната баня в областния град, когато забелязали загубен портфейл. Оказало се, че вътре има лични документи и 360 лева. Ученичките от хуманитарната гимназия „Ив.С.Аксаков” не се подвоумили нито за миг, взели намереното и го предали в намиращото се наблизо полицейско управление. Оказало се, че собственик на портфейла е момче от пазарджишко село и не след дълго изгубените документи и пари се върнали обратно при притежателя им. В тази връзка Стела и Симона получиха грамоти и подаръци от директора на областната дирекция на МВР в Пазарджик старши комисар Йордан Рогачев. Той им благодари за честността и доблестната постъпка, като определи поведението им като пример за подражание.\r\nАлбена ЖИЛЕКОВА", "date": "2017.09.06", "title": "Пазарджик: Две момичета, предали в полицията намерен портфейл и лични документи, бяха наградени за благородната си постъпка"}
{"url": "http://www.focus-news.net/news/2017/09/06/2433124/predstoyashti-sabitiya-v-stranata-za-7-septemvri-agentsiya-fokus.html", "text": "***\r\nОт 09.00 часа в зала „Запад“ на Народното събрание членовете на парламентарната правна комисия ще изслушат допуснатите кандидати за членове за съдийската и за прокурорската колегия на Висшия съдебен съвет от квотата на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 10.00 часа в зала 134 в сградата на Народното събрание на пл. „Княз Александър I”  парламентарната комисия по бюджет и финанси ще проведе заседание, по време на което ще обсъди промените в Закона за местните данъци и такси и Кодекса за социално осигуряване, внесени от Министерски съвет.\r\n***\r\nОт 11.00 часа в зала 232 в сградата на Народното събрание на пл. „Княз Александър I” временната комисия за проучване изпълнението на процедурата по избор на нов тип боен самолет ще изслуша Иван Иванов – заместник министър на отбраната в периода 2013 – 2014 г.\r\n***\r\nОт 11.00 часа в зала 356 в сградата на Народното събрание на пл. „Княз Александър I” парламентарната комисия по регионална политика, благоустройство и местно самоуправление ще обсъди промени в Административнопроцесуалния кодекс, внесени от Пламен Христов от ПГ на „Воля“ и група народни представители и промени в Закона за местните данъци и такси внесени от Министерски съвет.\r\n***\r\nОт 11.00 часа в зала 3 в сградата на Народното събрание на пл. „Княз Александър I“ №1 членовете на парламентарната комисия по околната среда и водите ще обсъди наложеното от президента вето върху Закона за изменение и допълнение на Закона за опазване на околната среда и водите.\r\n***\r\nОт 11.30 часа в зала „Изток“ на Народното събрание членовете на парламентарната комисия по труда, социалната и демографската политика ще изслушат министъра на труда и социалната политика и ще обсъдят  промените в Кодекса на търговското корабоплаване, внесен от Министерски съвет.\r\n***\r\nОт 11.30 часа в зала 242 в сградата на Народното събрание на пл. „Княз Александър I”  членовете на парламентарната комисия за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения ще обсъдят Законопроекта за мерките срещу изпирането на пари, внесен от Министерски съвет.\r\n***\r\nОт 13.00 часа ще започне заседанието на Народното събрание.\r\n***\r\nОт 09.30 часа в зала „Рубин“ на хотел „Рамада“ заместник-министърът на труда и социалната политика Зорница Русинова ще открие информационен ден по процедура „Подкрепа за предприемачество“ от Оперативна Програма „Развитие на човешките ресурси“.\r\n***\r\nОт 09.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа Партия „Възраждане”, водена от своя председател Костадин Костадинов ще се събере пред сградата на Светия Синод на Българската Православна Църква,  където ще стартира своята инициатива за признаването от страна на българската държава и църква на Македонската Архиепископия с ранг на автокефална православна църква. \r\n***\r\nОт 10.30 часа 18-и състав на Специализирания наказателен съд ще заседава по делото срещу Маркс С., Удо Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа 12-и състав Софийски градски съд ще заседава по делото срещу Пламен Христов (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 12.00 часа в Столичния общински съвет ще се проведе ден на отворените врати.\r\n***\r\nОт 13.30 часа в заседателната зала в сградата на Висшия съдебен съвет, ще се проведе заседание на Прокурорската колегия.\r\n***\r\nОт 18.00 часа в галерия „Васка Емануилова“, филиал на Софийска градска художествена галерия в София ще бъдат представени резултатите от тазгодишната образователна програма „Опити” и изложба на водещия на уъркшопа в програмата – художника Правдолюб Иванов.\r\n***\r\nОт 19.00 часа в Дома на киното ще бъде представен филмът „Възможности за обучение по първа помощ и реакция при бедствия“, част от поредицата безплатни прожекции, организирани от БЧК.\r\n***\r\nОт 17.00 часа в зала № 7 на Военен клуб – Бургас ще бъде отбелязан 100-годишният юбилей на ветерана от Втората световна война Димитър Герджиков.\r\n***\r\nОт 20.00 часа на остров Света Анастасия ще се се състои концерт на група „Indigo Kids“.\r\n***\r\nОт 10.00 часа ще се състои събитие, с  което ще бъде закрита детската полицейска академия.\r\n***\r\nОт 11.00 часа в зала 302 на Община Велико Търново ще се състои пресконференция по случай отбелязването на 109-годишнината от Независимостта на България и фестивал „Нощ на Самоводската чаршия“\r\n***\r\nОт 18.00 часа в Художествена галерия „Борис Денев“ ще бъде открита изложба графика на Атанас Василев.\r\n***\r\nОт 09.00 часа Военното гробище-музей организира Ден на отворените врати  и представяне на изложба „Добричката епопея 1916 година“ по повод 101 години Добричка епопея.\r\n***\r\nОт 15.30 часа в Дом-паметник „Йордан Йовков“ ще бъде представена гостуващата фотоизложба „Славната Бдинска дивизия. Свещени и паметни места по бойния път на Бдинци през Първата световна война 1915-1918 г.\" на Държавен архив - Враца и Държавен архив Видин\r\n***\r\nОт 16.00 часа в Градски парк „Свети Георги“, Младежки център – Добрич\r\nорганизира уъркшоп на тема „Неформално образование“. \r\n***\r\nОт 16.00 часа в Огледална зала „Нели Божкова“ ще се проведе XXI Международен младежки музикален конкурс „Надежди, таланти, майстори” – Добрич 2017. От 18.00 часа ще започне награждаването и галаконцерт на лауреатите.\r\n***\r\nОт 11.30 часа участниците в 66-та Международна обиколка на България ще поемат от град Елена - към Ивайловград\r\n***\r\nОт 18.00 часа в залата за временни изложби в Художествената галерия ще бъде открита изложбата „Посоки“, по повод 120-та годишнина от рождението на художника.  \r\n***\r\nОт 13.00 часа в Регионалния пресклуб на БТА ще се състои пресконференция на пресконференция на старши треньора на баскетболния отбор Спартак/Плевен/ Александър Дяковски, който ще представи работата си с отбора.\r\n***\r\nОт 10.30 часа в офиса на СРС „Подкрепа“ ще се проведе пресконференция  на тема „Общинското здравеопазване и настоящи въпроси и проблеми, касаещи евентуално сливане на МБАЛ „Св. Мина” с МБАЛ „Св. Пантелеймон“.\r\n***\r\nОт 19.00 часа в баня „Старинна“ ще се проведе Официалното откриване е на 23-тата Седмица на съвременното изкуство в Пловдив.\r\n***\r\nОт 21.00 часа на Античен театър ще се състои официалното откриване на Plovdiv Fresh Music Festival.  \r\n***\r\nОт 10.00 часа пред паметника на Тодор Живков ще бъдат поднесени цветя по повод 106 години от неговото рождение. От 11.00 часа в родната къща на Живков ще бъде открита изложба, представяща в други измерения колекцията подаръци на Т. Живков, получавани от него като държавник от гости на държавно и правителствено ниво от различни държави по света.\r\n***\r\nОт 11.00 часа в Заседателната зала на Община Русе ще се състои встъпителна пресконференция по проект „Интегрирана система за градски транспорт на гр. Русе – 2 етап“.\r\n***\r\nОт 09.00 часа в катедрален храм „Св. първовърховни апостоли Петър и Павел“ ще бъде отслужена панихида за загинали добруджанци в Първата световна война. \r\n***\r\nОт 10.30 часа в Дунавския парк ще бъде открита и осветена паметна плоча, посветена на добруджанската епопея и присъединяването на Южна Добруджа към Майка България, по инициатива на родолюбиви българи.\r\n***\r\nОт 18.30 часа на площад „Свобода“ ще се състои концерт на Володя Стоянов – Войводата, с участието на Детска вокална група при Фолклорна формация „Добруджанче“.\r\n***\r\nОт 17.00 часа на площада в града ще започнат тържествата по повод празника на града с откриване на шоуто „Симитли търси талант – 2“. В същия час в читалище „Св. Климент Охридски” ще бъде открита изложба на художника Николай Кашев. \r\n***\r\nОт 17.30 часа в читалище „Св. Климент Охридски“ – Симитли ще се проведе тържествена сесия на Общински съвет – Симитли, на която ще удостоят акад. Юлиан Ревалски и  Васил Щерев със званието „почетен гражданин“ на Общината. \r\n***\r\nОт 11.00 часа в Регионалния пресклуб на БТА ще се състои пресконференция на ректора на Тракийския университет проф. Иван Въшин.\r\n***\r\nОт 12.00 часа в Регионалния пресклуб на БТА ще се състои пресконференция на Регионалния инспекторат по образованието в Стара Загора.\r\n***\r\nОт 08.00 часа на тенис кортовете на спортен комплекс „Юнак“ ще се проведе  тенис турнир „Купа Хасково“ – до 12 г.\r\n***\r\nОт 09.00 часа в спортна зала „Спартак“ ще се проведе турнир по тенис на маса за Купата на град Хасково.\r\n***\r\nОт 10.00 часа в заседателната зала на Община Хасково ще се състои пресконференция по проект „Независимост и толерантност  в ЕС (InToEU)“.\r\n***\r\nОт 11.30 часа в Регионална библиотека „Христо Смирненски“\tще бъде открита изложбата  „Моето Лято“.\r\n***\r\nОт 16.30 часа в Регионална библиотека „Христо Смирненски“\t ще бъде представен литературния сборник на град Шатура, Русия, с участието на писатели от Хасково.\r\n***\r\nОт 17.30 часа в зала „Хасково“ ще бъде представена книгата на литературния критик Йордан Нанчев „Хасковският Игнис“ – спомени за Делчо Василев, представя Георги Зарчев.\r\n***\r\nОт 18.00 часа в  КСК „Спартак“ ще се проведе детско шоу за таланти „Хасково има талант“.", "date": "2017.09.06", "title": "Предстоящи събития в страната за 7 септември (Агенция „Фокус“)"}
{"url": "http://www.focus-news.net/news/2017/09/06/2433125/afp-balgariya-i-gartsiya-obyaviha-che-shte-sazdadat-nova-zhp-vrazka-koyato-shte-svarzhe-egeysko-i-cherno-more.html", "text": "Премиерите на България и Гърция обявиха плановете си за създаването на нова жп връзка от Егейско до Черно море, която ще заобикаля морския път през Босфора, предава AFP.\r\n„Имаме визия за Балканите“, заяви гръцкият премиер Алексис Ципрас от Кавала, където подписа меморандум за проекта с Бойко Борисов.\r\n„Отваряме нови търговски пътища, свързвайки Егейско море с Дунава и Черно море“, добави той.\r\nЦелта на проекта е да се свържат гръцките пристанища Солун и Кавала с Варна, Бургас и Русе в България.\r\nГръцката част от проекта ще струва четири милиарда евро.\r\nГовори се и за включването на Сърбия и Румъния в проекта, каза Бойко Борисов.\r\nНа 3 октомври във Варна ще се проведе среща между четирите страни. Симеон Миланов", "date": "2017.09.06", "title": "AFP: България и Гърция обявиха, че ще създадат нова жп връзка, която ще свърже Егейско и Черно море"}
{"url": "http://www.focus-news.net/news/2017/09/06/2433126/prof-bozhidar-dimitrov-smeshno-e-da-se-misli-che-balgariya-nyama-vazmozhnost-da-prenese-tsarkvata-ot-selo-berende-v-nim.html", "text": "Смешно е да се мисли, че България няма възможност да пренесе една църквица с размер 4 на 5 метра. Съществуват такива технологии. Това се посочва в позиция на проф. Божидар Димитров – историк и директор на Националния исторически музей във връзка с дискусия в социалните мрежи, относно преместването на църквата в с.Беренде в Националния исторически музей (НИМ). Агенция „Фокус“ публикува позицията на проф. Димитров без редакторска намеса:", "date": "2017.09.06", "title": "Проф. Божидар Димитров: Смешно е да се мисли, че България няма възможност да пренесе църквата от село Беренде в НИМ"}
{"url": "http://www.focus-news.net/news/2017/09/06/2433127/reuters-siriyskata-armiya-se-srazhava-za-da-razshiri-koridora-do-obkrazhenite-v-deyr-ez-zor-siriyski-voynitsi.html", "text": "Сирийската армия и съюзниците й се сражават, за да разширят коридора до обкръжените в Дейр ез Зор сирийски войници, предава Reuters. Това се случва един ден, след като частите на президента Асад пробиха през защитните линии на „Ислямска държава“, за да разбият обсадата на Дейр ез Зор.\r\nПрез цялата нощ на вторник срещу сряда имаше неуспешни контраатаки на „Ислямска държава“, чиято цел бе да отблъсне сирийската армия.\r\nЕксперти считат, че предстои сериозна битка, тъй като следващата фаза е освобождаването на тази част от града, която се държи от „Ислямска държава“. Това предполага улични сражения, в които бойците на „Ислямска държава“ имат опит. Симеон Миланов", "date": "2017.09.06", "title": "Reuters: Сирийската армия се сражава, за да разшири коридора до обкръжените в Дейр ез Зор сирийски войници"}
{"url": "http://www.focus-news.net/news/2017/09/06/2433128/veliko-tarnovo-okolo-100-detsa-sa-otpadnali-ot-uchilishte-prez-tazi-godina-v-oblastta.html", "text": "Около 100 деца в задължителна възраст за обучение от област Велико Търново са отпаднали от училище през тази година. Това съобщи за Радио „Фокус“ – Велико Търново началникът на Регионалното управление по образование инж. Розалия Личева. Тя посочи, че се отчита увеличение на броя на отпадналите ученици според събраните справки от всички училища. През предходните години те са били около 70. Инж. Личева посочи, че основна причина за напускането на училище преди края на учебната година е заминаване в чужбина. „Имам информация, че около 30-40 от тези 100 отпаднали ученици са заминали за чужбина. Може би вече някой от тях са се завърнали. Поради тази причина в началото на учебната година ще насочим усилия те да бъдат намерени и отново записани в училище“, допълни началникът на РУО.\r\nКато други причини за отпадане на учениците, тя посочи социалния статус и традициите. По думите й в областта има около 20 момичета, които са били омъжени веднага след като са завършили 7-ми или 8-ми клас.\r\nНадежда КРЪСТЕВА", "date": "2017.09.06", "title": "Велико Търново: Около 100 деца са отпаднали от училище през тази година в областта"}
{"url": "http://www.focus-news.net/news/2017/09/06/2433129/miroslav-kolev-obshtinska-biblioteka-karlovo-za-vtora-poredna-godina-provezhdame-initsiativata-s-knizhka-v-parvi-klas.html", "text": "За втора поредна година Общинска библиотека - Карлово провежда инициативата „С книжка в първи клас”. Това съобщи за Радио „Фокус” - Пловдив директорът на библиотеката Мирослав Колев. „На 15 септември първолаците ще прекрачат за първи път училищния праг и за тази вълнуваща среща с първия учител са писали не малко наши писатели”, каза Колев. За този вълнуващ ден библиотеката е решила за втора поредна година да раздаде първа книжка на всички първокласници от община Карлово. „Най-учтиво поканихме наши приятели, фирми и издателства, които да се включат в инициативата”, каза още Колев. Тази година идеята е на всеки първокласник да бъде подарена книжка за Левски, по повод 180 години от рождението му. „Вярваме, че заедно можем да вдъхнем на малките ученици жажда за знание в първия учебен ден”, каза още директорът на библиотеката в Карлово. На децата ще бъдат подарени и книгоразделители с лика на Левски. От общинската библиотека вярват в думите на Вазов, че когато едно дело стане всенародно, то успява и благодарят на всички хора, които подпомагат инициативата. Благодарение на тях тази инициатива ще продължи. Това може да бъде и стимул за привличане на все повече читатели в библиотеките от ранна детска възраст,  да се създава среда и да се насърчава четенето, смята Мирослав Колев. По думите му библиотеката в Карлово организира постоянно инициативи, благодарение на които дори във ваканционните летни дни посетителите деца не намаляват.\r\nЦветана ТОНЧЕВА", "date": "2017.09.06", "title": "Мирослав Колев, Общинска библиотека - Карлово: За втора поредна година провеждаме инициативата „С книжка в първи клас”"}
{"url": "http://www.focus-news.net/news/2017/09/06/2433130/politicoeu-ungariya-smyata-che-ek-narushava-pravata-i-suvereniteta-na-stranite-chlenki-v-es-sled-reshenieto-na-evropeyskiya-sad-za-migrantskite-kvoti.html", "text": "Унгарското правителство отхвърля решението на Европейския съд, с което се подкрепят схемите на Брюксел за мигрантски квоти, предава Politico.eu. \r\n„Решението на Европейския съд за мигрантските квоти е възмутително и безотговорно“, каза унгарският външен министър Петър Сиярто.\r\n„Истинската битка тепърва започва. Политиката изнасили европейското право“, добави той.\r\nУнгарското правителство подчерта, че ще защитава суверенитета, конституцията и идентичността на страната си, заяви министърът на правосъдието Ласло Трочани. Той добави, че Европейската комисия нарушава правата на страните-членки.\r\nПолша подкрепя унгарската позиция за нелегалните имигранти.\r\n„Бях убедена, че съдът ще вземе такова решение, но това по абсолютно никакъв начин, не променя позицията на полското правителство относно миграционната политика“, заяви полският премиер Беата Шидло. Симеон Миланов", "date": "2017.09.06", "title": "Politico.eu: Унгария смята, че ЕК нарушава правата и суверенитета на страните-членки в ЕС, след решението на Европейския съд за мигрантските квоти"}
{"url": "http://www.focus-news.net/news/2017/09/06/2433131/anna-kozhuharova-biblioteka-iskra-kazanlak-e-edin-ot-simvolite-na-saedinenieto.html", "text": "Съединението е дата с особено значение в българската история, защото както казва Вазов това е една чиста българска революция, сътворена по най-безпроблемния начин в сърцата и в душите на българите, каза за Радио „Фокус“ Анна Кожухарова, директор на Библиотека „Искра“. В този смисъл Кожухарова подчерта, че говорейки за Съединението трябва да помним неговите завети: „Съединението прави силата не е символ на минали времена. Съединението показва, че независимо от съсловен характер, от социален статус и от политическа ориентация, когато българите са обединени, когато мислят в една посока, те могат да постигнат грандиозни резултати, какъвто е резултатът на Съединението – изграждане на една свободна държава, обединение на територии, разпокъсани по силата на Берлинския договор. Ако трябва да търсим аналог на събитията в разреза на местната история, може би трябва да отхвърлим и тезата, че в Казанлък съединението е преминало спокойно.“ По сумите на Кожухарова има доказателства, че на 18 юли 1885 година във връзка с честване подвига на четата на Хаджи Димитър и Стефан Караджа, на Бузлуджа пристига, за да се включи в това събитие, майката на Хаджи Димитър. Присъстват и всички видни дейци на Съединението, т.нар. съединисти. Към тях се присъединява голяма група от казанлъшкия елит. Голяма част от местното население ги изпраща до Бузлуджа и иска да участва в честването. „Едва ли само подвигът на Хаджи Димитър е бил в мислите на тези хора. Те са радеели за съединение, за освобождаване на територията, в която живеят, защото Казанлък по силата на Берлинския договор попада в Източна Румелия. Когато настъпва апотеозът на честването, за първи път на Бузлуджа се чуват викове „Да живее Съединението“ и „Долу пашата“, което говори за една морална подготовка на населението в Казанлък“, коментира Кожухарова.\r\nНа 6 септември 1885 година слухове за състоялото се съединение в Пловдив достигат и до Казанлък. Казанлъчани, обаче, не реагират веднага, защото за съжаление, Казанлък е опожаряван по време на Руско-турската освободителна война, Казанлък два пъти е освобождаван, той е дал стотици жертви в руския лазарет на Девическия манастир, в църквата Св. Пророк Илия“ и затова за хората в този град, които току-що са се съвзели от погромите на войната, зрее скептицизъм, уплаха, да не би това да е поредна политическа интрига, да не би градът отново да бъде подложен на унищожение. Когато пристига първата официална телеграма, в Казанлък настъпва всеобща радост, казанлъчани се стичат към храм „Св. Йоан Предтеча“, камбаните на черквата бият тържествено, държат се слова, всички казват с възторг, че е настъпил моментът на истинското им освобождение. Лозунгите на Съединението звучат с пълна мощ в Казанлък. Много скоро градът ще получи и Манифеста на княз Александър I, и ще посрещне самия княз, след посещението му във Велико Търново. Той пристига в Казанлък, за да потвърди факта на Съединението.\r\nКазанлъчани го посрещат с построена триумфална арка и го изпращат от входа на града до изхода за Шипка, всички са готови да работят за новата национална кауза – обединена България. В Казанлък много бързо се създава комитет, който в срок от няколко дни ще изгради Български червен кръст и ще започне да събира средства за участието в Българо-сръбската война. Много са участниците в самата война, много са казанлъчани, които работят за утвърждаване на новата държавност. Затова Казанлък е един от символите на Съединението.\r\nСлавяна ГАЙДАРОВА", "date": "2017.09.06", "title": "Анна Кожухарова, Библиотека „Искра“: Казанлък е един от символите на Съединението"}
{"url": "http://www.focus-news.net/news/2017/09/06/2433132/vitseadmiral-plamen-manushev-ako-bitkite-za-osvobozhdenieto-na-dobrich-i-tutrakan-ne-byaha-uspeshni-za-nas-parvata-svetovna-voyna-shteshe-da-ima-drug-izhod.html", "text": "Първата световна война продължава до 1918 година, но ако битките за освобождението на Добрич и Тутракан не бяха победоносни и успешни за нас, войната щеше да има друг изход. Това каза в интервю за Агенция „Фокус“ вицеадмирал Пламен Манушев за боевете за Добрич и Тутракан през септември 1916 година. „Важността на тези две битки - превземането на Тутракан на 5 и 6 септември и отбраната на Добрич на 5,6 и 7 септември са от решаващо значение за изхода на Първата световна война“, заяви той. „В плановете си големите пълководци на Съглашението явно са объркали войника, армията, народа и държавата, който са срещу тях“, коментира Пламен Манушев. Според него значението на книгата „Епопеята на Добруджа“ на Красимир Узунов е огромно, защото за първи път е показано и населението, което участва заедно с войската си в отбраната на Добрич. „Няма друг такъв пример в Първата световна война, където населението на един град заедно с войниците е в окопите. Носи вода, износва ранени, цивилни убити, това е при Добрич. Никога на друго място това не е ставало“, обясни вицеадмирал Манушев. „Описани са бойните действия на артилерията при Тутракан, настъплението на 5-ти и 15-ти артилерийски полк. Те са били като луди в смисъл, че са били готови да измрат, но да победят. Да освободят братята си, да си върнат Тутракан и родната земя“, посочи той. „Такъв е бил българският войник тогава, такива са били дядовците ни. Защо е било така в сегашно време трудно може да бъде обяснено, но наистина са били такива“, каза още той.  \r\nБиляна ИВАНОВА", "date": "2017.09.06", "title": "Вицеадмирал Пламен Манушев: Ако битките за освобождението на Добрич и Тутракан не бяха успешни за нас, Първата световна война щеше да има друг изход"}
{"url": "http://www.focus-news.net/news/2017/09/06/2433133/afp-rusiya-sazdava-zona-za-deeskalatsiya-severno-ot-alepo-za-da-prekratyat-sblasatsite-mezhdu-kyurdskite-i-buntovnicheskite-sili.html", "text": "Въоръжените сили на Русия заявиха, че са създали зона за деескалация северно от Алепо, за да прекратят сблъсъците между кюрдски бойци и частите на опозиционните групи, предава AFP .\r\n„За да се предотвратят провокациите и възможните сблъсъци между Свободната сирийска армия в Северна Сирия и кюрдските милиции, бе създадена зона за деескалация в Тал Рифаат“, заяви високопоставеният руски военен Сергей Рудской.\r\n„Контингенти от сирийските правителствени войски заеха позициите на кюрдските групи, които напуснаха окръга. Един контингент руска военна полиция е дислоциран в района“, добави той.„ Симеон Миланов", "date": "2017.09.06", "title": "AFP: Русия създава зона за деескалация северно от Алепо, за да прекратят сблъсъците между кюрдските и бунтовническите сили"}
{"url": "http://www.focus-news.net/news/2017/09/06/2433134/kyustendil-predstoi-vrachvaneto-na-natsionalnata-nagrada-za-prinos-v-muzikalnoto-izkustvo-marin-goleminov.html", "text": "Предстои връчването на националната награда за принос в музикалното изкуство „Марин Големинов”. Това каза пред Радио „Фокус” – Кюстендил Димитър Божилов, представител на Музикално сдружение „Марин Големинов”. По думите му националната награда е учредена с подкрепата на Община Кюстендил и се връчва ежегодно на специална церемония в града. Тази година връчването на наградата ще бъде на 28 септември в художествена галерия „Владимир Димитров – Майстора”. „Със съпътстваща специална награда „Златен квартет” ще бъде удостоен най-добре представилият се струнен квартет за музикалния сезон”, каза Димитър Божилов. По думите му наградата се присъжда и връчва за значими постижения в областта на музикалното изкуство в България и по света, както и за популяризирането на творби на родения в Кюстендил композитор Марин Големинов.\r\nВенцеслав ИЛЧЕВ", "date": "2017.09.06", "title": "Кюстендил: Предстои връчването на националната награда за принос в музикалното изкуство „Марин Големинов”"}
{"url": "http://www.focus-news.net/news/2017/09/06/2433135/todorka-nedeva-rim-veliko-tarnovo-vapreki-che-saedinenieto-e-obyaveno-v-plovdiv-parvoto-mu-ofitsialno-priznavane-se-sluchva-vav-veliko-tarnovo.html", "text": "Въпреки че Съединението на Княжество България и Източна Румелия е обявено в Пловдив, първото му официално признаване се случва във Велико Търново. Това припомни за Радио „Фокус“ – Велико Търново уредникът от Регионалния исторически музей във Велико Търново Тодорка Недева. Обявяването на акта се случва с издаването на Манифест за признаване на Съединението от княз Александър I Батенберг на 8-ми септември 1885 година, във Велико Търново. „Това той прави, не без решителното въздействие на търновеца Стефан Стамболов, който тогава е председател на Народното събрание. Всъщност ние винаги сме се гордеели с това, че макар и Съединението да е известно в Българската история като пловдивски акт, тъй като то се осъществява на 6-ти септември 1885 година в Пловдив, на практика то придобива своята юридическа стойност два дни по-късно и то именно във Велико Търново“, каза още Тодорка Недева и подчерта, че празникът до голяма степен може да бъде наречен и търновски.\r\nЛуиза ТРАНЧЕВА", "date": "2017.09.06", "title": "Тодорка Недева, РИМ – Велико Търново: Въпреки че Съединението е обявено в Пловдив, първото му официално признаване се случва във Велико Търново"}
{"url": "http://www.focus-news.net/news/2017/09/06/2433136/sofiya-vazstanoveno-e-dvizhenieto-po-pat-ii-82-kokalyane-dolni-pasarel.html", "text": "Възстановено е движението по път II-82 Кокаляне - Долни Пасарел. Това съобщиха от пресцентъра на Агенция \"Пътна инфраструктура\".", "date": "2017.09.06", "title": "София: Възстановено е движението по път II-82 Кокаляне - Долни Пасарел"}
{"url": "http://www.focus-news.net/news/2017/09/06/2433137/varna-18-detsa-ot-grada-sa-osinoveni-prez-parvoto-shestmesechie-na-2017-godina.html", "text": "18 деца от Варна са осиновени през първото шестмесечие на 2017 година. Това каза в интервю за Радио „Фокус” – Варна Адриана Григорова, директор на Дирекция „Социално подпомагане” – Варна. Според доклада на институцията за отчетния период 14 от осиновените деца са били настанени в приемни семейства, а 4 в центрове за настаняване от семеен тип. „10 деца са навършили пълнолетие и мярката за закрила е прекратена. В повечето случаи социалната работа с децата не се прекъсва с навършване на пълнолетие, тъй като децата от специализираните институции остават там до завършване на образованието си. Пълнолетните деца с трайни увреждания се поемат за работа и подкрепа от отдела за хора с увреждания“, подчерта Адриана Григорова. За отчетния период 19 деца са върнати обратно в биологичните им семейства, а 24 деца са настанени в семейства на роднини и близки, като 9 са новите случаи, а за 15 деца настаняването е продължено. „Децата, които са настанени в семейства на роднини и близки, се насочват да ползват дългосрочни грижи към центровете за обществена подкрепа. Голяма част от тези деца се отглеждат при своите баби и дядовци и често имат разминавания по отношение на ценностната система заради разликата, която съществува между поколенията“, добави Адриана Григорова. 32 деца са настанени в професионални приемни семейства на територията на Варна и Аксаково. „16 от тези деца са настанени направо от родилните отделения и от отделението за недоносени деца, 5 деца са взети от семейна среда, тъй като е имало риск за тях“, каза още Адриана Григорова.\r\nМарияна ВАЛЕНТИНОВА", "date": "2017.09.06", "title": "Варна: 18 деца от града са осиновени през първото шестмесечие на 2017 година"}
{"url": "http://www.focus-news.net/news/2017/09/06/2433138/deutsche-welle-evropeyskiyat-koordinator-za-borbata-sreshtu-terorizma-zayavi-che-nay-veroyatno-shte-ima-oshte-teroristichni-atentati-v-evropa.html", "text": "Европейският координатор за борбата срещу тероризма Жил де Керхов заяви, че макар и много терористични заговори да са осуетени, Европа най-вероятно ще стане свидетел на още атентати, пише Deutsche Welle .\r\n„Никога няма да възпреш някой, да напусне апартамента си, да вземе кухнески нож и да убие друг на улицата, съжалявам“, каза той в интервю.\r\nСпоред него индивидите, които представляват заплаха, трябва да бъдат набелязани, преди да извършат нападение.\r\n„Това е работата, по която се работи от години – тренирането на полицаите и използването на сложен и напреднал софтуер за забелязването на слаби сигнали. Та, когато някой се радикализира и достигне крайната точка, къде той ще извърши насилие“, заяви Жил де Керхов.\r\nСпоред статистика на Европол, през 2016-та година 142-ма души са загинали, а 379 са били ранени в резултат на терористични нападения.\r\nТой добави, че няма такова нещо като „ 100 % сигурност“.  Симеон Миланов", "date": "2017.09.06", "title": "Deutsche Welle: Европейският координатор за борбата срещу тероризма заяви, че най-вероятно ще има още терористични атентати в Европа"}
{"url": "http://www.focus-news.net/news/2017/09/06/2433139/nimh-utre-shte-bade-slanchevo-s-maksimalni-temperaturi-mezhdu-26-i-31.html", "text": "През нощта ще бъде ясно, а северозападния вятър ще отслабне. Утре ще бъде слънчево с разкъсана висока облачност. Ще духа слаб предимно югозападен вятър. Сутринта ще е хладно, но дневните температури ще продължат да се повишават и максималните ще са между 26° и 31°, в София около 27°.\r\nАтмосферното налягане в сутрешните часове ще бъде близко до средното за месеца (949 хПа). През деня слабо ще се понижи.\r\nНад Черноморието също ще бъде слънчево, през деня с разкъсана висока облачност. Ще духа слаб, временно до умерен юг-югоизточен вятър. Максималните температури ще бъдат между 26° и 28°, температурата на морската вода е 22°-24°. Вълнението на морето ще е 2-3 бала. Над планините ще бъде предимно слънчево. Ще духа слаб до умерен запад-югозападен вятър. Максимална температура на 1200 метра около 21°, на 2000 метра – около 14°.\r\nПрез следващите дни ще преобладава слънчево време, но ще има и по-значителни временни увеличения на облачността. Малка вероятност за превалявания има по-късно през деня в събота. Вятърът ще придобие южна компонента и затоплянето ще продължи - максималните температури ще са около 30°.\r\nХристо Христов", "date": "2017.09.06", "title": "НИМХ: Утре ще бъде слънчево с максимални температури между 26° и 31°"}
{"url": "http://www.focus-news.net/news/2017/09/06/2433140/afp-si-dzinpin-potvardi-che-kitay-podkrepya-denuklearizatsiyata-na-koreyskiya-poluostrov.html", "text": "Китайският президент Си Дзинпин проведе телефонен разговор с американския си колега Доналд Тръмп, предава AFP . Си Дзинпин подчерта, че Китай е ангажиран напълно с денуклеаризацията на Северна Корея.\r\nТой добави, че Китай остава твърд в желанието си да разреши ядрения въпрос чрез разговори и дипломация, които трябва да доведат до мирно решение. Симеон Миланов", "date": "2017.09.06", "title": "AFP: Си Дзинпин потвърди, че Китай подкрепя денуклеаризацията на Корейския полуостров"}
{"url": "http://www.focus-news.net/news/2017/09/06/2433141/erdogan-otnovo-zaplashi-ako-nashata-partiya-se-prepane-tova-shte-vkara-v-zatrudnenie-tsyala-turtsiya.html", "text": "Президентът на Турция и лидер на управляващата Партия на справедливостта и развитието (ПСР) Реджеп Тайип Ердоган говори в сряда на разширено заседание на областните лидери на неговата политическа формация, информира електронното издание на вестник „Джумхуриет”. В изказването си Ердоган за пореден път направи паралел между бъдещето на ПСР и на държавата Турция. „Съдбата на Турция вече неразривно е свързана със съдбата на ПСР. Ако ние се препънем, това ще предизвика затруднения и спънки за цялата страна. В периода 7 юни -  октомври 2015 год. ние  всички видяхме каква тежка фактура плаща Турция заради загубата на ПСР.”, подчертава Ердоган, цитиран от изданието.\r\nАгенция „Фокус” припомня:\r\nНа редовните общи избори на 7 юни 2015-та ПСР изгуби парламентарното си мнозинство. Последва парламентарна и правителствена криза и двата най-кървави атентата в историята на Турция. В резултат на страховита психоза ПСР успя да „открадне” от Партията на националистическото движение (ПНД) близо 2 млн. гласа, а от легалната и парламентарно представена кюрдска Демократична партия на народите (ДПН)над 1 млн. гласа. Това  предопредели резултатите от предсрочните избори на  1 ноември 2015-та. След тях  ПСР отново стана еднолично управляваща. Георги Димов", "date": "2017.09.06", "title": "Ердоган отново заплаши: Ако нашата партия се препъне, това ще вкара в затруднение цяла Турция"}
{"url": "http://www.focus-news.net/news/2017/09/06/2433142/veliko-tarnovo-20-sotsialni-asistenti-shte-badat-naznacheni-na-teritoriyata-na-svishtovska-obshtina.html", "text": "Предстои назначаването на 20 нови социални асистенти на територията на Свищовска община. То е част от изпълнението на проект „Правото на труд – право за достоен живот” за предоставяне на социални услуги към Социално-консултативен център. Това обясниха за Радио „Фокус“ – Велико Търново от местната администрация. От там уточниха, че кандидатите трябва да са неактивни безработни лица над 29 години, които не са придобили право на пенсия за осигурителен стаж. Нужните документи за включване в конкурса са заявление по образец, автобиография, копие от лична карта, служебна бележка относно регистрация в Бюро по труда, както и копия от диплома за образование и от трудова книжка. Подборът на кандидатите ще се осъществи на два етапа. Първият включва оценка по документи, а вторият – интервю. Одобрените ще преминат професионално обучение и ще получат сертификат за професия „Социален асистент”.\r\nДокументи се подават всеки делничен ден от 8.30 до 17.00 ч. в Деловодството на Общината. Крайният срок за кандидатстване е 25 септември.\r\nНадежда КРЪСТЕВА", "date": "2017.09.06", "title": "Велико Търново: 20 социални асистенти ще бъдат назначени на територията на Свищовска община"}
{"url": "http://www.focus-news.net/news/2017/09/06/2433143/sport-dzhuliya-terziyska-se-klasira-za-polufinalite-na-aliants-kap.html", "text": "Джулия Терзийска се класира за полуфиналите на двойки на „Алианц Къп“. Румънката Ралука Сербан и Терзийска, която играе с нея, са поставени под номер 2 в схемата. Днес те победиха Ани Вангелова и Даша Иванова с 6:2, 6:3. На полуфиналите те ще се изправят срещу поставените под номер 3 Валентини Граматикопулу и Елена Габриела Русе, които по-рано победиха българките Гергана Топалова и Петя Аршинкова с 6:4, 6:2.", "date": "2017.09.06", "title": "Спорт: Джулия Терзийска се класира за полуфиналите на „Алианц Къп“"}
{"url": "http://www.focus-news.net/news/2017/09/06/2433144/sport-dia-evtimova-i-oleksandra-korashvili-se-klasiraha-za-polufinalite-na-aliants-kap.html", "text": "Диа Евтимова и партньорката й Олександра Корашвили от Украйна победиха с 6:1,6:3 румънската двойка Илона Гиороайе и Камелия-Елена Христеа. С това те се класират за полуфиналите на двойки на „Алианц Къп“. Следващите им съпернички, ще бъдат Жаклин Адина Кристиан от Румъния и Анастасия Комардина от Русия, които победиха българките Габриела Михайлова и Зиновия Ванева с 6:2, 7:5 по-рано.", "date": "2017.09.06", "title": "Спорт: Диа Евтимова и Олександра Корашвили се класираха за полуфиналите на „Алианц Къп“"}
{"url": "http://www.focus-news.net/news/2017/09/06/2433145/blagoevgrad-nad-500-detsa-shte-se-obuchavat-v-v-ou-hristo-smirnenski-v-petrich-prez-novata-uchebna-godina.html", "text": "Над 500 деца ще се обучават в Четвърто основно училище „Христо Смирненски“ през новата учебна година. Това каза за Радио „Фокус“ - Пирин Антонка Китанова, директор на учебното заведение. Тя допълни, че според новия Закон за училищното и предучилищното образование имат 2 подготвителни групи с 47 деца. Китанова отбеляза, че учителският състав наброява 47 души. По думите й през това лято са правили ремонт на училището. „Сменихме цялата дограма на първия етаж, миналата година сменихме тази на втория. Освен това направихме освежаване и почти цялостен ремонт на някои класни стаи, защото имаше доста стаи, които не бяха ремонтирани от 2-3 години. Но мога да се похваля, че първият етаж е напълно завършен“, уточни тя. Директорът добави, че до този момент училището не е работило по големи мащабни проекти с външно финансиране, а всички ремонтни дейности са с бюджет на училището и помощ от Община Петрич.\r\nНатали СТЕФАНОВА", "date": "2017.09.06", "title": "Благоевград: Над 500 деца ще се обучават в ІV ОУ „Христо Смирненски“ в Петрич през новата учебна година"}
{"url": "http://www.focus-news.net/news/2017/09/06/2433146/dobrich-tvorcheskiyat-sezon-v-obshtinskiya-mladezhki-tsentar-zahari-stoyanov-shte-zapochne-na-1-oktomvri.html", "text": "Творческият сезон в Общинския младежки център (ОМЦ) „Захари Стоянов“ ще започне на 1 октомври, съобщи Надя Неделчева, организатор „Младежки дейности“ в центъра, предаде кореспондентът на Радио „Фокус” – Варна. Образователната програма на центъра ще продължи до 31 май 2018 година. Заниманията за деца и младежи са организирани в различни форми – школи, ателиета и клубове. По думите на Надя Неделчева предложенията са разнородни и многобройни според интересите на младите хора. Разкрити са четири школи по изобразително изкуство, едната от които е за подготовка на кандидат-студенти. На огромен интерес се радва Студиото за поп и рок певци „Сарандев“, където местата са заети още от предходни години и е възможно през този творчески сезон да няма нови попълнения, отбеляза Надя Неделчева. За почитателите на танците предложенията са също разнообразни – латинотанци, балет, народни танци, хип хоп, а новото, стартирало от миналата година, е Клуб „Капоейра“. Това е тип бразилско бойно изкуство, но в случая се използва като техника във фитнеса, каза Надя Неделчева и допълни: „Много е интересно и забавно и привлича доста младежи“. Надя Неделчева припомни, че е помислено за талантите в областта на шаха, театъра и дебатите. Ръководител на театралната студия ще бъде Лана Анцаридзе, която вече е известна в града с няколко свои постановки на мюзикъл за деца. През миналата година е създаден и ще продължи своята дейност Клуб „Минералогия“. През 2016 година неговите възпитаници са направили изложба с артефакти, открити при разкопки в областта на Добрич. „Идеята е с всичко, което правим, да откъснем децата и младите хора от компютрите, за да вложат своя потенциал в нещо интересно, което да ги обогати и да им даде някакъв старт. И това е до известна степен и хоби някакво, което да развият“. Един от клубовете е претърпял трансформация и там вече има само една дейност – корабомоделизъм. В предходни години младите хора са практикували също ракето и авиомоделизъм. Причината е, че няма терен за тренировка на изработеното. \r\nЖулиета НИКОЛОВА", "date": "2017.09.06", "title": "Добрич: Творческият сезон в Общинския младежки център „Захари Стоянов“ ще започне на 1 октомври"}
{"url": "http://www.focus-news.net/news/2017/09/06/2433147/the-times-of-israel-izraelskite-sili-za-sigurnost-predotvratiha-napadenie-s-nozh-na-kontrolen-punkt-v-hebron.html", "text": "Израелски гранични полицаи арестуваха палестински юноша, който е носел нож, предава The Times of Israel. Това се е случило на контролен пункт в Хеброн. Полицаите са спрели младежа за проверка близо до Гробницата на патриарха, тъй като е изглеждал съмнителен. В него е намерен голям нож. Палестинският младеж, който е от района на Хеброн, е отведен за разпит, заявиха властите.\r\nГоворител на граничната полиция заяви, че инцидентът все още се разследва, но полицаите смятат, че палестинецът е имал намерение да извърши нападение на контролния пункт. Симеон Миланов", "date": "2017.09.06", "title": "The Times of Israel: Израелските сили за сигурност предотвратиха нападение с нож на контролен пункт в Хеброн"}
{"url": "http://www.focus-news.net/news/2017/09/06/2433148/aktsenti-v-sutreshniya-blok-dobro-utro-balgariya-na-radio-fokus-na-7-septemvri.html", "text": "Само за последните няколко месеца в публичното пространство е публикувана информация за поне 5 самоубийствата при децата, според справка на „Фокус“. Последният случай е от преди дни, когато 11-годишно дете отне живота си в Стрелча с ловното оръжие на собствения си баща. За причините, потенциалните грешки на родителите и опитите да се справим като общество ще разговаряме с психолога Иван Игов. \r\nИзбори в Германия – как може да се определи представянето до момента на Ангела Меркел? Дали германците ѝ простиха решението да отвори границите на страната за бежанци? По темата ще чуем Мария Стоянова, дългогодишен кореспондент в Германия. \r\nВ Симитли започват тържества по повод празника на града, който по традиция всяка година се отбеляза на 8 септември, когато православната църква отбелязва Рождество Богородично. Какво очаква жителите и гостите на града в следващите дни и защо именно Малка Богородица е избрана за празник на Симитли ще разберем от репортажа на колегата от Радио „Фокус“ – Пирин Ливия Нинова.\r\nИ тази година Общинска библиотека - Карлово ще проведе инициативата „С книжка в първи клас”. На 15 септември първолаците ще получат своята първа книжка. Решено е тя да бъде за Левски, по повод 180 години от рождението на Апостола. \r\nПовече за това разказва в репортажа си Цветана Тончева, от Радио „Фокус” - Пловдив.\r\nТези и още теми в „Добро утро, България“ от 6.00 до 10.00 с водещ Милослава Ангелова.", "date": "2017.09.06", "title": "Акценти в сутрешния блок „Добро утро, България“ на Радио „Фокус“ на 7 септември"}
{"url": "http://www.focus-news.net/news/2017/09/06/2433149/donald-tramp-zayavi-che-voennite-deystviya-sreshtu-severna-koreya-ne-sa-parviya-izborna-pravitelstvoto-mu.html", "text": "Американският президент Доналд Тръмп заяви, че военните действия срещу Северна Корея, не са „първия избор“ на правителството му, предава AFP. Това става, след като в последните седмици той отправи остри критики и заплахи срещу тоталитарния режим в Пхенян, който извърши поредица от ядрени и ракетни изпитания, застрашаващи Гуам, Южна Корея и Япония.\r\nСлед телефонен разговор с китайския си колега Си Дзинпин, Тръмп не отхвърли вероятността от военни удари срещу режима на Ким Чен-Ун, заявявайки, че това предстои да се види.Симеон Миланов", "date": "2017.09.06", "title": "Доналд Тръмп заяви, че военните действия срещу Северна Корея, не са „първия избор“на правителството му"}
{"url": "http://www.focus-news.net/news/2017/09/06/2433150/veliko-tarnovo-dve-pomoshtni-uchilishta-v-oblastta-sa-preobrazuvani-v-tsentrove-za-spetsialna-obrazovatelna-podkrepa.html", "text": "Две помощни училища на територията на област Велико Търново са преобразувани в центрове за специална образователна подкрепа. Това съобщи за Радио „Фокус“ – Велико Търново инж. Розалия Личева, началник на Регионалното управление по образованието. Това са Помощното училище „Св. Теодосий Търновски“ във Велико Търново и Помощното училище в Ново село. Новият статут на двете заведения е утвърден съгласно заповед на министъра на образованието и науката и е в сила от 1 септември. Преобразуването на помощните училища е заложено в Закона за предучилищно и училищно образование, според който промяната трябва да стане в срок до 1 година от влизането му в сила.\r\nИнж. Личева съобщи, че на територията на областта са закрити две училища. На 15 септември няма да отворят врати основните училища в село Страхилово (община Полски Тръмбеш) и в село Горско ново село (община Златарица). Децата от Страхилово ще учат в Полски Тръмбеш, а тези от Горско Ново село в град Златарица.\r\nНачалникът на Регионалното управление по образованието съобщи, че Професионалната гимназия по селско стопанство в Боруш е влята в Професионалната гимназия по хранителни технологии „Проф. д-р Асен Златаров“ в Горна Оряховица.\r\nНадежда КРЪСТЕВА", "date": "2017.09.06", "title": "Велико Търново: Две помощни училища в областта са преобразувани в центрове за специална образователна подкрепа"}
{"url": "http://www.focus-news.net/news/2017/09/06/2433151/plovdiv-pozhar-gori-v-blizost-do-tets-sever.html", "text": "Голям пожар гори в близост до ТЕЦ \"Север\". Това съобщи за Радио „Фокус“ – Пловдив Цвятко Дешев, говорител на Регионална дирекция „Пожарна безопасност и защита на населението” в Пловдив. Сигналът за горящи треви храсти е подаден в 17,41 часа. На място има 5 противопожарни екипа, които се борят с огнената стихия и в момента.\r\nЦветана ТОНЧЕВА", "date": "2017.09.06", "title": "Пловдив: Пожар гори в близост до ТЕЦ \"Север\""}
{"url": "http://www.focus-news.net/news/2017/09/06/2433152/afp-dvama-sa-arestuvani-sled-kato-frenskite-vlasti-otkriha-domashna-laboratoriya-za-vzrivni-veshtestva.html", "text": "Двама души са арестувани, след като френските власти откриха домашна лаборатория за взривни вещества в парижкото предградие Вилжуиф, предава AFP.\r\nГазови бутилки, електрически кабели и химикали, които могат да се използват за правене на експлозиви, са сред откритите предмети в апартамента.\r\nПарижката полиция намери съставки, които могат да се използват за правенето на ацетонов пероксид. В апартамента са намерени и документи, написани на арабски език.\r\nСлучаят е предаден на антитерористичната прокуратура. Симеон Миланов", "date": "2017.09.06", "title": "AFP: Двама са арестувани, след като френските власти откриха домашна лаборатория за взривни вещества"}
{"url": "http://www.focus-news.net/news/2017/09/06/2433153/dots-d-r-inzh-margreta-vasileva-tehnicheski-universitet-varna-uvelichava-se-broyat-na-chuzhdestrannite-studenti-koito-se-obuchavat-v-universiteta.html", "text": "Увеличава се броят на чуждестранните студенти, които се обучават в Технически университет – Варна. Това каза в интервю за Радио „Фокус“ – Варна доц. д-р инж. Маргрета Василева, заместник-ректор „Учебна дейност“ в Технически университет – Варна. „Тази година кандидат-студентите ни от чужбина са около 60. Една част от тях ще минат през подготвителния курс, който провеждаме за тях, а друга част директно ще бъдат записани в първи курс. Основно това са студенти от Турция, Гърция и Нигерия“, допълни доц. Василева. По програма „Еразъм+“ за студентска и преподавателска мобилност Технически университет – Варна работи с над 50 университета в цяла Европа. „Имаме двустранни договори за сътрудничество с университети в Русия, Казахстан и Украйна. За четвърта поредна година ще имаме студенти от Казахстан, които идват при нас за обучение един семестър в областта на автоматиката и роботиката, електроенергетиката и комуникациите. Това е атестат за нивото на обучение в университета“, каза още доц. Василева.\r\nЗа новата академична година в университета има организирано обучение в редовна и задочна форма, която много се търси в инженерните специалности. От две години университетът има акредитация за четири магистърски програми с дистанционна форма на обучение, но интересът към момента е слаб. Една от причините са високите такси за този вид обучение.\r\nМарияна ВАЛЕНТИНОВА", "date": "2017.09.06", "title": "Доц. д-р инж. Маргрета Василева, Технически университет – Варна: Увеличава се броят на чуждестранните студенти, които се обучават в университета"}
{"url": "http://www.focus-news.net/news/2017/09/06/2433169/11-godishnoto-dete-koeto-se-prostrelya-v-strelcha-e-planiralo-samoubiystvoto-si-obzor.html", "text": "11-годишното дете от Стрелча, което се простреля с ловна пушка на 4 септември, се е самоубило. Това обяви говорителят на главния прокурор Румяна Арнаудова. Тя уточни, че все още не е установено при какви обстоятелства оръжието на бащата е попаднало в ръцете на детето. „Категорично обаче можем да твърдим, че не е налице случайно деяние, т.е. нещастен случай, каквато беше една от версиите, а самоубийство“, заяви говорителят на гл. прокурор. Тя поясни, че във вторник вечерта разследващите са прегледали телефона на детето и са открили видео файлове, от които става ясно, че то е планирало самоубийството си и е отправило послание към родителите си. „Това изключително тревожно обстоятелство мотивира главния прокурор да изпрати екип от психолози в Стрелча, защото трябва да се отговори на много въпроси. Трябва да се извърши психологическо изследване и да се работи с родителите, роднините, приятелите и учителите на детето, за да се разбере как е стигнало до решението да постави край на живота си“, коментира Арнаудова. По думите й въпросите са важни не само за разследването, а и, за да се предпазят други деца.Агенция „Фокус“ припомня, че: на 4 септември 2017 г. около 18.00 часа в къща в град Стрелча е намерено простреляно в главата 11-годишно момче. Детето е открито от майка му, която влязла в стаята, след като от там се чул изстрел. Под ръководството на Районна прокуратура – Панагюрище е извършен оглед на местопроизшествието, разпитани са свидетели. Изясняват се контактите на детето в деня на инцидента. Назначена е и съдебно-медицинска експертиза. Огнестрелната рана в главата на детето е от ловна пушка марка ИЖ, 12-ти калибър, собственост на баща му. От ОДМВР-Пазарджик уточниха, че в стаята, където е открито детето, не е имало други хора. Според полицията ловното оръжие е било прибрано и скрито, но момчето го е открило. Първоначалната версия бе, че то се е простреляло случайно.", "date": "2017.09.06", "title": "11-годишното дете, което се простреля  в Стрелча, е планирало самоубийството си (ОБЗОР)"}
{"url": "http://www.focus-news.net/news/2017/09/06/2433170/plovdiv-stotitsi-plovdivchani-i-gosti-na-grada-se-stekoha-na-pl-saedinenie-za-da-prisastvat-na-tarzhestvenata-zarya-proverka-po-povod-132-godini-ot-saedinenieto-na-balgariya.html", "text": "Стотици пловдивчани и гости на града се стекоха на площад „Съединение“ в Пловдив, за да присъстват на тържествената заря проверка по повод 132 години от Съединението на България, предаде репортер на Радио „Фокус“ Пловдив. Президентът Румен Радев прие тържествения строй и поздрави присъстващите за националния празник. В словото си президентът изтъкна , че „разум, а не възхвала ни трябва днес и почит към смелите, които плащат цената на малодушните“.  Той посочи още, че „ изходът днес е в преоткриването на урока от 1885 година, в гражданската отговорност и в нашия личен пример“. Преди това кметът на Пловдив Иван Тотев разказа в словото си за великото дело на съединистите от Пловдив и околността и посочи, че \"пловдивчани помнят и ценят делото на дедите си и се гордеят с това място на гордост и поклонение каквото е площад Съединение и музеят на Съединението\". „Днес Пловдив гледа уверено напред“, каза още кметът. Последва поднасяне на венци и цветя пред паметника на Съединението и тържествена заря-проверка. \r\nЦветана ТОНЧЕВА", "date": "2017.09.06", "title": "Пловдив: Стотици пловдивчани и гости на града се стекоха на пл. „Съединение“, за да присъстват на тържествената заря проверка по повод 132 години от Съединението на България"}
{"url": "http://www.focus-news.net/news/2017/09/06/2433171/antonka-kitanova-iv-ou-hristo-smirnenski-v-petrich-prez-poslednite-godini-materialnata-ni-baza-e-podobrena-znachitelno.html", "text": "През последните години материалната база на Четвърто основно училище „Христо Смирненски“ е подобрена значително. Това каза за Радио „Фокус“ – Пирин Антонка Китанова, директор на учебното заведение. „Вложихме много средства и с помощ от Общината и от училищния бюджет, макар че трудно се заделят средства, но успяхме да приведем материалната база в много добро състояние. Училището се издига сериозно като авторитет и достижения. Преди 10 години го заварих с една паралелка първи клас, а през всички тези години, успях да направя паралелките 3 и дори миналата и тази година, имаме по 4 паралелки първокласници, при положение, че броят на децата намалява, конкуренцията е сериозна, а в съседство имаме и друго училище“, посочи тя. Според Китанова това, че стават предпочитано училище, говори че и материалната база е в добро състояние, и педагогическия колектив работи добре. Тя допълни, че имат и 2 компютърни кабинета, както и че по проект имат стая за занимания и интереси, както и кабинет за безопасност на движението по пътищата.\r\nНатали СТЕФАНОВА", "date": "2017.09.06", "title": "Антонка Китанова, IV ОУ „Христо Смирненски“ в Петрич: През последните години материалната ни база е подобрена значително"}
{"url": "http://www.focus-news.net/news/2017/09/06/2433172/balgariya-otbelyaza-132-godini-ot-saedinenieto-s-iztochna-rumeliya-obzor.html", "text": "Тази година се навършват 132 години от Съединението на Княжество България с Източна Румелия. След Берлинския конгрес от 1878 година, България е разделена на Княжество България и Източна Румелия, която остава в пределите на Османската империя. Останалото под османска власт българско население се стреми към обединяване с освободените българи. Така през 1880 г. е създаден Българският таен централен революционен комитет (БТРЦК), чиято основна задача е да осъществи обединението на Княжеството с Източна Румелия. За да се координира работата с местното население, се учредяват и комитетите „Съединение”. През февруари 1885 година начело на БТРЦК застава Захари Стоянов, който подкрепя идеята Съединението да стане под скиптъра на княз Александър Батенберг.\r\nНа 6 септември 1885 година в Пловдив навлизат отрядите на Чардафон Велики (Продан Тишков) и майор Данаил Николаев. Арестуван е областният управител на Източна Румелия - Гаврил Кръстевич. Създадено е временно правителство начело с д-р Георги Странски, което обявява присъединяването на Източна Румелия към Княжество България.Два дни по-късно Княз Александър I Батенберг с нарочен манифест утвърждава присъединяването на областта и приема да бъде титулуван занапред като княз на Северна и Южна България. След продължителна дипломатическа борба на Цариградската посланическа конференция (1885-1886) Съединението получава признание с подписването през 1886 г. на Българо-турска спогодба. Днешният ден е обявен за официален празник на България с решение на Народното събрание от 18 февруари 1998 година. В цялата страна празникът бе отбелязан с редица официални прояви и събития, част от които започнаха още на 5-и вечерта в град Съединение.\r\nКулминацията на честванията бе в град Пловдив, където държавният глава участва в тържествената церемония на площад „Съединение“ и произнесе слово. Президентът заяви, че Съединението е първият бляскав и успешен епизод по трънливия път на модерна България. То е дълбоко обмислен, колективен акт на един вдъхновен народ. Народ, опиянен от свободата и готов на жертви в името на благородната цел - националното обединение и отхвърлянето на всяка зависимост. Румен Радев подчерта, че Националното обединение и чистата и свята република на Апостола са свещените идеали, които ХХ век не сбъдна, но те останаха въжделеният хоризонт, към който българите крачеха през войни, въстания и вътрешни сътресения десетилетия наред. \r\n„Вече 132 години се връщаме към този славен момент - Съединението на Княжество България и Източна Румелия. Опитваме се да проумеем как тъй на седмата година от свободата българите се оказват по-зрели, отколкото сме днес, способни да постигнат национална цел с един почти безкръвен акт. Достатъчно силни да отстоят Съединението при Гургулят и Сливница два месеца по-късно и способни да превърнат младата си държава от зрител в актьор на балканската и европейската политически сцени“, каза президентът.\r\nДържавният глава изтъкна, че отговорът е в единението, но мнозина спекулират с тази дума и личната корист я ерозира отвътре. Затова днес страдаме от разединение и липса на вяра. „Нихилизмът не е изход. Изходът е в преоткриването на този стар урок от 1885г. В личната отговорност и спомена за времето, когато политици и граждани се възприемат и действат като актьори на историята, а не като нейни безпомощни заложници“, заяви Румен Радев и подчерта, че по празниците не ни трябват възхвали, а разум и почит към смелите, които плащат цената на малодушните.\r\nкметът на Пловдив Иван Тотев разказа в словото си за великото дело на съединистите от Пловдив и околността и посочи, че \"пловдивчани помнят и ценят делото на дедите си и се гордеят с това място на гордост и поклонение каквото е площад Съединение и музеят на Съединението\". „Днес Пловдив гледа уверено напред“, каза още кметът.\r\nПроявите в Пловдив започнаха с тържествен молебен, отслужен от пловдивския митрополит Николай в съслужие с всички свещеници от епархията. В катедралния храм дойдоха областният управител на Пловдив Здравко Димитров, кметът на града Иван Тотев, председателят на Общинския съвет Савина Петкова, бригаден генерал Явор Матеев, началник на Пловдивския гарнизон и командир на 68 бригада Специални сили, районни кметове и депутати – представители на българската държавност и общественици и християни. „В началото на третото хилядолетие името на България, като една от най-старите европейски държави окончателно се утвърди като гарант за сигурност и за стабилност, като страна на достоен, трудолюбив и свободен народ“,  каза пловдивският митрополит Николай в словото си по време на тържествения молебен. „Паметна и свещена за всяко българско сърце е днешната дата и празникът, който ни събира под сводовете на храма в този септемврийски ден – Деня на съединението на разкъсаната някога българска държава и на тържеството на свободния и независим български дух”, добави владиката. Според него възторг и заслужена гордост изпълват душите и сърцата на всеки един от нас при спомена за това родолюбиво, величаво и свято дело, каквото е съединението и при спомена за всички онези наши предшественици, които са намерили в себе си воля да се противопоставят на силните на деня, за да съберат в едни граници разпиляното ни отечество и да обединят изстрадала майка България. „Като народ и като общество ние нерядко допускаме да ни ръководи не заветът на съединението, а духа на разединението, пренебрегвайки така оставеният ни от нашите предшественици образец”, каза още пловдивският митрополит Николай. Той призова духът на единството никога да не оставя нашия народ, неговата държава и общество и неговата майка Българската православна църква.\r\nПреди молебена пред журналисти пловдивският кмет Иван Тотев  коментира, че 6 септември е най-пловдивският ден в българската история и пловдивчани много се гордеят с това, което е извършено от предците им. По думите му, енергията за извоюване на съединението се е събирала още от началото на Възраждането, с център Пловдив. „Това е дало резултат в борбата за църковна независимост и цялата тази енергия, която се е събирала около век, накрая завършва в 6 септември”, добави кметът. „Това е една дата, която акумулира цялата тази положителна енергия и желание на пловдивчани и на хората да живеят в една голяма България, в една обща държава, в един огромен идеал”, каза още Иван Тотев. По думите му тези 7 години са били златни години за Пловдив. „Това е време, в което интелигенцията, големите български умове са били в града. Това са 7 години, в които Източна Румелия се е развивала като една почти независима държава, а западните медии дори са я наричали Втора България, Тракийска България”. Според него на фона на всичко това пловдивчани са направили саможертва, което е един огромен подвиг, показател за това какви хора са живели в града и какви идеали са изповядвали те.\r\n„Урокът за България от този ден е само един – Съединението прави силата”, каза бригаден генерал Явор Матеев, началник на Пловдивския гарнизон и командир на 68 бригада Специални сили, По думите ми, Източнорумелийската милиция тогава е тази, която реално спасява акта на съединението със знаменития си марш за три дни от турската до сръбската граница и с паметните боеве при Сливница, а това са предците на съвременната българска армия. Според него с акта на съединението България е доказала на света, че може сама да взима и отстоява решения и своите национални интереси.\r\nСлед молебена бяха поднесени венци и цветя на паметника на Захари Стоянов и на паметната плоча на майор Райчо Николов. В 12.00 часа на площад „Съединение”, бяха наградени победителите в 42-ия Международен  мемориален маратон „Съединение“, който стартира от площада в град  Съединение, както и участниците във велопохода „Съединение“. \r\nПред погледите на стотици жители и гости на града, събрали се на площад „Централен“ пред Военния клуб, Комитет „Родолюбие“ показаха как на този ден през 1885 година четата на Чардафон Велики (Продан Тишков) и майор Данаил Николаев влизат с отрядите си в Пловдив, арестуват областния управител на Източна Румелия Гаврил Кръстевич и обявяват Съединението на Княжество България и Източна Румелия. За първи път във въстановката бе показано копието на Марашкото знаме, което е ушито в нощта на 5 срещу 6 септември. \r\nОсвен жителите и гостите на Пловдив празничната въстановка беше наблюдавана и от вицепрезидентa Илияна Йотова, депутати и кметът на града Иван Тотев. \r\nВ София официалната церемония бе пред Мавзолея-костница на княз Александър Първи Батенберг. Стотици граждани поднесоха венци и цветя пред Мавзолея и наблюдаваха възстановка на събитията от Съединението, представена от сдружение \"Национален съюз Единение\". В празничното честване участваха Националната гвардейска част, Формация \"Българи\", които изпълниха популярни маршови песни, както и актрисата Василка Сугарева. Сред официалните лица на събитието бяха председателят на Народното събрание Димитър Главчев и кметът на София Йорданка Фандъкова. В словото си председателят на парламента заяви, че дейците на Съединението ни са ярък пример за беззаветна служба на националния идеал, за това как трябва да се работи за общото дело. „На днешния исторически ден не можем да не си дадем сметка, че един народ върви напред, когато е обединен около общо споделени цели, когато ясно съзнава своите справедливи искания и интереси и когато неговите избраници и предводители са достойни за народното доверие и подкрепа“, отбеляза още Димитър Главчев в приветствието.  Кметът на столицата Йорданка Фандъкова подчерта от своя страна, че да помним Съединението означава да знаем, че голямата ни сила като народ е в това да сме заедно. „Нуждаем се днес от този урок и от този пример за непримиримост в защита на стремежите на нацията“, допълни тя. „Съединението на България показва ясно, че силата на една нация е в силата на нейния дух, във висотата на целите, в единението и копнежите на сърцата и в дни на лутане неговата светлина чертае пътя“, заяви Фандъкова. По думите й Съединението показва, че това, което ни обединява е добруването на българския народ.\r\nС тържествен ритуал на площад „Георги Измирлиев“ бяха отбелязани 132 години от Съединението в Благоевград. Точно в 11.00 часа под звуците на Националния химн на Република България в изпълнение на Биг Бенд – Благоевград започна честването на празника. Пред паметната плоча на загиналите във войните за Обединението и Независимостта на България политици, общественици, културни дейци и граждани сведоха глава в знак на признателност пред героите на България. В ритуалът по полагане на цветя и венци участие взеха кметът на Благоевград д-р Атанас Камбитов, заместник-областният управител Иван Стоянов, председателят на Общински съвет – Благоевград Радослав Тасков, народният представител и областен координатор на ПП ГЕРБ Даниела Савеклиева, политици от различни политически партии, представители на патриотични организации, свещеници от Благоевград, директори на културни институции и граждани. Кметът на Благоевград д-р Атанас Камбитов заяви, че Съединението трябва да ни служи като урок, че когато всички заедно отстояваме нашата кауза и интереси, нещата се случват. По думите му в днешно време има много каузи, зад които трябва да заставаме всички. Според него днес за съжаление има и много неща, които ни разделят, но има и такива, които ни обединяват. За пример кметът д-р Атанас Камбитов посочи подкрепата на всички по отношение на Договора за добросъседство между България и Македония. Д-р Атанас Камбитов каза още, че през 1885 година, когато Съединението на Княжество България и Източна Румелия става факт международната обстановка е била доста по-сложна от днешната, а Великите сили твърдо са стояли против съединиският акт. Кметът Камбитов отбеляза, че въпреки това с общи усилия нещата се случват, което би трябвало днес да ни служи като урок от историята. От своя страна народният представител и областен координатор на ПП ГЕРБ Даниела Савеклиева коментира, че  6 септември е една от най-значимите дати в българската история не само, защото поправя една несправедливост след Берлинския конгрес, а и защото е само и единствено постижение на българския народ. Тя подчерта, че трябва да помним и да знаем, че подвигът на нашите предци е много значим и велик, затова наш дълг е никога да не го забравяме. Савеклиева добави, че и днес основната задача на всички българи и на всички български политици трябва да бъде търсенето на общи каузи, които ще ни накарат да се чувстваме горди. \r\nВ Бургас честванията започнаха на площад „Атанас Сиреков“ с издигане на националния флаг на Република България и флаговете на Европейския съюз и на Община Бургас. Пред Паметника на 24-ти Черноморски пехотен полк пред Военния клуб беше отслужена заупокойна молитва в памет на падналите в Сръбско-българската война през 1885 г. Венци и цветя на признателност поднесоха зам.-кметовете на Бургас Руска Бояджиева, Красимир Стойчев и Лорис Мануелян, областният управител Вълчо Чолаков, председателят на Общинския съвет Костантин Луков, главнокомандващият на Военноморска база-Бургас комодор Мален Чубенков, директорът на ОД на МВР комисар Калоян Калоянов, бургаски депутати, общински съветници, родолюбиви организации и признателни граждани. Почит към подвига на героите отдадоха още части от Военноморски гарнизон-Бургас, сухопътни и военно-въздушни войски, а за автентичната атмосфера на празничния ден допринесоха музикантите от представителния Бургаски духов оркестър. Честванията в Бургас, посветени на Съединението на Княжество България с Източна Румелия, продължиха с празнични фоклорни концерти на ансамбъл „Атанас Манчев“ на площада пред Община Бургас и на пенсионерските клубове в града на открита сцена „Охлюва“ в Морската градина.\r\nДесетки жители и гости на Варна се включиха в поклонението и шествието по повод Съединението на Княжество България с Източна Румелия. По традиция честванията започнаха пред паметната плоча на Княз Александър I Батенберг на сградата на Държавния архив. Мястото е исторически свързано с датата 6 септември, защото именно тук е произнесен официално актът на Съединението. Отбелязването на 132-рата годишнина от Съединението на България продължи с шествие, водено от Представителния духов оркестър на Военноморските сили, до сградата на общината, където се намира Паметникът на героите от Сръбско-българската война. Там бе отслужена заупокойна молитва. С минута мълчание и на колене присъстващите официални лица и граждани почетоха паметта на загиналите в Сръбско-българската война и за Съединението на България. Сред множеството се открои младо семейство с две деца – момче и момиче, облечени в красиви народни носии. С военен ритуал венци на паметника бяха положени от Община Варна, Областна администрация – Варна, командирът на Военноморските сили контраадмирал Митко Петев, председателят на Общинския съвет – Тодор Балабанов, директорът на ОД на МВР – Даниел Пашов, народни представители, районни кметове, неправителствени организации и граждани. Събитието пред Паметника на героите от Сръбско-българската война завърши с тържествен марш на почетния караул на Военноморските сили. Програмата по отбелязване на Съединението продължи на сцена „Раковина“ в Морската градина, където от 14.00 часа се състоя фолклорен концерт с участието на любителски състави от Варненска област. От 18.30 часа на входа на Морската градина се състоя концерт на Представителния духов оркестър на Военноморските сили. В 19.00 часа на сцената на Римските терми се проведе фолклорна фиеста.\r\nГодишнината от Съединението във Велинград започна в 11.00 часа с тържествен ритуал за издигане на националното знаме на България, последван от слово на кмета на Община Велинград д-р Костадин Коев. Програмата продължи с парад-дефиле на Младежки духов оркестър с мажоретен състав  “Димитър Мечев“. Участие в празничната програма взеха самодейни танцови и певчески състави от родопската община. В община Стрелча празничният ден започна с тържествена света литургия в храм „Свети Архангел Михаил“ в средногорския град и продължи с тържествено слово и доклад за участници от община Стрелча в Съединението. По случай 6 септември – Съединението на България, Етнографската експозиция и централната сграда на Регионален исторически музей – Пазарджик бяха отворени за посещение със свободен достъп.\r\nОт 10.30 часа пред сградата на Община Велико Търново с издигане на знамената на България старопрестолния град и Европейския съюз започнаха честванията в града по повод 132 годишнината от Съединението. В словото си кметът Даниел Панов заяви, че Търновци и Търново имат своя значима роля в историческия процес на обединението на България в една държава и в подготовката на Съединението. Той припомни, че на 29 август 1878 година, или една година след Освобождението на Търново, в старата столица е създаден първият български комитет „Единство“, чийто основатели са Любен Каравелов, Стефан Стамболов, Жоржо Бончев, Цани Гинчев, д-р Стат Антонов и Георги Живков. „Тези смели и достойни мъже си поставят общонационалната задача – организирана борба за обединение на българските земи. И днес върху фасадата на Старата поща стои паметната плоча, която ни напомня, че един от най-важните  държавнически актове от края на 19 век – Съединението, започва именно от Велико Търново. Днес  ние свеждаме чела в знак на преклонение и почит пред живота и приноса на всички смели, достойни мъже и жени, великотърновци и българи, които вградиха себе си във величавия народен акт на Съединението“, заяви в празничното си слово Даниел Панов. Той подчерта, че великотърновци пазят спомена и за всички, които са защитили акта на Съединението в Сръбско-българската война. „Славните ни и достойни предци оставиха костите си при Сливница, Гургулят, Цариброд и Пирот, за да защитят не само Съединението, но и българската държавност, чест и достойнство. Почитаме тяхната смелост и родолюбие, тяхното безстрашие да се изправят пред целия свят и да заявят, че свободна България трябва и ще бъде съединена. Длъжни сме не просто да помним и да честваме това събитие. Дължим на народа и на предците си с делата си днес, всеки ден, да бъдем истински родолюбци, да пазим и да надграждаме Съединена България“, заяви кметът. Панов определи Съединението като един от знаковите случаи в националната ни история, в който институциите, политиците, партиите, дипломатите и военните следват безусловно волята на своя народ. „Политиката, личните пристрастия, както и всички други съображения отстъпват пред ясната и категорична народна воля за единство. В своята хилядолетна история държавата и народът ни за съжаление често са ставали заложници на геополитически интереси. Често т. нар. Велики сили са вземали решенията вместо нас и най-често в наш ущърб. Съединението е историческо събитие, което разкрива характера, решимостта и силата на българския народ да брани своите национални интереси без оглед на международната политика и силните на деня“, посочи Даниел Панов. От 10.50 часа пред паметника „Майка България великотърновският митрополит Григорий отслужи благослов, след което последва военен ритуал. От 11.15 часа по главната улица „Васил Левски“ почетният караул на Национален военен университет „Васил Левски“  премина в тържествен марш. Честванията в града завършват с прожекция на аудиовизуалния спектакъл „Царевград Търнов – звук и светлина“.Видин отбеляза празника с церемония пред паметника на Скърбящия воин в града. Слово по случай 6 септември произнесе кметът на Видин Огнян Ценков. В него той подчерта огромното значение на този исторически акт, отворил нов път и възможности за развитие на страната ни. Ценков се спря на сложната политическа обстановка, в която българският народ трябва да отстоява идеята за обединението, а интересите на големите европейски държави тогава довеждат до братоубийствената Сръбско-българска война. „Месеци след Освобождението на България през лятото на 1878 г. Берлинският конгрес на Великите сили разпокъсва страната ни на няколко части. Идеята за Обединението на България се превръща в национална, но изключително трудно за изпълнение кауза на българското общество. Великите сили, с изключение на Англия не приемат Съединението. Преплитането на интересите на Великите сили довежда до братоубийствената Сръбско-българска война“, каза Огнян Ценков. Всяка година на 6 септември видинчани свеждаме глава пред този знаков паметник на Скърбящия воин. Фигурата на войника, привел уморено глава е издигната от признателното видинско гражданство в памет на войниците загинали в Сръбско българската война, които с кръвта си скрепиха Съединението на Княжество България и Източна Румелия. Това е паметник – костница на победата на България в Сръбско-българската война, който е уникален с фигурата на българския войник, който не ликува, а скърби за убитите си другари в тази война. Автор на паметника е големият скулптор Андрей Николов. Пръв забелязва величието на Скърбящия войн английският журналист Берлайн. През 1919 година той минава през Видин и пише: Такъв паметник и в просветена Европа няма. Умиращият гренадир, макар и победител, съжалява за братоубийствената война. Пред този паметник на днешния празник видинчани си припомниха отново неимоверните усилия и високата цена, която плаща българският народ в името на националната идентичност и запазване целостта на държавата. „Не можем да отминем факта, че тази победа за българите е изпълнена с много болка и оставя незаличими следи заради скъпите загуби и заради съдбовния избор, който изправя два братски народа един срещу друг. За това говори и монументът пред, който днес свеждаме глава“, каза в словото видинският кмет Огнян Ценков и честити празника. По традиция пред паметника на Скърбящия воин бяха поднесени венци и цветя. На тържественото честване присъства Белоградчишкият епископ Поликарп от Видинска митрополия, много граждани, представители на държавни институции, политически партии, тук бяха и народните представители от ГЕРБ Владимир Тошев, от БСП Цветан Топчиев и Патриотичния фронт Росен Живков. \r\nС тържествена церемония пред паметника на загиналите във войните „Лъвчето“ във Враца бе отбелязана 132-ата годишнина от Съединението на Княжество България с Източна Румелия. „На днешния ден - Денят на Съединението милиони българи, както в нашата страна, така и зад граница, отбелязват празника, който обединява България. Ден, в който всеки трябва да се замисли, доколко има своя принос в това, да бъдем единни и да запазим България, заради която нашите предци са умирали без страх и свян. За онази свобода и единство, които днес приемаме като даденост. Ние, днешните наследници на онези велики българи имаме не толкова трудната задача - да се обичаме и по-малко да се мразим, да загърбим омразата към съседите, а да погледнем в собствения си двор и да го пазим. Тогава съм убеден, че по този начин ще сме почели достойно нашите предци и ще направим тази толкова трудна за осъществяване българска дума – заедно. По този начин не само ще запазим нашата България, но и ще я развиваме. Убеден съм, че можем. Трябва само да си повярваме и съм сигурен, че ще успеем. Нека го направим! Честит празник!“, каза в словото си кметът на Община Враца Калин Каменов. По време на празника бяха изнесени исторически факти за Съединението, представени от Мирослава Топалова – уредник в Регионалния исторически музей. Благодарствен молебен и водосвет отслужи Негово Високопреосвещенство Врачански Митрополит Григорий.\r\nНа тържественото честване присъстваха народните представители инж. Петя Аврамова, Николай Иванов, Иван Генов и Красимир Богданов, областният управител Малина Николова, председателят на общински съвет Румен Антов, общински съветници и граждани.\r\nУчастие в програмата за отбелязване на годишнината взеха духов оркестър при Народно читалище „Развитие – 1869“ и военнослужещи от поделение 54 990 – Враца. В знак на признателност пред героизма и саможертвата на загиналите във войните пред монумента бяха поднесени венци и цветя.\r\nС церемония по тържествено поднасяне на венци и цветя пред паметника на Продан Тишков – Чардафорн Габрово отбеляза 132 години от Съединението на Княжество България и Източна Румелия. Ритуалът започна в 10.30 часа. „Това чисто българско завоевание¬, без външни подбудители, крепители и защитници, е първата категорична заявка за самостоятелно, равноправно участие на българите в модерната история на Европа и първият ясен знак за европейските политици, че трябва да се съобразяват с млада България“, се казва в поздравителен адрес на Община Габрово. \r\nТържествено отбелязване на 132-годишнина от Съединението се състоя в Дупница. Кметът инж. Методи Чимев започна преписа на „История славянобългарска“ точно в 10.14 часа, когато на този ден преди 132 години е обявено Съединението на Княжество България с Източна Румелия. Изготвен е график с участието на всички читалища и училища в общината, които ще получат в плик своята част от текста, който трябва да бъде преписан. Инж. Методи Чимев предаде специално изработената за целта книга на НЧ „Зора“, които поемат щафетата. Задължително ще бъде използван определен за това химикал с черен цвят, като накрая ще бъдат изписани имената на абсолютно всички участвали в преписа. Целият препис ще бъде готов до празника на Дупница – 19 октомври, когато ще бъде представена на тържествената сесия на Общински съвет. \r\nВ словото си инж. Методи Чимев заяви, че трябва да сме горди българи с велика история. Той изказа своите надежди, че това начинание ще обърне повече внимание на децата, които ще се включат в преписа. В 10.30 честването на празника продължи с поднасяне на венци и цветя пред паметната плоча на Опълченците от Дупница. Пред подвига им се поклониха кметският екип, общински съветници и граждани. Освен рецитал на общинския духов оркестър, празникът продължи и с концерт на пл. „Свобода“.\r\nС водосвет за здраве и благоденствие, отслужен в храм „Св. Йоан Предтеча“ празникът бе отбелязан в Казанлък. Слово за Съединението изнесе директорът на Библиотека „Искра“ Анна Кожухарова, която подчерта, че „ Съединението е дата с особено значение в българската история, защото, както казва Вазов, това е една чиста българска революция, сътворена по най-безпроблемния начин в сърцата и в душите на българите. Говорейки за Съединението, трябва да помним неговите завети. “Съединението прави силата“ не е символ на минали времена. Съединението показва, че независимо от съсловен характер, от социален статус и от политическа ориентация, когато българите са обединени, когато мислят в една посока, те могат да постигнат грандиозни резултати, какъвто е резултатът на Съединението: изграждане на една свободна държава, обединение на територии, разпокъсани по силата на Берлинския договор.“ Кожухарова заяви още, че ако трябва да се търси аналог на събитията в разреза на местната история, може би трябва да бъде отхвърлена и тезата, че в Казанлък Съединението е преминало спокойно.\r\nЛитературно – музикална композиция „България – свободна и съединена“ изнесоха деца от читалището в село Копринка. В програмата на честванията взе участие и Смесен хор „ Петко Стайнов“ към НЧ „ Искра“.\r\nСъбитието бе съпътствано с изложба „Съединението на България в Казанлък“ на ИМ „Искра“, библиотека „Искра“ и Музея на фотографията, която бе подредена в двора на храма. Изложбата представя всички документи от фондовете на трите културни института, които илюстрират момента на Съединението. Сред тях са и публикуваният в оригинал в Държавен вестник Манифест на княз Александър I за съединението на Северна и Южна България, както и спомени на съвременниците на събитието в Казанлък, сред които и тези на Константин Бозвелиев. Представени са и участници в делегацията до руския император по въпросите на Съединението, сред които и един от видните казанлъчани Ботьо Папазов, който след това става един от най-активните членове в създадените нови структури в Казанлък.\r\nНа събитието присъстваха представители на Община Казанлък и Общинския съвет, на патриотични и неправителствени организации, граждани.\r\n132 години от Съединението на Княжество България и Източна Румелия бяха отбелязани тържествено и в Кюстендил. Празничната програма започна с издигането на националния флаг на Арката на площад „Велбъжд” и изпълнение на националния химн на Република България от професионалния духов оркестър. На отбелязването на празника присъстваха областният управител Виктор Янев и кметът на община Кюстендил Петър Паунов. Местната власт беше представена и от председателя на Общинския съвет Михаела Крумова. На честването присъстваха и представители на политически и неправителствени организации, както и на патриотични сдружения и съюзи. В словото, посветено на празника беше посочено, че на 6 септември 1885 година българският народ извършва едно от най-забележителните дела в своята нова история – Съединението на Северна и Южна България, а този ден се е превърнал в символ на националното единство. Присъстващите изразиха своя поклон пред смелостта и подвига на хората, чието родолюбие и гражданска доблест дават днес правото на всички да се наричат с гордото име българи. В знак на признателност бяха поднесени венци и цветя пред паметника „Булаир”.\r\nВ Пазарджик празничните тържества започнаха точно в 11.00 часа с изпълнение на Духов оркестър към симфонично-оперетно дружество „М-ро Георги Атанасов” – Пазарджик, както и Ансамбълът за народни песни и танци „Пазарджик“. Въпреки това без официална церемония по издигането на националния флаг и празнични слова от представители на местната власт премина отбелязването на 132 години от Съединението в областния град. По пейките на площада бяха насядали десетки предимно възрастни хора, но на самия площад почти нямаше присъстващи. Отсъстваха и ръководните представители на местната власт – от община и Общински съвет, депутати, представители на ръководни длъжности от администрацията. Словото за Съединението бе прочетено от водеща, след което изпълнението на оркестъра продължиха около час и честването приключи.Русе отбеляза празника с тържествена церемония и полагане на венци и цветя на пл. „Александър Батенберг“ пред Паметника на загиналите през Сръбско-българската война, където бе строен почетен караул под звуците на Общинския духов оркестър с диригент Димчо Рубчев.\r\nРусенският митрополит Наум заедно със свещеници от Русенската Митрополия отслужи заупокойна молитва в памет на загиналите и благодарствен молебен в чест на Съединението на България. Сливен отбеляза навършването на 132 години от Съединението с церемония по издигане на националното знаме се състоя на площад „Хаджи Димитър“. Сливенският митрополит Иоаникий и свещеници от Сливенска епархия отслужиха благодарствен молебен за здраве и добруване. Кметът Стефан Радев подчерта в словото си, че датата 6 септември е една от най-бележитите в българската история. Церемонията приключи с ритуал по полагане на венци и цветя пред паметника на Хаджи Димитър и сливенските възрожденци, след което се състоя празничен концерт на Ансамбъла за народни песни и танци – Сливен. Цветя бяха поднесени от името на народния представител Десислава Танева. Сред гостите на тържественото отбелязване на Съединението на България бяха народните представители Таско Ерменков и Кольо Милев, председателят на Общинския съвет Димитър Митев, областният управител Чавдар Божурски, ръководители на държавни институции, общински съветници и граждани. Организатори на събитието са община Сливен, военно формирование 22220 и Сливенската света митрополия. \r\nС тържествен военен ритуал в Стара Загора бяха поднесени венци и цветя пред Паметника на загиналите във войните старозагорци в парк „Александър Стамболийски“. Административното ръководство на града и десетки граждани отбелязаха 132-рата годишнина от Съединението на България. Командирът на Втора механизирана бригада бриг. ген. Костадин Кузмов поздрави присъстващите с празника и припомни в словото си историята на великото дело на Съединението. Той отправи послание народ и държава да се ръководят от девиза „Съединението прави силата“ и да живеем така, че да я има България и за в бъдеще. Пред светлия подвиг на дейците на Съединението военнослужещи от Втора механизирана бригада поднесоха венци от Община Стара Загора и Старозагорския гарнизон, Общински съвет Стара Загора и областният управител на област Стара Загора. Пред Паметника на загиналите старозагорци в Балканската война, Първата и Втората световнa войнa, цветя положиха народни представители, общински съветници, представители на политически партии и обществени организации, много старозагорци.В общоградският ритуал за преклонение пред делото на участниците в Съединението на Княжество България и Източна Румелия участваха народните представители Емил Христов и Радостин Танев, областният управител Гергана Микова, председателят на Общинския съвет Таньо Брайков, зам.-кметовете Иванка Сотирова и Красимира Чахова, общински съветници и общественици. В парка се състоя празничен концерт на АНТП „Зорница“ при НЧ „Климент Охридски 1858“.\r\nЖителите на Тополовград също се поклониха пред обединителите на България. Отбелязването на 132–та годишнина от Съединението на Княжество България с Източна Румелия започна с националния химн. Рецитаторът Ангел Крумов прочете манифеста на княз Александър Батемберг.\r\nи рецитира стихове за България. Деца от Детска градина “Щастливо детство” се включиха в празничната програма с емблематичните Вазови стихотворения “Аз съм българче” и “Де е България”. Исторически факти за голямото събитие припомни в своето празнично слово Райна Атанасова – секретар на читалището в Тополовград. Венци и цветя пред паметника на загиналите поднесоха представители на Община Тополовград, Общински съвет Тополовград, на институции, организации, политически партии. Сред присъстващите на събитието бяха председателят на ОбС Васил Сяров, заместник - кметът на общината Наско Стоянов, секретарят Антоанета Димитрова, председателят на читалището Трифон Ламбов.Шумен отбеляза 132 години от Съединението  с тържествена церемония пред Паметника на загиналите във войните шуменци на пл.„Кристал“. Венци и цветя бяха поднесени от представители на държавната и на местната власт, народни представители, членове на политически партии, обществени организации и граждани. Приветствие към присъстващите отправи полк. Емил Симеонов, началник на Шуменския гарнизон. „Денят на Съединението- съдбоносни дни, българският народ смело и гордо и заявява- Съединение! и доказва, че може да разчита на собствените си сили, доказва го като дава пример и до днес, че когато сме единни и стоим на страната на правдата няма невъзможни неща“, каза в словото си полк. Емил Симеонов. Той посочи, че Съединението е най-значимото събитие в новата ни история, изцяло българска победа, принадлежаща на победния дух на българския войник, безпрецедентен пример на всенароден подвиг, в който отдаваме почит и признателност към всички дейци на Съединението. „Нужно е да отдадем същата почит и на онези, които са останали безименни в това дело. Те са изпълнявали своя дълг, не знаем техните имена, но ние, съвременниците трябва да помним, че тяхната победа по право и достойнство е неизменна част от българската история, от възраждането на България“, заяви полк. Симеонов. Той призова  и днес да бъдем съединение в името на България. \r\nОтбелязването на 132-рата годишнина от Съединението на Княжество България с Източна Румелия в Ямбол започна с изпълнения на Ямболския духов оркестър на площада пред общината. След това продължи с ритуал по издигане на националния флаг, празнично слово на кмета и благодарствен молебен. В ритуала участва представителна военна част на Ямболския гарнизон. Честването на Съединението продължи с шествие по ямболските улици до паметника на загиналите за националното ни освобождение, където бяха поднесени венци и цветя. В Стралджа  по повод празника на Съединението в парк „Младост“ бяха поднесени венци и цветя пред паметниците на загиналите за свободата на България стралджанци.", "date": "2017.09.06", "title": "България отбеляза 132 години от Съединението с Източна Румелия (ОБЗОР)"}
{"url": "http://www.focus-news.net/news/2017/09/06/2433173/montana-duhoven-praznik-se-provede-v-gushovskiya-manastir-kray-chiprovtsi.html", "text": "На 6 септември тържествено Православната църква отбелязва паметта на св.архангел Михаил или „Чудото на св. архангел Михаил в град Колоса“. По този повод и тази година в местността, където се е намирал някогашният Гушовски манастир „Св. архангел Михаил“ край гр. Чипровци, се проведе духовно тържество, съобщиха от Видинска митрополия. С благословението на Негово Високопреосвещенство Видински митрополит Дометиан, Негово Високопреподобие архимандрит Антим, при основите на древния манастирски храм извърши тържествено водоосвещение, в съслужение с йеромонах Спиридон, игумен на Чипровския манастир, свещеник Сергий и свещеник Захари, енорийски свещеник на гр. Чипровци.\r\nПреди да извърши водосвета, архимандрит Антим се изкачи с придружаващите го отци на възвишението над манастира, където има поставен кръст, който напомня за някогашното величие на това място и да благославя онези богати предели и цялата ни Родина. След тържествения водосвет бе осветен празничен курбан и благословени хлябове – приношения за здраве и благословение на принасящите ги и всички, които ядат от тях. В своето слово отец Антим напомни смисъла на празника и пожела на присъстващите да занесат по домовете си благословението Божие по молитвите на св. архангел Михаил, който да им бъде подкрепа и помощник във всяко добро и полезно начинание.\r\nНа празника присъства и Пламен Петков, кмет на Община Чипровци, към когото архимандрит Антим се обърна с благодарствени думи за организацията на празника, топлото гостоприемство и любов. Преди тържеството при Гушовския манастир, архимандрит Антим и духовниците, посетиха храм „Възнесение Господне“, в гр. Чипровци, където бе посрещнат от отец Захари.", "date": "2017.09.06", "title": "Монтана: Духовен празник се проведе в Гушовския манастир край Чипровци"}
{"url": "http://www.focus-news.net/news/2017/09/06/2433174/pazardzhik-v-uchilishteto-v-selo-vetren-dol-uchat-okolo-90-detsa.html", "text": "В училището в село Ветрен дол учат около 90 деца. Това каза за Радио „Фокус” – Пазарджик кметът на пазарджишкото село Димитър Христосков. Той уточни, че подготовката за откриването на новата учебна година върви нормално, но е необходимо училищната сграда да бъде санирана. „Подготвили сме проект, за да може сградата да бъде санирана, а с това да се подобрят условията, в които учат децата. Детската градина във Ветрен дол вече е санирана, там се учат около 60 деца при много добри условия“, коментира Христосков. Той уточни, че в селото до този момент са извършени други ремонти със собствени средства. „Ако има финансов ресурс от Общината ще бъде добре. Ако това не се случи, ще търсим начин да извършим по-малките ремонти със собствени средства“, каза още Христосков.\r\nВаня НИКОЛОВА", "date": "2017.09.06", "title": "Пазарджик: В училището в село Ветрен дол учат около 90 деца"}
{"url": "http://www.focus-news.net/news/2017/09/06/2433175/plovdiv-lokaliziran-e-pozharat-v-blizost-do-tets-sever.html", "text": "Локализиран е пожарът, който избухна след 17.40 часа днес в близост до ТЕЦ \"Север\". Това съобщи за Радио „Фокус“ - Пловдив дежурен в РСПБЗН - Пловдив. На място вече са 6 противопожарни автомобила, които доизгасяват пожара, който е обхванал сухи треви и храсти. Няма опасност за централата, каза дежурният пожарникар.  \r\nЦветана ТОНЧЕВА", "date": "2017.09.06", "title": "Пловдив: Локализиран е пожарът в близост до ТЕЦ \"Север\""}
{"url": "http://www.focus-news.net/news/2017/09/06/2433176/shanghaidaily-kitay-e-potvardil-reshitelnostta-si-da-razreshi-severokoreyskata-kriza-v-telefonen-razgovor-mezhdu-si-dzinpin-i-donald-tramp.html", "text": "Президентът на Китай Си Дзинпин и американският му колега Доналд Тръмп са провели телефонен разговор, в който председателят на Комунистическата партия на Китай е заявил, че Китай е фокусиран в разрешаването на ядрената криза на Корейския полуостров чрез разговори и мирни способи, предаде ShanghaiDaily.\r\nСи е потвърдил, че Китай е решен да следва сделката за неразпространение на ядреното оръжие и да съблюдава за мира и стабилността на полуострова, както и да преследва разрешаване на ядрения въпрос чрез разговори.\r\nОсвен това, той е казал, че основната посока трябва да води към  мирно разрешение на проблема, добавяйки, че диалога, в комбинация с набор от всеобхватни мерки е предпочитан в търсенето на дългосрочно разрешение на кризата.\r\nОт своя страна, Доналд Тръмп е заявил, че Вашингтон е сериозно обезпокоен относно текущата ситуация на Корейския полуостров и е подчертал важността на ролята на Китай за разрешаването на проблема.\r\nТой се е зарекъл да подобри комуникацията с китайската страна в опит да се намери разрешение, колкото е възможно по-бързо.\r\nПо време на разговора Си Дзинпин е заявил, че Китай отдава голяма важност на предстоящата визита на Тръмп в страната, по-късно тази година и се надява, че двете страни ще работят заедно, за да подсигурят успеха на посещението.\r\nПревод и редакция:", "date": "2017.09.06", "title": "ShanghaiDaily: Китай е потвърдил решителността си да разреши Северокорейската криза в телефонен разговор между Си Дзинпин и Доналд Тръмп"}
{"url": "http://www.focus-news.net/news/2017/09/06/2433177/unianukrayna-ot-mvnr-na-germaniya-tvardyat-che-za-oon-e-nepriemlivo-separatistite-v-iztochna-ukrayna-da-badat-privlecheni-kam-pregovorite-za-izprashtane-na-mirotvortsi.html", "text": "Представителят на Министерството на външните работи на Германия Мартин Шефер е предал заявление на украинската информационна агенция „УНИАН“, в което е изразена позицията на ведомството, че за ООН е неприемливо привличането на източноукраинските сепаратисти към преговорния процес за миротворческата мисия в Донбас.\r\n„Не трябва веднага да се приема критично инициативата на Путин. В края на краищата става дума за конкретно предложение, което съвпада с украинското, с изключение на няколко ключови разлики“, заяви той.\r\n„Действително, да се говори само за контактната линия е неуместно, защото сепаратистите възпрепятстват работата на ОССЕ на цялата територия на източна Украйна, а не само около разграничителната линия“, отбеляза Шефер. „За ООН е неприемливо и е неизвестна практиката да се привличат сепаратисти към преговорния процес за миротворческа акция в този или друг регион“, подчерта той.\r\nОсвен това, представителят на германското външно ведомство е заявил, че може само „да се гадае на чаша кафе“ какво е подбудило президента на Русия Владимир Путин да вземе подобно решение.\r\n„Ще стане ясно, когато видим какво ще бъде представено в Ню Йорк. Остава открит въпроса за националността на участниците в мисията“, отбеляза Шефер.\r\nПревод и редакция:", "date": "2017.09.06", "title": "“УНИАН“(Украйна): От МВнР на Германия твърдят, че за ООН е неприемливо сепаратистите в Източна Украйна да бъдат привлечени към преговорите за изпращане на миротворци"}
{"url": "http://www.focus-news.net/news/2017/09/06/2433178/sport-prodalzhava-borbata-za-izlizane-ot-grupite-na-evropeyskoto-parvenstvo-po-basketbol.html", "text": "Изиграха се няколко решаващи мача от груповата фаза на Евробаскет 2017, който се провежда в Израел. Италия победи Грузия със 71:69 и завършва на второ място в група Б. На четвъртото място, последното, което осигурява класиране в елиминационната фаза, остава отбора на Украйна, който победи домакините от Израел с 88:64 и ги изхвърли от турнира. В група А отборът на Гърция победи Полша с 95:77 в директен сблъсък за 4-ото място, а Словения спечели първото място в групата, за сметка на Франция, която победи с  95:78.", "date": "2017.09.06", "title": "Спорт: Продължава борбата за излизане от групите на Европейското първенство по Баскетбол"}
{"url": "http://www.focus-news.net/news/2017/09/06/2433179/predstoyashti-mezhdunarodni-sabitiya-za-7-septemvri-agentsiya-fokus.html", "text": "Руският президент Владимир Путин ще се срещне с Министър-председателят на Япония Шинзо Абе и президентът на Южна Корея Мун Дже-ин по време на икономически форум, като се очаква основната тема да е северокорейският режим на Ким Чен-ун. Очаква се законът за референдума за независимост на Каталония да бъде одобрен от местния парламент.\r\nЛондон. Ще се проведе първият дебат за закона за прекратяване на членството в ЕС.ЕК ще обяви нова позиция по Брекзит. Пресконференция на главния преговарящ Мишел Барние.Шефът на ЕЦБ Марио Драги ще проведе пресконференция.Френският президент Еманюел Макрон ще пристигне за двудневната си визита в Гърция. Премиерите на Италия и Чехия, Паоло Джентилони и Бохуслав Соботка ще обсъдят мигрантската криза в Европа и сътрудничеството във военната област.Президентът на Сърбия Александър Вучич ще посети Босна и Херцеговина за пръв път след като беше избран през април.", "date": "2017.09.06", "title": "Предстоящи международни събития за 7 септември ( Агенция „Фокус“ )"}
{"url": "http://www.focus-news.net/news/2017/09/06/2433180/afp-parlamentat-na-kataloniya-prie-zakona-za-provezhdaneto-na-referendum-za-nezavisimost.html", "text": "Регионалният парламент на Барселона прие закона, който предвижда провеждането на референдум за независимост на областта на 1-и октомври и на който се яростно се противопоставя централното правителство в Мадрид, предаде AFP, според която това е началото на най-дълбоката политическа криза в страната от десетилетия.\r\nЗаконът бе приет със 72 гласа „за“ и 11 „въздържали се“. Депутатите, които са против провеждането на референдума за независимост на богатата североизточна област на Испания напуснаха залата преди гласуването.\r\nПревод и редакция:", "date": "2017.09.06", "title": "AFP: Парламентът на Каталония прие закона за провеждането на референдум за независимост"}
{"url": "http://www.focus-news.net/news/2017/09/06/2433181/afp-nay-malko-dvama-dushi-sa-zaginali-na-ostrovite-sveti-barts-i-sveti-martin-v-karibsko-more.html", "text": "Двама души са загинали и още двама са ранени на Карибските острови Свети Бартс и Свети Мартин, които бяха връхлетени от урагана „Ирма“, заяви Министърът на Задморксите работи на Франция Аник Жирардин, предаде AFP.\r\nОт своя страна, френският президент Еманюел Макрон заяви, след като председателства кризисно съвещание за бурята, че ще бъде създаден извънреден фонд за подпомагане на реконструкцията след бурята „възможно най-бързо“.\r\nПревод и редакция:", "date": "2017.09.06", "title": "AFP: Най-малко двама души са загинали на островите Свети Бартс и Свети Мартин в Карибско море"}
{"url": "http://www.focus-news.net/news/2017/09/06/2433182/tass-ukrayna-izprati-pozitsiyata-si-za-izprashtaneto-na-mirotvortsi-v-donbas-do-oon.html", "text": "Постоянното представителство на Украйна при ООН е довело до знанието на генералния секретар на световната организация Антониу Гутериш и председателя на Съвета за сигурност Текеда Алему позицията си относно изпращането на миротворческа мисия на организацията в Донбас, предаде ТАСС.\r\n„Доведохме до знанието на генералния секретар и председателя на СС на ООН позицията на Украйна относно миротворческата мисия на организацията в ОРДЛО (Отделни райони Донецки Лугански области)“, пише в съобщението на постоянното представителство в Туитър.\r\nОт там публикуваха копие на краткото обръщение към Генералния секретар на ООН и председателя на СС, към което е приложен коментар на МВнР на Украйна, датиран от 5-и септември. В него е отбелязано, че „всяко международно миротворческо присъствие трябва да се осъществи със съгласието и след изчерпателни консултации с украинската страна“, а не с „незаконните въоръжени формирования, които действат на територията на отделните райони на Донецката и Луганската области“.\r\nОт външнополитическото ведомство са заявили също, че е невъзможно да бъде включен миротворчески контингент от руски военни.\r\nПревод и редакция:", "date": "2017.09.06", "title": "ТАСС: Украйна изпрати позицията си за изпращането на миротворци в Донбас до ООН"}
{"url": "http://www.focus-news.net/news/2017/09/06/2433183/sport-rafael-nadal-pobedi-anrey-rublyov-i-e-na-polufinal-na-otkritoto-parvenstvo-na-sasht-po-tenis.html", "text": "Рафаел Надал победи 19-годишния руснак Андрей Рубльов с 3:0 сета за 1 час и 38 минути и се класира за полуфинала на Откритото първенство на САЩ, където ще се срещне с победителя от мача между Роджър Федерер и Хуан Мартин дел Потро. В отделните сетове Надал се наложи с 6:1, 6:2 и 6:2.", "date": "2017.09.06", "title": "Спорт: Рафаел Надал победи Анрей Рубльов и е на полуфинал на Откритото първенство на САЩ по тенис"}
{"url": "http://www.focus-news.net/news/2017/09/06/2433184/reuters-papata-shte-poseti-kolumbiya-za-da-izlekuva-ranite-ot-50-godishnata-voyna-s-fark.html", "text": "Папа Франциск ще пристигне в Богота днес, с послание за единство за дълбоко разделената нация, която прекрати 50-годишната война между правителството и марксистките бунтовници от ФАРК, която взе много жертви, чиито близки са скептично настроени към мирното споразумение и процеса на оздравяване на нацията, предаде Reuters.\r\nПапа Франциск прави 20-ото си чуждестранно посещение, след като стана понтифик през 2014-а година и петото си в Латинска Америка, където е роден. Той ще кацне в столицата Богота и ще пътува до градовете Вилависенсио, Меделин и Картахена.\r\nАржентинският папа се надява, че ще може да помогне, чрез присъствието си, за построяването на мостове на разбирателството в нацията, която е разкъсвана от жестоки спорове, заради мирния договор с Революционните Въоръжени сили на Колумбия (ФАРК).\r\nТой е говорил с репортери, по време на полета си към Богота и е заявил пред тях, че визитата е „малко по-специална, защото има за цел да помогне на Колумбия да продължи по пътя си към мира.“\r\nПревод и редакция:", "date": "2017.09.06", "title": "Reuters: Папата ще посети Колумбия, за да излекува раните от 50-годишната война с ФАРК"}
