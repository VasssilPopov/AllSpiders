{"url": "http://www.focus-news.net/news/2018/05/06/2518908/predstoyashti-mezhdunarodni-sabitiya-za-7-may-agentsiya-fokus.html", "text": "Президентът на Русия Владимир Путин ще встъпи официално в четвъртия си президентски мандат.\r\n*** Външният министър на Франция Жан-Ив Ле Дриан ще се срещне с външния министър на Германия Хайко Маас за разговори свързани с ЕС, общата отбранителна политика и международните въпроси.\r\n*** Новият министър-председател на Словакия Петер Пелегрини ще се срещне с министър-председателя на Австрия Себастиан Курц в една от първите си двустранни срещи, откакто пое новия си пост.\r\n*** Съветът за сигурност на ООН ще обсъжда програмата за химически оръжия на Сирия.\r\n*** Министър-председателят на Китай Ли Къцян ще посети Индонезия.\r\n***", "date": "2018.05.06", "title": "Предстоящи международни събития за 7 май (Агенция \"Фокус\")"}
{"url": "http://www.focus-news.net/news/2018/05/06/2518911/tass-17-dushi-zaginaha-sled-vzriv-na-bomba-v-dzhamiya-v-afganistan.html", "text": "Поне 17 души загинаха и 33 други са ранени след взрив в джамия в провинцията Хост, Афганистан, заяви местната полиция, предава ТАСС.\r\nПрезидентът на Афганистан Ашраф Гани изрази съболезнованията си относно инцидента, заявявайки че това е атака срещу демократичните ценности на страната, тъй като джамията е използвана за избирателна секция по време на избори.\r\nПо-рано през деня бе съобщено, че експлозивите най-вероятно са активирани от дистанция и не става дума за самоубийствен атентат.\r\nНито една от терористичните групировки не е поела отговорност за взрива. Йонислав Дочев", "date": "2018.05.06", "title": "ТАСС: 17 души загинаха след взрив на бомба в джамия в Афганистан"}
{"url": "http://www.focus-news.net/news/2018/05/06/2518910/sport-chelsi-pobedi-livarpul-s-10-kato-domakin.html", "text": "Челси победи Ливърпул с 1:0 като домакин в двубой от 37-я кръг на английската „Висша лига“. Единственото попадение в мача отбеляза нападателят на Челси Оливие Жиру. С тази победа отборът на Челси запази шансовете си за класиране в Шампионска лига през следващия сезон, като вече е само на 2 точки зад четвъртия в класирането Тотнъм и на 3 зад третия Ливърпул.\r\nВ друг двубой от същия кръг Арсенал победи Бърнли с 5:0 като домакин.", "date": "2018.05.06", "title": "Спорт: Челси победи Ливърпул с 1:0 като домакин"}
{"url": "http://www.focus-news.net/news/2018/05/06/2518907/prof-nikolay-nikov-etnolog-vav-vezbeniya-tekst-e-bilo-zakodirano-poslanieto-ne-tozi-koyto-e-shil-narodnata-nosiya.html", "text": "Във везбения текст е било закодирано посланието не този, който е шил народната носия. Това каза за Радио „Фокус“ – Велико Търново проф. Николай Ников, преподавател по етнология в Европейския университет в Малта. Той подчерта, че както музиката и танца могат да лекуват, така и тъканта е имала здравеносни функции. „Ако човек е заболял от нещо, му се шиели специални орнаменти по дрехите,  за да се подпомогне оздравяването му. Ако той или тя нямат деца, също се шият определени символи по носиите“, допълни проф. Ников. Той подчерта, че орнаментите по премяната говорили за това дали една жена е мома или невеста, колко деца има и от къде идва. По думите на етнолога в днешно време дрехите не носят тази информация. „Сега, когато човек отиде на сбор в чуждо село, не може да различи на коя жена да обърне внимание. Костюмът не показва дали човек е женен или разведен. Преди дрехите са носили информация за всички тези неща – дали една жена е вдовица, дали е майка, дали е разведена или натирена, колко живи деца има и други. Всичко това е било върху носията“, посочи проф. Ников.\r\nНадежда КРЪСТЕВА", "date": "2018.05.06", "title": "Проф. Николай Ников, етнолог: Във везбения текст е било закодирано посланието не този, който е шил народната носия"}
{"url": "http://www.focus-news.net/news/2018/05/06/2518930/sport-barselona-i-real-madrid-zavarshiha-naravno-22.html", "text": "Барселона и Реал Мадрид завършиха наравно 2:2 на Камп Ноу в най-очакваното дерби в испанската Лига. Головете отбелязаха Суарес и Меси за Барселона и Роналдо и Гарет Бейл за Реал Мадрид.  Сержи  Роберто остави домакините от Барселона с човек по-малко цяло полувреме, след като беше изгонен за неспортменска проява. Каталунците вече си осигуриха шампионската титла, а Реал Мадрид остава на 3-то място със 72 точки, три по-малко от Атлетико Мадрид, които имат и мач повече.", "date": "2018.05.06", "title": "Спорт: Барселона и Реал Мадрид завършиха наравно 2:2"}
{"url": "http://www.focus-news.net/news/2018/05/06/2518909/georgi-popgeorgiev-herpetolog-v-rayona-na-burgas-mogat-da-se-sreshtnat-18-vida-zmii.html", "text": "В района на града могат да се срещнат 18 вида змии. Това каза за Радио „Фокус“-Бургас херпетологът Георги Попгеоргиев.\r\n„Около града  могат да бъдат наблюдавани не повече от 8-9 вида, но освен пепелянката всички останали видове са безопасни за човека. Голяма част от тях са защитени от българското законодателство. Има видове, които са в Червената книга“, каза още Попгеоргиев.\r\nПо думите му една от най-хубавите популации в Бургаски регион е например на пъстър смок. Има още един вид, който е много интересен и също е в Червената книга – черновратата стрелушка. „Друг вид, който е много интересен и може да се наблюдава около Бургас е леопардовия смок. Те са безобидни и не могат да навредят по никакъв начин на човека“, допълни Попгеоргиев.\r\nВеселина НИКОЛОВА", "date": "2018.05.06", "title": "Георги Попгеоргиев, херпетолог: В района на Бургас могат да се срещнат 18 вида змии"}
{"url": "http://www.focus-news.net/news/2018/05/06/2518914/zhasmin-parvanov-avitohol-varna-za-7-mi-poreden-pat-se-organizira-festival-na-srednovekovniya-bit-i-kultura-dni-na-predtsite.html", "text": "В периода от 1-ви до 3-ти юни, в град Плиска ще се проведе фестивалът „Дни на предците“. Това каза в интервю за Радио „Фокус“ – Варна председателят на Сдружение за възстановяване и съхранение на българските традиции – „Авитохол”. През цялото време на фестивала публиката ще може да разглежда лагерите на участниците, а на 2-ри юни от 11.00 до 17.00 часа ще могат да се видят конни демонстрации, а също и демонстрации на битки, снаряжение, въоръжение, боен строй на средновековната войска. „Акцентът на събитието е да запознаем публиката с автентични, старовремски занаяти, бита и културата на българите от ранното и късно средновековие, както и на сродни нам култури, тъй като във фестивала са включени изяви не само от нашата страна, но и от чужбина. Ще бъдат представени воинските умения и бойните практики от средновековието възпроизведени от гърба на коня и в пеши битки, а също и конна езда“, каза Жасмин Първанов. Всичко това ще може да бъде наблюдавано от публиката на специално отреден терен в НИАР Плиска, до източната порта на стария град и на поляните край алеята. „Специалното в този фестивал ще бъде представянето на средновековната храна от Петя Крушева, Пловдив. В миналогодишния фестивал представянето беше включено, но поради лошите метеорологични условия не се  състоя“, добави Жасмин Първанов.\r\nМилена СТОЕВА", "date": "2018.05.06", "title": "Жасмин Първанов, „Авитохол“, Варна: За 7-ми пореден път се организира фестивал на средновековния бит и култура „Дни на предците“"}
{"url": "http://www.focus-news.net/news/2018/05/06/2518913/balgariya-otbelyaza-denya-na-hrabrostta-i-praznika-na-balgarskata-armiya-obzor.html", "text": "На 1 януари 1880 г. княз Александър I учредява първото българско отличие - ордена “За храброст”. С указ от 9 януари същата година се постановява честването на празника 6 май- Ден на храбростта и празник на Българската армия. Тази година армията ни навършва 140 години. На този ден празнуват редица градове в страната, а десетки църкви и манастири отбелязват храмовия си празник. Кулминацията на честванията е в столицата, където хиляди граждани, военнослужещи и официални лица се събраха, за да отбележат празничния ден. Държавният глава Румен Радев прие почетния строй на представителните части на Българската армия на пл. „Княз Александър I“. Почит пред подвига на загиналите български военни отдадоха президентът и главнокомандващ Въоръжените сили Румен Радев, вицепрезидентът Илияна Йотова, министърът на отбраната Красимир Каракачанов, председателят на парламента Цвета Караянчева и началникът на отбраната генерал Андрей Боцев. Бойните знамена и Знамената-светини бяха тържествено осветени от Негово Преосвещенство Мелнишкият епископ Герасим под звуците на празничен камбанен звън от патриаршеската катедрала „Св. Александър Невски“. Министърът на отбраната Красимир Каракачанов и началникът на отбраната генерал Андрей Боцев отличиха военнослужещи и цивилни служители за постигнати високи резултати.\r\nТрадиционният военен парад беше най-зрелищният в последните години. Хиляди жители и гости на София се събраха, за да наблюдават парада, в който се включиха над 1600 военнослужещи, бяха представени над 50 верижни и колесни бойни машини на Сухопътните и зенитно-ракетни войски. Участваха Гвардейският представителен духов оркестър, знаменен взвод на Националната гвардейска част със знамената-светини и представителните блокове с бойните знамена на: Военна академия „Г. С. Раковски”, Националната гвардейска част, Националния военен университет „Васил Левски”, Сухопътните войски, Военновъздушните сили, Военноморските сили, 68-ма бригада „Специални сили”. В центъра на София прелетяха 14 вертолета и самолета на Военновъздушните сили. Командирът на Сухопътните войски генерал-майор Михаил Попов командва парада. Парадът беше открит от вертолет „Ми–17” на Военновъздушните сили, носещ националния флаг. 20 артилерийски салюта бяха изпълнени при изпълнението на химна. За първи път рамо до рамо на парада бяха български и македонски военнослужещи. В парада участва представителен блок на македонските Въоръжени сили от военнослужещи от механизиран пехотен батальон с командир подполковник Боро Латкоски. Преминаването на блока по площада премина под аплодисментите на публиката. \r\nВ тържественото си слово президентът Румен Радев заяви, че България е стожер на мира в нашия обременен с история регион. „България е оцеляла 13 века и когато силата на противника е сломявала нашия многоброен народ, силата на духа го е възкресявала дори след векове на робство“, посочи той. Според държавния глава трябва да осъзнаем, че свобода и суверенитет не се гарантират с думи и декларации, а се обезпечават с достатъчно сила и доблест, че нехайното отношение към армията подкопава държавността. „В миналото героизмът на българския войник често е плащал цената на политическата корист и недалновидност. Затова неотложно трябва да помислим за хората, които са призвани да бранят България“, призова Румен Радев. „Затова благодарност към храбрите, защото свободата на всяко общество – нашата обща свобода, се крепи на върха на тяхното копие“, каза още президентът. Вицепрезидентът Илияна Йотова посочи, че нейна мечта е да види жена генерал в Българската армия. „Как изглежда Българската армия и нейната модернизация e въпрос на всички институции и тук не трябва да има никакво деление“, заяви тя. Началникът на отбраната генерал Андрей Боцев изтъкна, че Българската армия е достоен наследник на своите предци и изпълнява техните завети. Като основни цели той набележи попълването с мотивиран, високо подготвен личен състав за повишаване на бойната подготовка, и достигането на пълна съвместимост с НАТО. Контраадмирал Митко Петев беше категоричен, че модернизацията на ВМС няма алтернатива. Командирът на ВМС посочи, че българските моряци успяват да изпълняват задълженията си, а оценката от участията в мисиите на съюзниците ни е изключително висока. Ген. Груди Ангелов изтъкна, че гордостта на Военна академия „Г. С. Раковски“ са добре обучените й кадри. „Приоритет на Военна академия е подготовката на знаещи, можещи, кадри за българските въоръжени сили. Достойни българи, които да защитават родината и да са готови дори на саможертва. Нашето верую е чест, достойнство, доблест“, заяви Груди Ангелов. Министърът на отбраната Красимир Каракачанов посочи, че военният парад показва, че въпреки недоимъка Българската армия изпълнява задълженията си. Според председателя на НС Цвета Караянчева политиците трябва да обединяват сили, в името на армията, защото са нейни длъжници.\r\nСлед парада президентът Румен Радев замина за Македония, където отдаде почит на военния мемориал в Ново село на героите от 11-а Македонска дивизия и загиналите български войници в Балканската, Междусъюзническата и Първата световна война. „Договорът за приятелство, добросъседство и сътрудничество между България и Република Македония отвори нова страница в нашата история и само от нас зависи какво ще запишем в нея. Пожелавам храброст на политиците и от двете страни на границата, да се борят за духа, а не за буквата на този договор“, коментира Радев пред журналисти преди да отпътува. Пример за този нов дух в отношенията между двете държави президентът даде с участието на военна рота на македонската армия в парада по случай Деня на храбростта и празника на Българската армия.\r\nБиляна ИВАНОВА", "date": "2018.05.06", "title": "България отбеляза Деня на храбростта и празника на Българската армия (ОБЗОР)"}
{"url": "http://www.focus-news.net/news/2018/05/06/2518905/nimh-zhalt-kod-za-obilni-valezhi-i-gramotevichna-aktivnost-e-v-sila-za-13-oblasti-na-stranata-na-7-may-2018-g.html", "text": "Жълт код за обилни валежи и гръмотевична активност е обявен за 13 области на страната на 7 май. Това сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението са: Видин, Враца, Монтана, София-град, София-област, Перник, Кюстендил, Благоевград, Пазарджик, Пловдив, Смолян, Кърджали и Хасково. Метеоролозите предупреждават, че се очакват краткотрайни валежи, придружени с гръмотевични бури. По-интензивни ще са явленията в планинските райони на областите. Количества на валежа - на места до около 20-25 л/кв.м.", "date": "2018.05.06", "title": "НИМХ: Жълт код за обилни валежи и гръмотевична активност е в сила за 13 области на страната на 7 май 2018 г."}
{"url": "http://www.focus-news.net/news/2018/05/06/2518917/veliko-tarnovo-113-mln-leva-ot-mestni-danatsi-i-taksi-sa-sabrani-v-obshtinata-za-parvite-chetiri-mesetsa-na-godinata.html", "text": "11,3 млн. лева от местни данъци и такси са събрани в Община Велико Търново за първите четири месеца на годината. Това съобщи за Радио „Фокус“ – Велико Търново Вежен Пенев, директор Дирекция „Местни данъци и такси“ в местната администрация. Той отчетете, че изпълнението на прогнозната събираемост върви с добри темпове. Към 30 април най-много средства в местната хазна са влезли от данъка върху недвижимите имоти – 3 638 000 лева, от данъка върху превозните средства – 2 046 000 лева и от такса „битови отпадъци“ – 4 380 000 лева. Само за месец април са събрани близо 5,6 млн. лева. Вежен Пенев припомни, че 5% отстъпката са получили гражданите, които са заплатили данъците си върху сградите и върху превозните средства в целия им размер до 30 април. За такса „битови отпадъци“ облекчението бе 10%. Той подчерта, че много жителите на общината са се възползвали от тези отстъпки. Директорът на „Местни данъци и такси“ припомни, че срокът за внасяне на първата вноска за данъците върху недвижимите имоти и автомобили и таксата за битови отпадъци изтича на 30 юни. След тази дата започва да се начислява лихва на длъжниците. Лихва ще се начислява и за тези, които през тази година са придобили автомобил или сграда, а не са го декларирани. Те имат двумесечен срок, считано от датата на придобиването, да сторят това.\r\nВежен Пенев припомни, че миналата година Община Велико Търново е събрала с близо 1,1 млн. лева повече от планираното от местни данъци и такси. Местната администрация планира приходи от налози в размер на 17 646 000 лева, но вместо това в хазната постъпиха общо 19 957 000 лева. „Надявам се тази година размерът на събраните задължения да е в същите граници – около 20 млн. лева. Очакванията ми са събираемостта да бъде като миналата година, тъй като събрахме доста от старите вземания“, посочи Вежен Пенев.\r\nНадежда КРЪСТЕВА", "date": "2018.05.06", "title": "Велико Търново: 11,3 млн. лева от местни данъци и такси са събрани в Общината за първите четири месеца на годината"}
{"url": "http://www.focus-news.net/news/2018/05/06/2518919/d-r-maruan-nazzal-dermatolog-poveche-ot-80-ot-tiyneydzharite-stradat-ot-akne.html", "text": "Повече от 80% от тийнейджърите страдат от акне. Това каза за Радио „Фокус“- Бургас, доктор Маруан Наззал, дерматолог. „Акнето е най-често поставяната диaгноза от дерматолозите. Съществуват различни причини за появата на акнето. Причините за появата на акнето са себорея, нарушено хормонално равновесие в организма, неправилен начин на живот и хранене, неправилно поддържане и третиране на кожата, общо ниво на интоксикация на организма“. По думите на д-р Наззал себореята представлява нарушение в производството на секрет от мастните жлези. Засиленото отделяне на секрет омазнява кожата, прави я податлива на инфекции, замърсявания, възпаления. Появяват се комедони, гнойни пъпки, по засегнатите области. Себореята е неприятно заболяване, което трябва да се лекува“. Доктора препоръчва да не се прилага самолечение, а да се консултирате с вашия дерматолога. „В резултат от обмяната на веществата в организма се отделят отпадни продукти. В нормален режим на работа човешкият организъм е в състояние да се освободи от тях лесно и безпрепятствено. При неправилен начин на живот и хранене, често осъществяването на тази негова функция е силно затруднено и в организма се натрупват токсини“. Хората с проблемна кожа трябва да прилагат специални грижи. Освен използването на подходяща козметика, има няколко основни правила, които може да се следват в ежедневната грижа за кожата. На първо място при измиване е хубаво да се използва хладка вода. Кожата задължително трябва да се почиства с подходящи медицински продукти. Най- важното правило при проблемна кожа да не се третира самостоятелно. Докосването или стискането на комедоните може само да влоши нещата, каза още доктор Наззал.\r\nЯнислава КРЪСТЕВА", "date": "2018.05.06", "title": "Д-р Маруан Наззал, дерматолог: Повече от 80% от тийнейджърите страдат от акне"}
{"url": "http://www.focus-news.net/news/2018/05/06/2518647/predstoyashti-sabitiya-v-stranata-za-6-may-agentsiya-fokus.html", "text": "*** \r\nОт 09.00 часа пред Паметника на незнайния воин ще се проведе празничния водосвет на бойните знамена по повод Деня на храбростта и празник на Българската армия – 6 май. \r\n*** \r\nОт 10.00 часа на площад „Княз Александър I“ започва военният парад на Българската армия. \r\n***  \r\nОт 12.00 часа пред сградата на Администрацията на президента на Република България ще бъде извършена тържествена смяна на почетния гвардейски караул. \r\n*** \r\nОт 11.00 часа, в местност, намираща се на изхода на Асеновград, по пътя за Кърджали, с конни надбягвания продължават събитията от празничната програма на Община Асеновград по повод 6 май. Тържествата на този ден ще започнат в 11.30 часа на пл. „Акад. Николай Хайтов“ в града със слово на командира на Четвърти артилерийски полк в Асеновград и с тържествен ритуал по издигане на националното знаме. Малко след това, около 11.40 часа, на площада ще започне празничен концерт. \r\n*** \r\nОт 11.30 часа - на площад „Св. Св. Кирил и Методий”, представителни блокове с бойните знамена на военни формирования от Бургаския гарнизон ще участват във военен ритуал „Водосвет и благославяне на бойните знамена”.\r\nНегово Високопреосвещенство Сливенския митрополит Йоаникий ще благослови бойните знамена и представителните части.\r\n*** \r\n12.30 часа от площад \"Тройката\" марш на ловците. В чест на 145 години от рождението на композитора Георги Шагунов, членовете на Сдружение \"Общество за духовни изяви\" и Сдружението на ловците и риболовците. \r\n*** \r\n17.00 часа - Чудотворната икона Света Богородица \"Скоропослушница\" е в Бургас.\r\n*** \r\nОт 9.00 часа в храм ''Св. Атанасий'' ще се отслужи тържествена литургия за Свети Георги Победоносец. \r\n*** \r\nОт 10.00 часа на пл. \"Св. Св. Кирил и Методий\" ще бъде отслужен водосвет и благославяне на бойните знамена. \r\n*** \r\nОт 10.40 часа по маршрут от площад „Св. св. Кирил и Методий“, по бул. „Мария Луиза“, до Паметника на приморци, загинали в Сръбско-Българската война 1885г. ще има шествие. \r\n*** \r\nОт 11.00 часа на Паметника на приморци  ще се проведе военен ритуал по поднасяне на венци и цветя. \r\n*** \r\nОт 14.00 часа в парк „Света гора“ ще се проведе инициатива на ''TurnovoRuns'' „Бягане в най-зеления коридор“.  \r\n*** \r\nОт 21.00 часа от площад „Цар Асен I” ще може да се наблюдава Аудиовизуалният спектакъл „Царевград Търнов – звук и светлина“ – безплатна прожекция по случай Деня на храбростта и празник на Българската армия – 6 май. \r\n*** \r\nВ Хотел „Рачев Болярски Резиденс“ в село Арбанаси ще се проведе 11-та Световна конференция на малината на IRO /Международна организация на\r\nмалинопроизводителите.\r\n***  \r\nОт 11.00 часа на площада пред читалището ще се проведе празничен концерт „Гергьовска люлка“. \r\n*** \r\nОт 12.30 часа в спортна зала „Фестивална” заместник-кметът на Община Видин Венци Пасков ще награди победителите във финалите по баскетбол за юноши от ХI-ХII клас от 34-те държавни ученически игри.\r\n*** \r\nОт 15:30 часа кметът на Община Видин Огнян Ценков ще приветства участниците в Международния фолклорен фестивал „Гергьовден” в с. Антимово.\r\n***  \r\nОт 11.00 часа пред НЧ „Развитие 1869“ ще се проведе концерт на духовия оркестър при читалището. \r\n***  \r\nОт 12.00 часа пред паметника на загиналите във войните, който се намира на ул. „Александър Стамболийски” в гр. Гоце Делчев, с полагане на венци и цветя пред паметника на загиналите във войните ще бъде отбелязан Денят на храбростта и Българската армия.\r\n***  \r\nОт 10.00 часа на площад „Свобода” ще бъде отбелязан Деня на храбростта и празник на българската армия.\r\n*** \r\nОт 11.00 часа на централния площад „К. Величков“ в Пазарджик започва празничен концерт по повод 6 май.\r\n***  \r\nОт 09.00 часа пловдивският митрополит Николай ще оглави богослужение за Гергьовден в град Брацигово. Владиката ще отслужи архиерейска света литургия в храм „Св. Йоан Предтеча”. \r\n*** \r\nВ 9.00 часа в храм „Свети Георги“ в Пещера започва празнична литургия. В 10.30 часа започва концерт по повод празника на града.\r\n***  \r\nОт 20.30 часа на площад „България“ ще започне тържествена заря проверка, в която ще участва 61 Стрямска механизирана бригада под командването на бригаден генерал Пламен Йорданов. Строят ще приеме председателят на Народното събрание Цвета Караянчева. Концертната програма в центъра на града ще започне в 19.00 часа. \r\n***  \r\nОт 10.15 часа от пл. „Алеко“ до пл. „Велешана“,  пред паметника на 33-ти Свищовски полк, ще тръгне  парад – общоградско шествие по повод Деня на храбростта и празник на Българската армия.\r\n*** \r\nОт 10.30 часа  на пл. „Велешана“, пред паметника на 33-ти Свищовски полк, тържествено ще бъде отбелязан Деня на храбростта и празник на Българската армия.\r\n*** \r\nОт 11.30 часа в градската градина ще се проведе Празничен концерт на Духовия оркестър към 55-ти Инженерен полк – Белене по повод Деня на храбростта и празник на Българската армия. \r\n*** \r\nОт 11.30 часа край параклиса \"Св. Георги\" в подножието на \"Бармук баир\" Сдружение \"Св. Георги Победоносец\" - Сливен организира за пета година празник \"На хубав ден Гергьовден\". \r\n***  \r\nОт 15.00 часа на стадиона в село Жельо войвода ще се проведат народни борби. \r\n***  \r\nОт 11.00 часа пред санаториума председателят на ПГ на ГЕРБ и зам.-председател на партията Цветан Цветанов ще бъде гост на празника на Община Баните и на минералната вода.\r\n***  \r\nОт 11.00 часа, пред паметника на Незнайния воин, площад \"Свобода\", Община Хасково и Военно формирование 52740 организират тържествено честване по повод Деня на храбростта и празника на българската армия. \r\n***  \r\nОт 10.00 часа на площада пред читалището ще се проведе празник „ Гергьовден- Ден на село Мадара“. \r\n***  \r\nОт 10.30 часа на площада пред Община Ямбол  ще се състои  тържествен ритуал по случай 6-ти май.", "date": "2018.05.06", "title": "Предстоящи събития в страната за 6 май (Агенция „Фокус“)"}
{"url": "http://www.focus-news.net/news/2018/05/06/2518921/sport-aleksandar-zverev-specheli-silniya-mezhdunaroden-tenis-turnir-v-myunhen.html", "text": "Тенис: Германският тенисист Александър Зверев спечели силният международен тенис турнир на червени кортове от сериите АТР 250 в Мюнхен, като на финала победи друг германец - 34-я в световната ранглиста Филип Колшрайбер с 2:0 сета (6:3 и 6:3) и защити титлата си от миналата година.", "date": "2018.05.06", "title": "Спорт: Александър Зверев спечели силния международен тенис турнир в Мюнхен"}
{"url": "http://www.focus-news.net/news/2018/05/06/2518918/tass-turtsiya-shte-prodalzhi-operatsiite-v-irak-i-siriya-do-unishtozhavane-i-na-posledniya-terorist.html", "text": "Турският президент Реджеп Тайип Ердоган заявява, че Турция ще продължи операциите в Сирия и Ирак до унищожаването и на последния терорист, предава турската агенция  , цитирана от TACC.\r\nПо време на реч пред представители на управляващата Партия на справедливостта и развитието Ердоган казва:\r\n„Турция няма да спре и ще продължи операциите в региона до тогава, докато не бъде унищожен и последния терорист на териториите от Аин ел Араб да Хасек в Северна Сирия и от Синджар до Кандил в Ирак“.\r\nТурският президент пояснява, че след операциите „Щита на Ефрат“ и „Маслинова клонка“  ще последват нови, като Анкара ще предприеме всички необходими стъпки за пълното премахване на опасността от терористи по границите си.  Юлиян Марков", "date": "2018.05.06", "title": "ТАСС: Турция ще продължи операциите в Ирак и Сирия до унищожаване и на последния терорист"}
{"url": "http://www.focus-news.net/news/2018/05/06/2518646/pregled-na-osnovnite-temi-v-svetovniya-pechat-agentsiya-fokus.html", "text": "Най-малко шестима души са пострадали при наводнения в турската столица Анкара, предизвикани от силните дъждове в района, съобщава вестник Yeni Safak.\r\nКметът на Анкара Мустафа Туна заяви, че подобно бедствие може да се случи само веднъж на 500 години.\r\n„Това е пълна катастрофа. Имаме шестима ранени. Има сериозни щети, които се оценяват. Смята се, че над 100 превозни средства са били повредени. Това е безпрецедентна ситуация. Това е бедствие, което може да се случи веднъж на 500 години. Единствената ни утеха е, че няма жертви\", заяви кметът на турската столица.\r\n*** Желанието да спаси едно от най-значимите му постижения като държавен секретар на САЩ е отвело Джон Кери, първият дипломат на Вашингтон в администрацията на предходния президент Барак Обама, в Ню Йорк, където преди две седмици е провел среща с министъра на външните работи на Иран Мохамад Джавад Зариф, съобщава американското издание The Boston Globe, като отбелязва, че дипломацията „в сянка“ не е типична за Кери.\r\nСрещата между Джон Кери и Мохамад Джавад Зариф се е състояла в седалището на ООН, където двамата са обсъдили начините за запазване на споразумението за ядрената програма на Иран. Разговорът помежду им е бил вторият, проведен в рамките на два месеца, твърди източник, запознат с хода на дискусиите между двамата дипломати. \r\nЯдрената сделка с Иран, постигната през 2015 г., е изправена пред най-сериозното й изпитание. Поради тази причина Кери се е натоварил с мисия да я съхрани, използвайки своите контакти, създадени по време на мандата му на ръководител на американската дипломация. По този начин Кери ще се опита да упражни натиск върху администрацията на президента Доналд Тръмп отвън, коментират от редакцията. На свой ред настоящият държавен глава на САЩ води кампания за излизане на страната от сделката. Крайният срок за взимането на решението е 12 май тази година, когато Вашингтон ще обяви дали ще продължи да спазва условията й.\r\n*** Ден след изригването на вулкана Килауеа, Големият остров от Хавайския архипелаг бе разтърсен от две силни земетресения, докато течащата лава създаде заплахи от пожари и принуди жителите да напуснат острова заради „изключително високите нива“ от серен диоксид, пише американското издание The Washington Post.\r\nОт редакцията отбелязват, че островът често е разлюляван от трусове, но в деня след изригването на Килауеа той е ударен от две силни земетресения. Първото от тях, регистрирано в 11.30 часа местно време в петък, е било с магнитуд от 5,6 по скалата на Рихтер, а второто, час по-късно, е било със сила от 6,9 по Рихтер. Агенцията за гражданска защита на Хавай съобщи, че заплахата от цунами е била ниска след земетресенията. \r\nКилауей избухна в четвъртък, като изпрати в небето бели облаци пара и вулканична пепел, които принудиха аварийните служители да наредят задължителна евакуация на населението в източната част на Големия остров.\r\nАварийните служби съобщиха и за опасно високи нива на серен диоксид в района на евакуацията, като предупредиха: „Възрастните хора, младежите и хората с респираторни проблеми трябва да спазват задължителната заповед за евакуация и да напуснат района\". На жителите бе наредено да се евакуират в близките центрове за убежище, а регионалното Министерство на образованието обяви, че няколко училища ще бъдат затворени поради „вулканична дейност\".\r\n*** Назначеният наскоро на поста държавен секретар на САЩ Майк Помпео защити „дипломация на силата“, която, съгласно думите му, ще допринесе за решаването на глобалните проблеми „по мирен път, без нито дори един изстрел“. Съответното изявление Помпео направи в рамките на среща с американския дипломатически корпус във Вашингтон, отбелязва електронното издание EA Daily.\r\nВъншната политика на САЩ е изправена пред редица предизвикателства, твърди първият дипломат на САЩ. „Времената са турболентни. Изисква се силно лидерство. Важно е нашият екип (в Държавния департамент) да неутрализира заплахите, с които се сблъскваме – смело и решително“, категоричен бе Помпео. \r\n„За щастие имаме президент, който вярва в мускулната дипломация, който използва всички инструменти на националната мощ (на САЩ) за прокарване на жизненоважните интереси и ценности на Америка“, допълни американският държавен секретар.\r\nКоментирайки вече постигнатите с помощта на „дипломация на силата“ успехи на Корейския полуостров, бившият директор на ЦРУ напомни за неотдавнашното си пътуване до Близкия изток. Там е необходимо „да се сдържа дестабилизиращото поведение на Иран в Сирия, Йемен и в целия регион“, заяви Помпео пред американските дипломати.", "date": "2018.05.06", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/06/2518906/washington-examiner-otteglyaneto-ot-yadrenata-sdelka-s-iran-shte-podkopae-otnosheniyata-na-sasht-sas-sayuznitsite-mu.html", "text": "Бившият министър на енергетиката на САЩ Ернест Мониц заяви в неделя, че отношенията на САЩ с ключови съюзници могат да бъдат подкопани, ако президентът Доналд Тръмп избере опцията да се оттегли от ядреното споразумение с Иран, пише американският вестник Washington Examiner.\r\nМониц, който беше министър по времето на бившия президент Барак Обама, заяви че излизането от ядрената сделка би облекчило напрежението върху Иран и би се отразило негативно върху отношенията на страната с ключови партньори.\r\n„Това би било огромен клин между нас и нашите европейски съюзници в частност, които заявиха готовността си да работят с нас върху спорните въпроси, стига това да бъде в контекста на запазване на иранското споразумение“, заяви Мониц. Йонислав Дочев", "date": "2018.05.06", "title": "Washington Examiner: Оттеглянето  от ядрената сделка с Иран ще подкопае отношенията на САЩ със съюзниците му"}
{"url": "http://www.focus-news.net/news/2018/05/06/2518915/afp-izrael-ne-znae-dali-sasht-shte-se-otteglyat-ot-iranskoto-yadreno-sporazumenie.html", "text": "Израел не знае дали САЩ ще се оттеглят от иранското ядрено споразумение, предава AFP.\r\nАмериканският президент не е информирал Израел дали ще се оттеглят от споразумението преди 12 май, на което Доналд Тръмп се противопоставя.\r\nКоментарите се появяват, след като Израел се опита да убеди американските си партньори да напуснат споразумението или то да бъде променено и след телевизионната изява на израелския премиер Бенямин Нетаняху на 30 април, в която той разкри важна разузнавателна информация и за която се твърди, че е била координирана със САЩ.\r\n„Аз всъщност не знам какво ще реши президентът Тръмп, защото не ми е казал“, заявява висщ израелски служител, пожелал анонимност.  Юлиян Марков", "date": "2018.05.06", "title": "AFP: Израел не знае дали САЩ ще се оттеглят от иранското ядрено споразумение"}
{"url": "http://www.focus-news.net/news/2018/05/06/2518649/tass-siriyskata-armiya-si-e-varnala-kontrola-varhu-shoseto-homs-hama.html", "text": "Сирийската армия си е върнала контрола върху шосето Хомс – Хама след шестгодишно прекъсване, пише вестник Al Watan, цитиран от TACC.\r\nТова е станало благодарение на реализацията на споразумението за локално примирие в северните околности на Хомс.\r\nПо информация на вестника, бунтовниците, които са блокирали стратегическото шосе от 2012 година са напуснали своите позиции, предавайки на правителствените сили тежкото и средно въоръжение. Изданието отбелязва, че възстановяването на движението наавтомобили и камиони по шосето Хомс – Хама позволяват свързването на важни икономически райони от Централна Сирия със северната и южната част на страната. Юлиян Марков", "date": "2018.05.06", "title": "ТАСС: Сирийската армия си е върнала контрола върху шосето Хомс – Хама"}
{"url": "http://www.focus-news.net/news/2018/05/06/2518652/the-guardian-aleks-fergyusan-e-pretarpyal-mozachna-operatsiya-zaradi-kravoizliv.html", "text": "Алекс Фергюсън е претърпял мозъчна операция заради кръвоизлив, пише британският вестник The Guardian. \r\nДългогодишният треньор на Манчестър Юнайтед е бил приет в тежко състояние в болница след мозъчен кръвоизлив. Извършена му е спешна операция, за да бъде спряно кървенето, за която се съобщава, че е успешна и семейството му около него и очаква неговото възстановяване.\r\nМанчесртър Юнайтед, чиито треньор е Фергюсън в продължение на 27 години, като се оттегля през 2013 направи следното съобщение: „Сър Алекс Фергюсън е претърпял спешна операция днес заради мозъчен кръвоизлив. Процедурата е минала много успешно, но той се нуждае от период на интензивни грижи, за да се оптимизира неговото възстановяване. Неговото семейство моли за опазване на семейната неприкосновеност по въпроса.“\r\nФергюсън, който е на 76 години е закаран с линейка от дома му в Уилмслоу до районната болница в Макълсфийлд в 9 часа сутринта, откъдето в последствие е транспортиран с полицейски ескорт до Кралската болница в Салфорд, където е започнато лечението и е извършена операцията.\r\nСпекулациите, че Алекс Фергюсън не се чувства добре започват, когато синът му Дарън, който е мениджър на Донкастър Роувърс, пропуска последния мач от Лига Едно срещу Уигън. От клуба съобщават: „Мениджъра на Роувърс Дарън Фергюсън няма да присъства на мача поради семейни причини“.\r\nАлекс Фергюсън е женен за съпругата си Кати от 1966 година, като двамата имат трима сина:Марк, Дарън и Джейсън.\r\nТова не е първият път, когато известният футболен специалист постъпва в болница поради сериозно заболяване – през 2003 година тое лекуван с сърдечен електрошок заради ритъмни нарушения.\r\nМножество известни настоящи и бивши играчи на Манчестър Юнайтед изразяват шока от новината в социалните мрежи и му пожелават бързо възстановяване. Юлиян Марков", "date": "2018.05.06", "title": "The Guardian: Алекс Фергюсън е претърпял мозъчна операция заради кръвоизлив"}
{"url": "http://www.focus-news.net/news/2018/05/06/2518648/afp-tovarniyat-kosmicheski-korab-drakon-na-kompaniyata-space-x-se-varna-uspeshno-na-zemyata.html", "text": "Безпилотният товарен космически кораб „Дракон“ на компанията Space X се върна успешно на Земята, предава AFP.\r\nКорабът се е приводнил успешно в Тихия океан няколко часа след като е напуснал Международната космическа станция (МКС), за където е пренесъл 1 800 килограма товар.\r\n„Успешното приводняване на „Дракон“ е потвърдено, завършвайки третата снабдителна мисия до и от МКС с вече доказал се в полетите кораб“, пише в пост в социалната мрежа „Туитър“ на компанията  Space X, притежавана от Елон Мъск.\r\nКорабът пренася от МКС обекти на научни експерименти, включително лабораторна мишка, върху която са проведени изследвания на костната плътност в околоземна орбита.  Юлиян Марков", "date": "2018.05.06", "title": "AFP: Товарният космически кораб „Дракон“ на компанията Space X се върна успешно на Земята"}
{"url": "http://www.focus-news.net/news/2018/05/06/2518920/dizaynerat-stoyan-radichev-nay-predpochitani-sa-bulchinskite-rokli-v-tsvyat-shampansko-ili-ekryu.html", "text": "Най-предпочитани са булчинските рокли в цвят шампанско или екрю. Това каза за Радио „Фокус“ – Пловдив дизайнерът от Асеновград Стоян Радичев. По думите му, към момента това са властващите цветове. „Аз съм заложил почти на всички силуети, защото колкото са булките, толкова са и техните желания за силуети и за материя. Но най-общо казано, всички искат една булчинска рокля да има добър силует, да е комфортна, да е изработена от хубави материали, да е лека и феерична“, коментира Стоян Радичев. По думите му булчинските рокли от Асеновград са популярни както в цяла България, така и по света. „Идват от различни краища на България, за да си купят от нашите рокли. Парадоксът е, че имаме много клиенти и от Турция, където е меката на шивашката индустрия. Там, обаче, цените са доста по-високи и те прибягват до нашето производство, което не отстъпва на световното ниво“, посочи Радичев. Той посочи, че идвайки в Асеновград, хората търсят съчетание между приемлива цена и възможно най-високо качество. „Ние не може да се сравняваме със световните дизайнери, които влагат страшно много в материя. Българският потребител може да си позволи в по-малка степен, но пък знае как да се забавлява“, коментира още дизайнерът от Асеновград.\r\nТони МИХАЙЛОВ", "date": "2018.05.06", "title": "Дизайнерът Стоян Радичев: Най-предпочитани са булчинските рокли в цвят шампанско или екрю"}
{"url": "http://www.focus-news.net/news/2018/05/06/2518656/sunday-express-leybaristite-se-opitvat-da-otlozhat-brekzit-s-dve-godini-v-otchayan-opit-da-promenyat-rezultat-na-referenduma.html", "text": "Крайно левите лейбъристи ще се опитат да отложат Брекзит с година или може би две, докато се появи възможност да го преобърнат, като предложат нова поправка в закона за напускане на Европейския съюз, пише британското консервативно издание Sunday Express.\r\nВъв  вторник водещите депутати лейбъристи ще се опитата да премахнат фиксираната дата за напускане на ЕС\r\nБившият министър от партията на лейбъристите по европейските въпроси Каролин Флинт, че ако подкрепят подобно предложение има опасност партията да се отдалечи от избирателите, което се вижда от резултатите на частичните местни избори, в които лейбъристката партия загуби инерция, а консерваторите регистрираха победа на много места в страната.\r\nСтив Хоуъл , бивш заместник на Джереми Корбин, отговарящ за стратегията на партията казва: „Брекзит е несъмнено голям фактор за това как някои хора гласуват“.   Юлиян Марков", "date": "2018.05.06", "title": "Sunday Express: Лейбъристите се опитват да отложат Брекзит с две години в отчаян опит да променят резултат на референдума"}
{"url": "http://www.focus-news.net/news/2018/05/06/2518654/", "text": "В София се проведе Неформална среща на министрите на отбраната на страните от ЕС. На откриването й премиерът Бойко Борисов заяви: „Мирът е най- свещеното нещо, за което се борим на Балканите“. Той изтъкна, че между отделни страни от региона има нерешени проблеми, а даването на евроатлантическа перспектива означава затваряне на страницата с войните. Според премиера общата европейска отбрана и фондовете са положителна стъпка напред, но далеч не са всичко, което може да се постигне. „2% от БВП са много пари и годишно ако погледнем бюджета на ЕС ще излязат трилиони за въоръжение. Не считам, че е нужно всяка държава да купува на килограм. Колегите от НАТО биха могли да направят много по-точен разчет за коя държава какво би било приоритет“, каза още той. Бойко Борисов призова ЕС да положи усилия за нормализиране на отношенията с Турция. По думите му Турция е най-силната военна машина в южния фланг на НАТО и трябва да се положат усилия в политически план. „Иначе рисковете в тази част на Европа, на Балканите, включително Гърция и Кипър стават много сериозни“, изтъкна премиерът. Министърът на отбраната Красимир Каракачанов посочи, че на Неформалната среща на военните министри от ЕС България е декларира позициите си, в унисон с партньорите ни. Коментирани са темите за Европейската агенция по отбрана, управлението на постоянното структурно сътрудничество и военната мобилност. Разгледани са перспективите пред операциите по управление на кризи. Красимир Каракачанов каза още, че на 7 юни заедно с Европейската агенция по отбрана в Брюксел България ще бъде домакин на Симпозиум по военната мобилност. Зам.-председателят на ЕК Федерика Могерини заяви, че срещата на 17 май е белег, че ЕС и Западните Балкани споделят не само географско пространство, но и политически цели и съдба. Тя уточни, че срещата няма да бъде посветена на разширяването на ЕС, но един от елементите й ще бъде европейската перспектива на региона. „В интерес не само на Западните Балкани, но и на Европа е да работим заедно, да има европейска перспектива за региона. Вярвам, че срещата ще бъде много важна, а и успешна“, посочи Могерини. Тя каза още, че до средата на юни ще представи детайлно предложение за Европейския инструмент за мир. Инструментът ще финансира работата по отбраната и засега се подкрепя от всички страни членки. \r\nБиляна ИВАНОВА", "date": "2018.05.06", "title": "На Неформалната среща на европейските военни министри България призова за мир на Балканите и нормализиране на отношенията с Турция (ОБЗОР)"}
{"url": "http://www.focus-news.net/news/2018/05/06/2518653/", "text": "Британският външен министър Борис Джонсън заминава на двудневно посещение в САЩ, за да обсъди иранското ядрено споразумение, ситуацията в Сирия и предстоящите разговори между САЩ и Северна Корея, предава AFP.\r\nДжонсън ще се срещне с вицепрезидента на САЩ Майк Пенс, съветника по националната сигурност Джон Болтън и конгресмени, отговарящи за външната политика.\r\n„При толкова много предизвикателства в световната политика Великобритания и САЩ нямат право на отклонение> Обединеното кралство, САЩ и европейските партньори се обединяват около усилията да ограничат този тип поведение, който прави Близкия Изток по-малко сигурно място – неговата киберактивност, подкрепата му за групи като „Хизбула“ и неговата опасна ракетна програма“, заявява Джонсън.  Юлиян Марков", "date": "2018.05.06", "title": "AFP: Борис Джонсън отива да преговаря със САЩ за иранското ядрено споразумение"}
{"url": "http://www.focus-news.net/news/2018/05/06/2518658/sport-yuventus-pobedi-bolonya-v-mach-ot-36-ya-krag-na-italianskata-seriya-a-s-31.html", "text": "Футбол: Ювентус победи Болоня в мач от 36-я кръг на италианската Серия А с 3:1. Головете за домакините през второто полувреме отбелязаха Себастиян де Майо от Болоня (автогол),  Сами Кедира и Пауло Дибала, а за гостите откри резултата през първото полувреме Симоне Верди от дузпа. Ювентус уверено води във временното класиране на Серия А  с 91 точки пред Наполи, който е с 84 точки, но и мач по-малко. В другия мач от кръга Милан победи застрашеният от изпадане Верона с 4:1 и спечели ценни точки в борбата за класиране за Лига Европа.", "date": "2018.05.06", "title": "Спорт: Ювентус победи Болоня в мач от 36-я кръг на италианската Серия А с 3:1"}
{"url": "http://www.focus-news.net/news/2018/05/06/2518659/prezidentat-rumen-radev-udostoi-11-voennosluzheshti-s-visshe-ofitsersko-zvanie-obzor.html", "text": "В навечерието на Деня на храбростта и празника на Българската армия - 6 май, президентът Румен Радев удостои 11 военнослужещи с висше офицерско звание.  \r\nДържавният глава се обърна към военнослужещите, като ги приветства за усилията, които полагат в своята високо отговорна дейност. „Искам да заявя, че в същото време очакванията към вас са огромни – българският народ очаква от своите висши военнослужещи сигурност в един несигурен свят. Министърът на отбраната и неговият екип очаквaт от вас висок професионализъм, експертиза и отговорност при ръководството на българската армия. Вашите подчинени очакват лидерство и грижа за тяхното професионално и кариерно развитие, за повишаване на техния социален статус и мотивация. Обществото ни очаква визия и отдаденост за изграждането на модерни въоръжени сили, за законност, прозрачност, ефективност и ефикасност в реализацията на процесите по модернизация. Като президент и върховен главнокомандващ очаквам от вас да се водите изцяло от интересите на народа и да отстоявате офицерската си чест“, каза още той.\r\nНачалникът на отбраната Андрей Боцев получи най-висшето звание – генерал. Той благодари на президента от свое име и от името на колегите си за високата чест, доверие и признание, с което ги удостоява с тези висши военни звания. „Искам да Ви уверя, че във времевия отрязък, който ни давате, ние ще имаме възможност като ръководители на българската армия да постигнем своите стратегически виждания и набелязаните цели“, каза още той и посочи, че основните цели са мотивиран и подготвен личен състав в българската армия, възстановяване и надграждане на отбранителните способности и модернизация, съвместима с партньорите ни от НАТО.\r\nПрезидентът Румен Радев удостои oще бригаден генерал Иван Лалов с висше офицерско звание „генерал-майор, полковник Митко Григоров - с висше офицерско звание „бригаден генерал“, и полковник Веселин Стоев  - с висше офицерско звание „бригаден генерал“. Бригаден генерал Иван Ортомаров бе назначен на длъжността заместник-командир на Корпус за бързо развръщане на НАТО в Солун, Република Гърция, и удостоен с висше офицерско звание „генерал-майор“. Президентът назначи и полковник Васил Лазаров на длъжността съветник на Върховния главнокомандващ на въоръжените сили по военната сигурност, като го удостои с висше офицерско звание „бригаден генерал“, както и назначи полковник Пламен Ангелов на длъжността директор на служба „Военна информация“ и го удостои с висше офицерско звание „бригаден генерал“. С указ на държавния глава полковник Маргарит Михайлов бе назначен на длъжността директор на дирекция „Операции и подготовка“ на Министерството на отбраната и удостоен с висше офицерско звание „бригаден генерал“. Румен Радев назначи и капитан I ранг Георги Пенев на длъжността  заместник-командир на Военноморските сили, като го удостои с висше офицерско звание „флотилен адмирал“, както и полковник Димитър Петров - на длъжността командир на 3-та авиационна база, и го удостои с висше офицерско звание „бригаден генерал“.\r\nЦветилена СИМЕОНОВА", "date": "2018.05.06", "title": "Президентът Румен Радев удостои 11 военнослужещи с висше офицерско звание (ОБЗОР)"}
{"url": "http://www.focus-news.net/news/2018/05/06/2518655/the-independent-nedovolni-konservatori-se-nadyavat-da-spechelyat-vot-za-ostavane-v-obshtiya-pazar-na-es.html", "text": "Недоволни консерватори се надяват да спечелят вот , с който да принудят правителството на Тереза Мей да остави Великобритания в общия пазар на ЕС.\r\nДепутати са казали за изданието, че разполагат с необходимата парламентарна подкрепа, ако и лейбъристите подкрепят оставането в общия пазар след напускането на Европейския съюз.\r\nСпоред изказване на лидера на лейбъристите Джереми Корбин те няма да подкрепят подобно предложение в Камарата на лордовете, като по този начин това предложение няма да се разглежда в Камарата на Общините. Ръководителят на парламентарното мнозинство на консерваторите Джулиян Смит е предупредила Тереза Мей, че не разполага с мнозинство в парламента по този въпрос.\r\nНедоволните консерватори, които обединяват сили с лейбъристите се надяват да променят правителственото решение и да принудят Тереза Мей Великобритания да остане в Европейското икономическо пространство и в Европейската асоциация за свободна търговия. Юлиян Марков", "date": "2018.05.06", "title": "The Independent: Недоволни консерватори се надяват да спечелят вот за оставане в общия пазар на ЕС"}
{"url": "http://www.focus-news.net/news/2018/05/06/2518660/pregled-na-osnovnite-temi-v-britanskiya-pechat-agentsiya-fokus.html", "text": "Алекс Фергюсън е претърпял мозъчна операция заради кръвоизлив, пише британският вестник The Guardian. \r\nДългогодишният треньор на Манчестър Юнайтед е бил приет в тежко състояние в болница след мозъчен кръвоизлив. Извършена му е спешна операция, за да бъде спряно кървенето, за която се съобщава, че е успешна и семейството му около него и очаква неговото възстановяване.\r\nМанчесртър Юнайтед, чиито треньор е Фергюсън в продължение на 27 години, като се оттегля през 2013 направи следното съобщение: „Сър Алекс Фергюсън е претърпял спешна операция днес заради мозъчен кръвоизлив. Процедурата е минала много успешно, но той се нуждае от период на интензивни грижи, за да се оптимизира неговото възстановяване. Неговото семейство моли за опазване на семейната неприкосновеност по въпроса.“\r\nФергюсън, който е на 76 години е закаран с линейка от дома му в Уилмслоу до районната болница в Макълсфийлд в 9 часа сутринта, откъдето в последствие е транспортиран с полицейски ескорт до Кралската болница в Салфорд, където е започнато лечението и е извършена операцията.\r\nСпекулациите, че Алекс Фергюсън не се чувства добре започват, когато синът му Дарън, който е мениджър на Донкастър Роувърс, пропуска последния мач от Лига Едно срещу Уигън. От клуба съобщават: „Мениджъра на Роувърс Дарън Фергюсън няма да присъства на мача поради семейни причини“.\r\nАлекс Фергюсън е женен за съпругата си Кати от 1966 година, като двамата имат трима сина:Марк, Дарън и Джейсън.\r\nТова не е първият път, когато известният футболен специалист постъпва в болница поради сериозно заболяване – през 2003 година тое лекуван с сърдечен електрошок заради ритъмни нарушения.\r\nМножество известни настоящи и бивши играчи на Манчестър Юнайтед изразяват шока от новината в социалните мрежи и му пожелават бързо възстановяване.\r\n***Недоволни консерватори се надяват да спечелят вот , с който да принудят правителството на Тереза Мей да остави Великобритания в общия пазар на ЕС.\r\nДепутати са казали за изданието, че разполагат с необходимата парламентарна подкрепа, ако и лейбъристите подкрепят оставането в общия пазар след напускането на Европейския съюз.\r\nСпоред изказване на лидера на лейбъристите Джереми Корбин те няма да подкрепят подобно предложение в Камарата на лордовете, като по този начин това предложение няма да се разглежда в Камарата на Общините. Ръководителят на парламентарното мнозинство на консерваторите Джулиян Смит е предупредила Тереза Мей, че не разполага с мнозинство в парламента по този въпрос.\r\nНедоволните консерватори, които обединяват сили с лейбъристите се надяват да променят правителственото решение и да принудят Тереза Мей Великобритания да остане в Европейското икономическо пространство и в Европейската асоциация за свободна търговия.\r\n***Крайно левите лейбъристи ще се опитат да отложат Брекзит с година или може би две, докато се появи възможност да го преобърнат, като предложат нова поправка в закона за напускане на Европейския съюз, пише британското консервативно издание Sunday Express.\r\nВъв  вторник водещите депутати лейбъристи ще се опитата да премахнат фиксираната дата за напускане на ЕС\r\nБившият министър от партията на лейбъристите по европейските въпроси Каролин Флинт, че ако подкрепят подобно предложение има опасност партията да се отдалечи от избирателите, което се вижда от резултатите на частичните местни избори, в които лейбъристката партия загуби инерция, а консерваторите регистрираха победа на много места в страната.\r\nСтив Хоуъл , бивш заместник на Джереми Корбин, отговарящ за стратегията на партията казва: „Брекзит е несъмнено голям фактор за това как някои хора гласуват“.  \r\n***Франция реагира остро на изказване на Доналд Тръмп, припомнящо трагедията в зала Батаклан, след като американският президент имитира с жестове стрелбата в залата, пише лондонският Evening Standard.\r\nФренският външен министър Жан-Ив Дриан изразява „твърдо неодобрение“ на поведението и думите на Тръмп като защитава френската политика за контрол върху оръжията.\r\nВ изявлението на Дриан се казва, че „статистиките няма да ни накарат да променим френската политика за контрол на оръжията“, а данните от САЩ показват по-големи стойности на въоръжено насилие.\r\n„Свободното разпространение на оръжия в обществото не представлява защита от терористични атаки, а обратното – ги улеснява“\r\nТова е най-сериозната критика по адрес на Доналд Тръмп, откакто Еманюел Макрон стана президент на Франция.", "date": "2018.05.06", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/06/2518661/sport-v-ispaniya-se-igraha-chetiri-macha-ot-36-ya-krag-na-ligata.html", "text": "Футбол: В Испания се играха четири мача от 36-я кръг на Лигата, които завършиха при следните ртезултати:\r\nЖирона – Ейбар 1:4\r\nАтлетик Билбао – Бетис  2:0\r\nСелта Виго – Депортиво Ла Коруня 1:1\r\nВиляреал – Валенсия 1: 0\r\nДнес предстои дербито Барселона – Реал Мадрид от 21:45 часа", "date": "2018.05.06", "title": "Спорт: В Испания се играха четири мача от 36-я кръг на Лигата"}
{"url": "http://www.focus-news.net/news/2018/05/06/2518651/reuters-vulkanat-kilauea-prodalzhava-da-izhvarlya-lava-obrazuvat-se-novi-puknatini-na-golemiya-ostrov-ot-havayskiya-arhipelag.html", "text": "Вулканът Килауеа продължава да изхвърля лава, образуват се нови пукнатини на Големия остров от Хавайския архипелаг, предава Reuters.\r\nВулканът изригва от четвъртък след серия от земетресения, като сеизмичната активност нараства и в петък е регистрирано земетресение с магнитуд 6.9. Потоци от лава се спускат от кратера на вулкана към жилищни райони, като предизвикват локални пожари и са повредили три къщи, отдалечени на 19 километра от кратера. По повърхността на острова са се образували осем пукнатини. \r\nРазпоредена  е евакуацията на 1 700 заради изригването и високите нива на серен диоксид, които са токсични за населението. За жертви и ранени засега не се съобщава. Вулканът Килауеа е един от най-активните в света. Юлиян Марков", "date": "2018.05.06", "title": "Reuters: Вулканът Килауеа продължава да изхвърля лава, образуват се нови пукнатини на Големия остров от Хавайския архипелаг"}
{"url": "http://www.focus-news.net/news/2018/05/06/2518664/sputnik-sasht-izprashtat-oshte-voenno-oborudvane-na-kyurdite-v-siriya.html", "text": "САЩ изпращат още военно оборудване на кюрдите в Сирия, предава руската информационна агенция Sputnik.\r\nСпоред доклади последните информации имат  връзка с установяването на нови военни бази в Ал Хасака, както и в Деирез-Зор миналия месец.\r\nСАЩ са изпратили нов военен конвой за кюрдските бази в района Тал Бейдар между градовете Камишли и Тал Тамрв северозападната част на провинция Хасака според ливанската телевизия Ал Манар. Конвоят е включвал камиони, пълни с оръжие и амуниции.\r\nПо-рано тази седмица Сирийските демократични сили – опозиционно формирование, са информирали Sputnik за увеличаващо се френско присъствие в района Манбидж. Според член на Военния съвет на манбидж около 50 френски войници са разположени в района и в момента върви подготовка за установяване на френска военна база там.\r\nДруга арабска медия  – Moraseloun news, съобщава, че армията на САЩ изгражда нова военна база в провинция Хасака. Юлиян Марков", "date": "2018.05.06", "title": "Sputnik: САЩ изпращат още военно оборудване на кюрдите в Сирия"}
{"url": "http://www.focus-news.net/news/2018/05/06/2518668/aktualna-patna-obstanovka.html", "text": "Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.Това съобщиха от пресцентъра на Агенция „Пътна инфраструктура” (АПИ). \r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tвсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите: \r\nАМ „Тракия“:\r\nОбласт София: \r\n- до 31.07.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности до 30.06.2018 г.\r\nОбласт Бургас: до 20.05.2018 г. от км 308+107 до км 359+475 се извършва косене на тревни площи. Шофьорите да се движат с повишено внимание, спазвайки пътната сигнализация.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград до20.12.2018 г.\r\nОбласт Варна: Движението по АМ „Хемус”от км 402+000 до км 402+100 /съоръжение Девня/ се осъществява с повишено внимание, поради профилиране на банкети. Шофьорите да се движат с повишено внимание, спазвайки указанията на сигналистите до 09.05.2018 г.                                \r\nАМ „Струма“: \r\nОбласт Перник:\r\nДо 31.05.2018 г. движението по АМ „Струма“ от км 30+353 до км 33+252 в посока София е в активна и изпреварващата лента поради ремонтни дейности в аварийната лента. Движението е сигнализирано с пътни знаци. Шофьорите да се движат с повишено внимание и съобразена скорост. \r\nАМ „Марица“: няма.\r\nАМ „Черно море“: до 15.10.2018 г. Движението по АМ „Черно море“ Варна – Бургас от км 2+329 до км 3+238 се осъществява двупосочно в платното посока Варна поради ремонт на платното за Бургас на виадукт „Звездица”.\r\nАМ „Люлин“: \r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. До 30.06.2018 г. движението по АМ „Люлин“ в тунел „Мало Бучино“ посока София се осъществява в изпреварващата лента поради активизирало се свлачище в аварийната лента след тунела.\r\nОбласт Перник: Движението по АМ \"Люлин\" при км 16+460 в платно в посока Благоевград се осъществява в активната и изпреварваща поради ремонтни дейности на свлекли се земни маси до 31.07.2018 г. Шофьорите да се движат с повишено внимание, спазвайки стриктно пътната сигнализация. \r\nВъведени ограничения по основните пътни направления: \r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета -  целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 14.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\nДвижението по път І-4 Севлиево – В. Търново – Антоново в участъка от км 147+7 до км 149+5 в района на с. Козаревец се осъществява в една лента поради частични ремонтни дейности. Движението се регулира от сигналисти. Срок до 09.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново: \r\nДвижението по път І-5 П.Тръмбеш – В. Търново – Габрово в участъка от км 65+2 до км 115+3 се осъществява в една лента поради частични ремонтни дейности. Движението се регулира от сигналисти. Срок до 11.05.2018 г.\r\nОбласт Хасково: \r\nНа път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 11.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение в една лента по път I-5/Е85 сп. Джебел - п.в.Кирково - граница Гърция в участъка р-н с. Седлари - р-н с. Загорско от км 355+885 до км 356+113 поради извършване на строително ремонтни дейности по възстановяването на дилатационна фуга на мост над р. Джебелска. Срок до 12.05.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 13.05.2018г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;\r\n Движението в участъка Кранево – Варна от км 83+200 до км 100+100 се осъществява с повишено внимание поради косене на тревни площи. Движението в района се регулира от сигналисти. Срок до 11.05.2018 г.\r\nОбласт Бургас: \r\n- движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети до 07.05.2018 г. Участъкът е сигнализиран с пътни знаци. \r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание съгласно поставената вертикална сигнализация и ограничение на скоростта на 50 км/ч поради ремонтни дейности до 15.06.2018 г.\r\n- движението по път I-9 от км 205+00 до км 208+000 в участъка Сл.бряг-Ахелой и от км 222+000 до км 224+900 в участъка Поморие-Сарафово да се извършва с повишено внимание и спазване на пътната сигнализация, поради почистване на пътното платно и косене на тревни площи до 22.05.2018 г.\r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІІ-198: Движението по път IІІ-198 Петрич – ГККП Златарево в района на ГККП Златарево на км 93+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 07.05.2018 г.;\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: Движението по път II-99 в участъка Крайморие - Росенец от км 4+000 до км 5+000 се извършва с повишено внимание поради почистване на окопи. Организацията на движение е сигнализирана с пътни знаци и регулировчици. Срок до 10.05.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 10.05.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос” почистване на окопи и попълване на банкети. Организацията на движение е сигнализирана с пътни знаци.Срок до 10.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-5392: Движението по път III-5392 от км 0+000 до км 4+000 в участъка Винарско – Кръстина се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 10.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движение с повишено внимание по път II-62 от разклона за с. Ямен до разклона за с. Мърводол от км 15+000 до км 17+000 поради извършване на машинно подравняване на банкети. Сигнализирано с пътни знаци. Срок до 08.05.2018 г.\r\nПът ІІІ-107: Движение в една лента в района на Рилски манастир от км 27+600 до км 27+800, поради свличане на скални маси. Регулирано е с пътни знаци. Срок до 11.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът III-1022: Движението по път ІІІ-1022 Бели Мел-Мартиново от км 0+000 до 18+000 км  се осъществява двупосочно в една лента, поради  почистване на пътната настилка от инертни материали. Срок до 08.05.2018 г. \r\nПът III-1024: Движението по път ІІІ-1024 Георги Дамяново-Дълги дел от км 0+000 до 22+000 км  се осъществява двупосочно в една лента, поради  почистване на пътната настилка от инертни материали. Срок до 08.05.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-11: Движението по път II-11 Оряхово-Гулянци в района на Черквица от км 15+000 до км 20+000 се осъществява  в една лента поради частични ремонтни дейности на асфалтовата настилка. Срок до 09.05.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.;\r\nПът ІІІ-1031: Движението по път III-1031 Роман – Червен бряг в района на с. Реселец от км 15+000 до км 20+000 се осъществява в едната лента поради частични ремонтни дейности на асфалтовата настилка. Срок до 07.05.2018 г.;\r\nПът ІІІ-3005: Движението по път ІІІ-3005  Ясен- Катунец в района Бъркач- Беглеж от км 20+000 до км 25+000 е с повишено внимание поради земно изкопни работи. Срок до 08.05.2018 г.\r\nПът ІІІ-3502: Движението по път ІІІ-3502 Брестовец – Ъглен в района на Брестовец – Горталово от км 20+000 до км 23+000 се осъществява в едната лента поради частични ремонтни дейности на асфалтовата настилка. Срок до 07.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности:няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге - Оплетня от км 22+000 до км 50+000 се осъществява с повишено внимание поради почистване на пътни ригули и паднали камъни. Срок до 11.05.2018 г.\r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни деаности. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движение в една лента в района на с. Мирово - граница гр. Пловдив от км 112+000 до км 117+000 поради извършване на частични ремонтни дейности на асфалтова настилка. Движението в района се регулира от сигналисти. Срок до 11.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.05.06", "title": "Актуална пътна обстановка"}
{"url": "http://www.focus-news.net/news/2018/05/06/2518665/pregled-na-mezhdunarodnite-novini-do-6-chasa-agentsiya-fokus.html", "text": "Шестнайсет миньори загиват, а девет други са ранени при срутване на въглищна мина в Пакистан.\r\nИнцидентът е станал в района около град Куета – столицата на богатата на нефт и газ провинция Балуджистан.\r\nПо време на инцидента в мината е имало 25 миньори, ранените са откарани в болница веднага, състоянието на двама от тях е сериозно.\r\n***Владимир Путин ще приеме Бенямин Нетаняху в Москва на 9 май.\r\nЗа предстоящата среща съобщават от офиса на израелския премиер. Двамата лидери ще обсъдят обстановката в Близкия Изток и по-специално ситуацията в Сирия, както и ефективността на ядреното споразумение с Иран, по което Русия е страна. Срещата ще се състои само 3 дни преди крайния срок, в който се очаква САЩ вероятно да се оттеглят от споразумението.\r\nАгенцията припомня, че Израел нанесе въздушни удари по ирански бази в Сирия на 9 и 30 април, при които загинаха ирански и сирийски военнослужещи, а Русия призова Израел да не дестабилизира района допълнително. Израел от своя страна на всяка цена се опитва да попречи на Иран и подкрепяната от тях шиитска групировка Хизбула да се установят трайно в Сирия и да застрашават непосредствено израелската територия.\r\n***Франция осъжда коментарите на Доналд Тръмп за терористичната атака в залата Батаклан през 2015 година, направени по време на негова реч пред Националната асоциация на притежателите на огнестрелно оръжие в Тексас в петък.\r\nНа конференцията американският президент казва: „Никой не притежава оръжие в Париж и ние всички си спомняме, че повече от 130 души (бяха убити - бел. ред.), плюс огромното количество хора, които бяха ужасно, ужасно ранени. Забелязвате, че никой не говори за тях“.\r\n„Те бяха брутално убити от малка група въоръжени терористи. Те имаха време да ги застрелят един по един“, след което Доналд Тръмп имитира стрелба и казва:“Бум. Ела тук. Бум, ела тук. Бум“.\r\nГоворителят на френското Министерство на външните работи Агнес фон дер Мул заявява: „Франция изразява твърдо неодобрение на коментарите на президента Тръмп относно атаките на 13 ноември 2015 в Париж и настоява за респект към паметта на жертвите“.\r\n***Повече от 1 600 са задържани в Русия по време на протестите срещу Владимир Путин, като само в Москва задържаните са над 700, като самият Алексей Навални е сред задържаните.\r\nПолицията е използвала палки срещу протестиращите, като е влачила по земята към полицейските автомобили в опит да разпръсне тълпата, събрала се на Пушкинския площад на многолюден протест срещу президента Владимир Путин преди встъпването му в четвърти президентски мандат в понеделник.\r\nПривърженици на Путин, облечени като казаци – паравоенна класа, която е служела като елитна кавалерия в Царска Русия, са навлезли сред протестиращите, като са използвали камшици и юмруци срещу участниците в протеста по данни на международната правозащитна организация Амнести Интернешънъл. \r\nДвама журналисти на AFP са видели да бъде използван за кратко някакъв газ, но не е станало ясно кой го е използвал.\r\n***Шест души от „Хамас“ са загинали при експлозия в централната част на Ивицата Газа.\r\nОт Министерството на здравеопазването на Палестинската автономия са потвърдили смъртта на шест души, като се съобщава за още трима ранени. От военното крило на групировката „Хамас“ са потвърдили, че става дума за техни членове. \r\nИнцидентът е станал по време на „сложна разузнавателна операция“ на бригадите „Езедин ал Касам“, като от групировката обвиняват за експлозията „ционисткият враг“, без да уточняват в какво точно обвиняват Израел.\r\n***Каталунските сепаратистки партии в парламента на областта подкрепят Карлес Пучдемон за президент и ще го номинират, въпреки че той се намира в момента в Германия, където очаква решението на германски съд дали да бъде екстрадиран в Испания, предава Reuters.\r\nСлед като се е срещнал с него в Берлин, говорител на групата на сепаратистите в местния парламент заявява, че те искат да го назначат за президент на областта до 14 май.\r\n„Ние искаме да гласуваме назначаването на Карлес Пучдемон, легитимен президент, този който бе посочен на изборите преди 14 май:, казва Едуард Пуйол пред репортерите в Берлин.\r\nТова ще бъде петият опит да бъде назначен нов регионален лидер на областта след като Мадрид наложи директно управление. Правителството на Марияно Рахой заявява, че ще обжалва новият закон, приет от каталунския парламент в петък, който разрешава на депутатите да изберат лидер, който не присъства на заседанието.\r\n***Сирийската армия си е върнала контрола върху шосето Хомс – Хама след шестгодишно прекъсване, пише вестник Al Watan.\r\nТова е станало благодарение на реализацията на споразумението за локално примирие в северните околности на Хомс.\r\nПо информация на вестника, бунтовниците, които са блокирали стратегическото шосе от 2012 година са напуснали своите позиции, предавайки на правителствените сили тежкото и средно въоръжение. Изданието отбелязва, че възстановяването на движението наавтомобили и камиони по шосето Хомс – Хама позволяват свързването на важни икономически райони от Централна Сирия със северната и южната част на страната.\r\n***Вулканът Килауеа продължава да изхвърля лава, образуват се нови пукнатини на Големия остров от Хавайския архипелаг.\r\nВулканът изригва от четвъртък след серия от земетресения, като сеизмичната активност нараства и в петък е регистрирано земетресение с магнитуд 6.9. Потоци от лава се спускат от кратера на вулкана към жилищни райони, като предизвикват локални пожари и са повредили три къщи, отдалечени на 19 километра от кратера. По повърхността на острова са се образували осем пукнатини. \r\nРазпоредена  е евакуацията на 1 700 заради изригването и високите нива на серен диоксид, които са токсични за населението. За жертви и ранени засега не се съобщава. Вулканът Килауеа е един от най-активните в света.\r\n***Алекс Фергюсън е претърпял мозъчна операция заради кръвоизлив. \r\nДългогодишният треньор на Манчестър Юнайтед е бил приет в тежко състояние в болница след мозъчен кръвоизлив. Извършена му е спешна операция, за да бъде спряно кървенето, за която се съобщава, че е успешна и семейството му около него и очаква неговото възстановяване.\r\nМанчесртър Юнайтед, чиито треньор е Фергюсън в продължение на 27 години, като се оттегля през 2013 направи следното съобщение: „Сър Алекс Фергюсън е претърпял спешна операция днес заради мозъчен кръвоизлив. Процедурата е минала много успешно, но той се нуждае от период на интензивни грижи, за да се оптимизира неговото възстановяване. Неговото семейство моли за опазване на семейната неприкосновеност по въпроса.“\r\nФергюсън, който е на 76 години е закаран с линейка от дома му в Уилмслоу до районната болница в Макълсфийлд в 9 часа сутринта, откъдето в последствие е транспортиран с полицейски ескорт до Кралската болница в Салфорд, където е започнато лечението и е извършена операцията.\r\nСпекулациите, че Алекс Фергюсън не се чувства добре започват, когато синът му Дарън, който е мениджър на Донкастър Роувърс, пропуска последния мач от Лига Едно срещу Уигън. От клуба съобщават: „Мениджъра на Роувърс Дарън Фергюсън няма да присъства на мача поради семейни причини“.\r\nАлекс Фергюсън е женен за съпругата си Кати от 1966 година, като двамата имат трима сина:Марк, Дарън и Джейсън.\r\nТова не е първият път, когато известният футболен специалист постъпва в болница поради сериозно заболяване – през 2003 година тое лекуван с сърдечен електрошок заради ритъмни нарушения.\r\nМножество известни настоящи и бивши играчи на Манчестър Юнайтед изразяват шока от новината в социалните мрежи и му пожелават бързо възстановяване.\r\n***Британският външен министър Борис Джонсън заминава на двудневно посещение в САЩ, за да обсъди иранското ядрено споразумение, ситуацията в Сирия и предстоящите разговори между САЩ и Северна Корея.\r\nДжонсън ще се срещне с вицепрезидента на САЩ Майк Пенс, съветника по националната сигурност Джон Болтън и конгресмени, отговарящи за външната политика.\r\n„При толкова много предизвикателства в световната политика Великобритания и САЩ нямат право на отклонение> Обединеното кралство, САЩ и европейските партньори се обединяват около усилията да ограничат този тип поведение, който прави Близкия Изток по-малко сигурно място – неговата киберактивност, подкрепата му за групи като „Хизбула“ и неговата опасна ракетна програма“, заявява Джонсън.", "date": "2018.05.06", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/06/2518670/predstoyashti-sabitiya-v-stranata-za-6-may-agentsiya-fokus.html", "text": "*** \r\nОт 09.00 часа пред Паметника на незнайния воин ще се проведе празничния водосвет на бойните знамена по повод Деня на храбростта и празник на Българската армия – 6 май. \r\n*** \r\nОт 10.00 часа на площад „Княз Александър I“ започва военният парад на Българската армия. \r\n***  \r\nОт 12.00 часа пред сградата на Администрацията на президента на Република България ще бъде извършена тържествена смяна на почетния гвардейски караул. \r\n*** \r\nОт 11.00 часа, в местност, намираща се на изхода на Асеновград, по пътя за Кърджали, с конни надбягвания продължават събитията от празничната програма на Община Асеновград по повод 6 май. Тържествата на този ден ще започнат в 11.30 часа на пл. „Акад. Николай Хайтов“ в града със слово на командира на Четвърти артилерийски полк в Асеновград и с тържествен ритуал по издигане на националното знаме. Малко след това, около 11.40 часа, на площада ще започне празничен концерт. \r\n*** \r\nОт 11.30 часа - на площад „Св. Св. Кирил и Методий”, представителни блокове с бойните знамена на военни формирования от Бургаския гарнизон ще участват във военен ритуал „Водосвет и благославяне на бойните знамена”.\r\nНегово Високопреосвещенство Сливенския митрополит Йоаникий ще благослови бойните знамена и представителните части.\r\n*** \r\n12.30 часа от площад \"Тройката\" марш на ловците. В чест на 145 години от рождението на композитора Георги Шагунов, членовете на Сдружение \"Общество за духовни изяви\" и Сдружението на ловците и риболовците. \r\n*** \r\n17.00 часа - Чудотворната икона Света Богородица \"Скоропослушница\" е в Бургас.\r\n*** \r\nОт 9.00 часа в храм ''Св. Атанасий'' ще се отслужи тържествена литургия за Свети Георги Победоносец. \r\n*** \r\nОт 10.00 часа на пл. \"Св. Св. Кирил и Методий\" ще бъде отслужен водосвет и благославяне на бойните знамена. \r\n*** \r\nОт 10.40 часа по маршрут от площад „Св. св. Кирил и Методий“, по бул. „Мария Луиза“, до Паметника на приморци, загинали в Сръбско-Българската война 1885г. ще има шествие. \r\n*** \r\nОт 11.00 часа на Паметника на приморци  ще се проведе военен ритуал по поднасяне на венци и цветя. \r\n*** \r\nОт 14.00 часа в парк „Света гора“ ще се проведе инициатива на ''TurnovoRuns'' „Бягане в най-зеления коридор“.  \r\n*** \r\nОт 21.00 часа от площад „Цар Асен I” ще може да се наблюдава Аудиовизуалният спектакъл „Царевград Търнов – звук и светлина“ – безплатна прожекция по случай Деня на храбростта и празник на Българската армия – 6 май. \r\n*** \r\nВ Хотел „Рачев Болярски Резиденс“ в село Арбанаси ще се проведе 11-та Световна конференция на малината на IRO /Международна организация на\r\nмалинопроизводителите.\r\n***  \r\nОт 11.00 часа на площада пред читалището ще се проведе празничен концерт „Гергьовска люлка“. \r\n*** \r\nОт 12.30 часа в спортна зала „Фестивална” заместник-кметът на Община Видин Венци Пасков ще награди победителите във финалите по баскетбол за юноши от ХI-ХII клас от 34-те държавни ученически игри.\r\n*** \r\nОт 15:30 часа кметът на Община Видин Огнян Ценков ще приветства участниците в Международния фолклорен фестивал „Гергьовден” в с. Антимово.\r\n***  \r\nОт 11.00 часа пред НЧ „Развитие 1869“ ще се проведе концерт на духовия оркестър при читалището. \r\n***  \r\nОт 12.00 часа пред паметника на загиналите във войните, който се намира на ул. „Александър Стамболийски” в гр. Гоце Делчев, с полагане на венци и цветя пред паметника на загиналите във войните ще бъде отбелязан Денят на храбростта и Българската армия.\r\n***  \r\nОт 10.00 часа на площад „Свобода” ще бъде отбелязан Деня на храбростта и празник на българската армия.\r\n*** \r\nОт 11.00 часа на централния площад „К. Величков“ в Пазарджик започва празничен концерт по повод 6 май.\r\n***  \r\nОт 09.00 часа пловдивският митрополит Николай ще оглави богослужение за Гергьовден в град Брацигово. Владиката ще отслужи архиерейска света литургия в храм „Св. Йоан Предтеча”. \r\n*** \r\nВ 9.00 часа в храм „Свети Георги“ в Пещера започва празнична литургия. В 10.30 часа започва концерт по повод празника на града.\r\n***  \r\nОт 20.30 часа на площад „България“ ще започне тържествена заря проверка, в която ще участва 61 Стрямска механизирана бригада под командването на бригаден генерал Пламен Йорданов. Строят ще приеме председателят на Народното събрание Цвета Караянчева. Концертната програма в центъра на града ще започне в 19.00 часа. \r\n***  \r\nОт 10.15 часа от пл. „Алеко“ до пл. „Велешана“,  пред паметника на 33-ти Свищовски полк, ще тръгне  парад – общоградско шествие по повод Деня на храбростта и празник на Българската армия.\r\n*** \r\n От 10.30 часа  на пл. „Велешана“, пред паметника на 33-ти Свищовски полк, тържествено ще бъде отбелязан Деня на храбростта и празник на Българската армия.\r\n*** \r\nОт 11.30 часа в градската градина ще се проведе Празничен концерт на Духовия оркестър към 55-ти Инженерен полк – Белене по повод Деня на храбростта и празник на Българската армия. \r\n*** \r\nОт 11.30 часа край параклиса \"Св. Георги\" в подножието на \"Бармук баир\" Сдружение \"Св. Георги Победоносец\" - Сливен организира за пета година празник \"На хубав ден Гергьовден\". \r\n***  \r\nОт 15.00 часа на стадиона в село Жельо войвода ще се проведат народни борби. \r\n***  \r\nОт 11.00 часа пред санаториума председателят на ПГ на ГЕРБ и зам.-председател на партията Цветан Цветанов ще бъде гост на празника на Община Баните и на минералната вода.\r\n***  \r\nОт 11.00 часа, пред паметника на Незнайния воин, площад \"Свобода\", Община Хасково и Военно формирование 52740 организират тържествено честване по повод Деня на храбростта и празника на българската армия. \r\n***  \r\nОт 10.00 часа на площада пред читалището ще се проведе празник „ Гергьовден- Ден на село Мадара“. \r\n***  \r\nОт 10.30 часа на площада пред Община Ямбол  ще се състои  тържествен ритуал по случай 6-ти май.", "date": "2018.05.06", "title": "Предстоящи събития в страната за 6 май (Агенция „Фокус“)"}
{"url": "http://www.focus-news.net/news/2018/05/06/2518666/bbc-livan-shte-provede-parvite-parlamentarni-izbori-ot-pochti-desetiletie.html", "text": "Ливан ще проведе първите парламентарни избори от почти десетилетие, предава BBC.\r\nПоследните парламентарни избори в Ливан са проведени през 2009 година, след които парламентът на страната удължава два пъти мандата – заради нестабилността в Сирия и заради реформа на изборното законодателство. \r\nПроменя се избирателната система – преминава се към пропорционална избирателна система с партийни листи, намалява се броят на избирателните райони и за първи път се разрешава на ливанците живеещи извън страната да гласуват.\r\nИзборите започват в 7 часа местно време (съвпада с българското – бел. ред.). Официалните резултати се очакват не по-рано от понеделник или вторник, но според анализатори раннио детайли ще станат известни още в нощта след изборите.\r\n„Хизбула“ – въоръжена групировка със сериозно политическо влияние в страната, считана за терористична организация от САЩ и други страни се готви да увеличи парламентарното си присъствие. Юлиян Марков", "date": "2018.05.06", "title": "BBC: Ливан ще проведе първите парламентарни избори от почти десетилетие"}
{"url": "http://www.focus-news.net/news/2018/05/06/2518672/predstoyashti-mezhdunarodni-sabitiya-za-6-may-april-agentsiya-fokus.html", "text": "Държавният глава на Турция Реджеп Тайип Ердоган ще участва в мащабен предизборен митинг, на който ще представи подробности за програмата на партията си. \r\n*** Председателят на Европейския съвет Доналд Туск пристига на посещение в Словения. \r\n*** В Лисабон ще се състои церемонията по откриването на песенния конкурс „Евровизия“. \r\n*** В Ливан се провеждат парламентарни избори. \r\n*** В Тунис се провеждат първи местни избори след революцията. \r\n***", "date": "2018.05.06", "title": "Предстоящи международни събития за 6 май април (Агенция \"Фокус\")"}
{"url": "http://www.focus-news.net/news/2018/05/06/2518667/voice-of-america-atentatori-samoubiytsi-atakuvat-rezidentsiyata-na-direktora-na-politsiyata-v-kandahar.html", "text": "Трима атентатори-самоубийци атакуват в петък дома на директора на полицията в Кандахар, съобщават провинциалните власти, цитирани от радио Voice of America.\r\nНападението е извършено в петък през нощта, като единият от атентаторите се взривил на пропускателния пункт пред дома на директора, а другите двама са нападнали полицаите, охраняващи резиденцията, като престрелката е продължила около час, като и тримата атентатори са убити. Загинали са и двама полицаи.\r\nДиректорът на полицията генерал Разик е бил по това време в Кандахар. Той и членовете на семейството му не са пострадали. Никоя групировка не е поела отговорност за нападението.", "date": "2018.05.06", "title": "Voice of America: Атентатори-самоубийци атакуват резиденцията на   директора на полицията в Кандахар"}
{"url": "http://www.focus-news.net/news/2018/05/06/2518662/reuters-donald-tramp-obsazhda-iranskoto-yadreno-sporazumenie-po-telefona-s-tereza-mey.html", "text": "Американският президент обсъжда по телефона иранското ядрено споразумение с британския премиер Тереза Мей преди посещението на външния министър на Великобритания Борис Джонсън във Вашингтон, предава Reuters.\r\nДоналд Тръмп е заявил, че ще обяви своята позиция по иранското ядрено споразумение до 12 май. Според анализатори все още не е изключено американския президент да намери начин да остави САЩ в споразумението, по което страни са още Великобритания, Франция, Германия, Русия и Китай от една страна и Иран от друга страна.\r\nДвамата са разговаряли още за Северна Корея , като Доналд Тръмп е подчертал, че целта на бъдещата среща с Ким Чен-ун ще бъде денуклеаризацията на Корейския полуостров. Юлиян Марков", "date": "2018.05.06", "title": "Reuters: Доналд Тръмп обсъжда иранското ядрено споразумение по телефона с Тереза Мей"}
{"url": "http://www.focus-news.net/news/2018/05/06/2518673/nimh-shte-preobladava-slanchevo-vreme-maksimalnite-temperaturi-shte-sa-mezhdu-24-i-29.html", "text": "Днес ще преобладава слънчево време. Около и след обяд, и преди полунощ над Западна и Централна България ще се развива купеста и купесто-дъждовна облачност. На много места ще има краткотрайни, в отделни планински райони интензивни валежи с гръмотевици и временно усилване на вятъра. Възможни са градушки. Ще духа слаб до умерен североизточен вятър. Температурите ще започнат да се понижават и максималните ще са между 24° и 29°, за София – около 24°. \r\nТова съобщи за Агенция \"Фокус\" дежурният синоптик Боряна Маркова от Националния институт по метеорология и хидрология (НИМХ) към Българската академия на науките (БАН). \r\nАтмосферното налягане е и ще остане малко по-ниско от средното за май.  \r\nПо Черноморието ще преобладава слънчево време, след обяд с временни увеличения на облачността. На отделни места ще превали и прегърми. Ще духа до умерен североизточен вятър. Максимални температури на въздуха: 21°-24°. Температурата на морската вода е 16°-18°. Вълнението на морето ще е около 2 бала.\r\nВ планините ще се развива купесто-дъждовна облачност и на много места ще има краткотрайни, в отделни райони интензивни валежи и гръмотевични бури. Ще духа умерен, по билата временно силен североизточен вятър. Максимална температура на височина 1200 метра около 17°, на 2000 метра – около 10°.", "date": "2018.05.06", "title": "НИМХ: Ще преобладава слънчево време - максималните температури  ще са между 24° и 29°"}
{"url": "http://www.focus-news.net/news/2018/05/06/2518650/ria-novosti-sasht-otmenyat-bezmitniya-vnos-na-155-vida-ukrainski-stoki.html", "text": "САЩ са взели решение да преустановят действието на Генералната система за търговски преференции за 155 вида украински стоки, съобщават от пресслужбарта на Министерството на икономическото развитие на Украйна, цитирана от РИА Новости.\r\n„Правото на безмитен внос не се разпространява, в частност, върху някои видове продукция на хранителната, леката, дървообработващата промишленост и машиностроенето. Ограниченията са въведени на 26 април. Министерството на икономическото развитие се намира в постоянен контакт с правителството на САЩ и работи по решаването на проблема“, се казва в изявлението.\r\nАгенцията припомня, че през юли 2015 година Украйна получава право за безмитен износ на около пет хиляди стоки – основно минерални суровини, строителен камък, бижутерийни изделия, както и селскостопанска продукция, риба и химически изделия.\r\nПрез декември миналата година Президентът на САЩ Доналд Тръмп преустановява безмитния внос по отношение на някои видове стоки, като за причина се посочват недостатъчните мерки за опазване на интелектуалната собственост от украинска страна. Юлиян Марков", "date": "2018.05.06", "title": "РИА Новости: САЩ отменят безмитния внос на 155 вида украински стоки"}
{"url": "http://www.focus-news.net/news/2018/05/06/2518674/a1on-makedoniya-chernogorskata-kompaniya-tara-predstavi-novata-si-avtomatichna-karabina-na-izlozhenie-v-malayziya.html", "text": "Черногорската оръжейна компания „Тара“ представи новата си автоматична карабина TM-9 на оръжейно изложение в малайзийската столица Куала Лумпур, предава скопския телевизионен канал „A1oN“.\r\n„Пушката, предназначена за охранителни услуги, е 9x19 калибър, а в нейното производство са ангажирани експерти от Австрия, Германия и Сърбия“, заяви пред местно радио директорът Радойе Клевич. „Тара“ на изложението представи и 7.62 калибър пушки TM-10. както и пистолета TM-9. Виктор Турмаков", "date": "2018.05.06", "title": "„A1oN“ (Македония): Черногорската компания „Тара“ представи новата си автоматична карабина на изложение в Малайзия"}
{"url": "http://www.focus-news.net/news/2018/05/06/2518671/niggg-slab-trus-e-registriran-v-gartsiya-v-blizost-do-granitsata-s-balgariya.html", "text": "Слаб трус е регистриран в Гърция в близост до границата с България. Това сочи справка на сайта на Националния институт по геофизика, геодезия и география (НИГГГ) към Българската академия на науките (БАН). Земетресението е отчетено на 5 май 2018 г. около 21.00 часа. Трусът е с магнитуд 2.0 по Рихтер и с дълбочина  15.5 км. Епицентърът на земетресението е в района между селата Синиково и Лъджа, Западна Тракия в Гърция.", "date": "2018.05.06", "title": "НИГГГ: Слаб трус е регистриран в Гърция в близост до границата с България"}
{"url": "http://www.focus-news.net/news/2018/05/06/2518679/sofiya-vavezhda-se-vremenna-organizatsiya-na-dvizhenieto-vav-vrazka-s-podmyana-na-osvetitelni-tela-na-okolovrastniya-pat-na-grada.html", "text": "Въвежда се временна организация на движението във връзка с подмяна на осветителни тела на Околовръстния път на града. Това съобщиха от пресцентъра на Столична община. Във връзка с подмяна на уличното осветление на Околовръстен път се налага временно стеснение на движението в определени участъци, както следва: \r\n- От 8.00 часа в участъка от разклона за кв. “Драгалевци“ до отклонението за кв. “Симеоново“; \r\n- на 7 май 2018 г. от 8.00 часа от отклонението за кв. “Симеоново“ до ж.к. “Младост“ 4.", "date": "2018.05.06", "title": "София: Въвежда се временна организация на движението във връзка с подмяна на осветителни тела на Околовръстния път на града"}
{"url": "http://www.focus-news.net/news/2018/05/06/2518669/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-i-lesovo.html", "text": "На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход за товарни. Това съобщиха от пресцентъра на Главна дирекция \"Гранична полиция\".  Информацията за трафика е към 6.00 ч. На останалите гранични пунктове трафикът е нормален. От \"Гранична полиция\" напомнят, че непълнолетни български граждани, излизащи от страната с единия родител или без родителите си, трябва да бъдат снабдени с нотариално заверено съгласие от отсъстващия родител. От дирекцията препоръчват да носят оригинал и копие на този документ, като копието остава на граничния пункт.", "date": "2018.05.06", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\" и \"Лесово\""}
{"url": "http://www.focus-news.net/news/2018/05/06/2518663/ria-novosti-evrosayuza-nastoyava-za-nezabavno-osvobozhdavane-na-zadarzhanite-mirni-demonstranti-i-zhurnalisti.html", "text": "Европейският съюз очаква от руските власти да изпълняват международните правни нормивъв връзка с задържането на участниците в протестни акции и да освободят мирните демонстранти и журналистите, предава РИА Новости.\r\nПо-рано радио „Эхо Москвы“ съобщава за задържането на четирима журналисти в Санкт Петербург, но информацията не е потвърдена от официалните власти\r\nПо мнението на представителите на ЕС „дори някои от демонстрациите да не са били разрешени, това не може да служи за оправдание за масови задържания“. Юлиян Марков", "date": "2018.05.06", "title": "РИА Новости: Евросъюза настоява за незабавно освобождаване на задържаните мирни демонстранти и журналисти"}
{"url": "http://www.focus-news.net/news/2018/05/06/2518681/smolyan-zam-predsedatelyat-na-gerb-tsvetan-tsvetanov-shte-bade-gost-na-praznika-na-obshtina-banite.html", "text": "Председателят на ПГ на ГЕРБ и зам.-председател на партията Цветан Цветанов ще бъде гост на празника на Община Баните и на минералната вода. Това съобщиха от пресцентъра на ПП ГЕРБ. Официалното откриване на инициативата ще се проведе от 11.00 часа пред санаториума в селото.\r\nНа събитието ще присъстват още евродепутатът от ГЕРБ/ЕНП Владимир Уручев, народният представител от ГЕРБ д-р Красимир Събев и областният координатор на ГЕРБ и кмет на Смолян Николай Мелемов.", "date": "2018.05.06", "title": "Смолян: Зам.-председателят на ГЕРБ Цветан Цветанов ще бъде гост на празника на община Баните"}
{"url": "http://www.focus-news.net/news/2018/05/06/2518682/sofiya-vavezhda-se-organizatsiya-na-dvizhenieto-vav-vrazka-s-tarzhestvenoto-chestvane-na-denya-na-hrabrostta-i-praznika-na-balgarskata-armiya.html", "text": "Въвежда се организация на движението в София във връзка с тържественото честване на Деня на храбростта и празника на българската армия. Това съобщиха от пресцентъра на Столична община.\r\nЗабранява се престоят и паркирането на пътни превозни средства, както следва: \r\n- От 07.00 до 12.30 часа, както следва: \r\n- на ул. „Оборище” между ул. „Г.С. Раковски” и бул. „Васил Левски” и да се закрият базарите за художествени изделия; \r\n- на ул. „11-ти август” между бул. „Кн. Ал. Дондуков” и пл. „Св. Ал. Невски”; \r\n- на ул. „15-ти ноември” между бул. „Цар Освободител” и пл. „Св. Ал. Невски”; \r\n- на ул. „Московска” между бул. „Васил Левски” и бариерата на британското посолство; \r\n-  на ул. „Леге” между ул. „Съборна” и пл. „Атанас Буров”; \r\n- на ул. „Кн. Александър І” между ул. „Съборна” и пл. „Кн. Александър І”; \r\n- на пл. „Николай Гяуров”; \r\n- на всички паркинги на пл. „Княз Александър І”; \r\n- на паркинга на пл. „Атанас Буров”; \r\n- на паркинга на ул. „Княз Александър І” между бул. „Цар Освободител” и ул. „Московска”. \r\nОт 08.00 часа до приключване на събитието на  ул. „Милин камък” между бул. „Джеймс Баучер” и бул. „Свети Наум”. \r\nЗабранява се влизането в двете посоки на пътни превозни средства, както следва: \r\nОт 07.30 часа до завършване на мероприятията, както следва: \r\n- ул. „Оборище” между ул. „Г.С.Раковски” и бул. „Васил Левски”; \r\n- ул. „11-ти август” между бул. „Кн. Ал Дондуков” и пл. „Св. Александър Невски”; \r\n- ул. „15-ти ноември” между бул. „Цар Освободител” и пл. „Св. Александър Невски”; \r\n- ул. „Московска” между бул. „Васил Левски” и ул. „Кн. Александър І”; \r\n- бул. „Цар Освободител” между бул. „Г.С.Раковски” и пл. „Независимост”; \r\n- ул. „Аксаков” между ул. „Г.С.Раковски” и ул. „Дякон Игнатий”; \r\n- ул. „Г. Бенковски” между ул. „Аксаков” и бул. „Цар Освободител”; \r\n- ул. „ Леге” между ул. „Съборна”и бул. „Цар Освободител”; \r\n- ул. „Кн. Александър І” между ул. „Съборна” и бул. „Цар Освободител”.", "date": "2018.05.06", "title": "София: Въвежда се организация на движението във връзка с тържественото честване на Деня на храбростта и празника на българската армия"}
{"url": "http://www.focus-news.net/news/2018/05/06/2518657/evening-standard-frantsiya-reagira-ostro-na-izkazvane-na-donald-tramp-pripomnyashto-tragediyata-v-zala-bataklan.html", "text": "Франция реагира остро на изказване на Доналд Тръмп, припомнящо трагедията в зала Батаклан, след като американският президент имитира с жестове стрелбата в залата, пише лондонският Evening Standard.\r\nФренският външен министър Жан-Ив Дриан изразява „твърдо неодобрение“ на поведението и думите на Тръмп като защитава френската политика за контрол върху оръжията.\r\nВ изявлението на Дриан се казва, че „статистиките няма да ни накарат да променим френската политика за контрол на оръжията“, а данните от САЩ показват по-големи стойности на въоръжено насилие.\r\n„Свободното разпространение на оръжия в обществото не представлява защита от терористични атаки, а обратното – ги улеснява“\r\nТова е най-сериозната критика по адрес на Доналд Тръмп, откакто Еманюел Макрон стана президент на Франция. Юлиян Марков", "date": "2018.05.06", "title": "Evening Standard: Франция реагира остро на изказване на Доналд Тръмп, припомнящо трагедията в зала Батаклан"}
{"url": "http://www.focus-news.net/news/2018/05/06/2518675/prezidentat-rumen-radev-shte-vzeme-uchastie-v-chestvaniyata-za-denya-na-hrabrostta-i-praznika-na-balgarskata-armiya.html", "text": "Президентът и върховен главнокомандващ на Въоръжените сили Румен Радев ще вземе участие в тържествената програма за отбелязване на Деня на храбростта и празник на Българската армия. Това съобщиха от прессекретариата на държавния глава. В 9.00 часа държавният глава ще участва в тържествения водосвет на бойните знамена и знамената светини на Българската армия и ще положи венец пред Паметника на Незнайния воин на пл. „Свети Александър Невски“ в София. В 10.00 часа президентът Румен Радев ще приеме почетния строй на представителните части на Българската армия на пл. „Княз Александър I“ в столицата. Държавният глава ще произнесе тържествено слово по случай Деня на храбростта и празника на Българската армия. \r\nОт 10.30 часа ще се проведе традиционният Гергьовденски парад на Въоръжените сили.", "date": "2018.05.06", "title": "Президентът Румен Радев ще вземе участие в честванията за Деня на храбростта и празника на Българската армия"}
{"url": "http://www.focus-news.net/news/2018/05/06/2518677/predsedatelyat-na-narodnoto-sabranie-tsveta-karayancheva-i-narodni-predstaviteli-shte-uchastvat-v-tarzhestvata-po-povod-denya-na-hrabrostta-i-praznik-na-balgarskata-armiya.html", "text": "Председателят на Народното събрание Цвета Караянчева и народни представители ще участват в тържествата по повод Деня на храбростта и празник на Българската армия. Това съобщиха от пресцентъра на Народното събрание.\r\nВ 09.00 часа председателят на парламента ще бъде на празничния водосвет на бойните знамена пред паметника на Незнайния воин в София. По-късно Цвета Караянчева ще присъства на традиционния военен парад на представителните части на Българската армия на площад \"Княз Александър Първи\".", "date": "2018.05.06", "title": "Председателят на Народното събрание Цвета Караянчева и народни представители ще участват в тържествата по повод Деня на храбростта и празник на Българската армия"}
{"url": "http://www.focus-news.net/news/2018/05/06/2518684/eadaily-deset-iztrebitelya-mig-31-s-raketi-kinzhal-sa-veche-na-boyno-dezhurstvo-v-rusiya.html", "text": "Руският заместник-министър на отбраната Юрий Борисов съобщи, че десет изтребителя-прехващачи МиГ-31 с хиперзвукови ракети „Кинжал“ за преодоляване на противоракетна отбрана са вече застъпили опитно-бойно дежурство и са готови за употреба, предава  EADaily.\r\n„МиГ-31 – носителят е самолетът, който е най-добре приспособен да изстреля тази ракета на нужната височина. Днес десет самолета стоят на опитно-бойно дежурство и са готови да бъдат използвани според ситуацията“, заяви Борисов. Известно е, че изтребителите с ракетен комплекс „Кинжал“ ще участват на парада на 9 май в Москва.\r\nЗа първи път за този тип оръжие съобщи на 1 март президентът на Русия Владимир Путин. По време на реч пред Федералното събрание той представи най-новите видове руско въоръжение, което няма аналог по света. Виктор Турмаков", "date": "2018.05.06", "title": "EADaily: Десет изтребителя МиГ-31 с ракети „Кинжал“ са вече на бойно дежурство в Русия"}
{"url": "http://www.focus-news.net/news/2018/05/06/2518676/premierat-boyko-borisov-shte-uchastva-v-otbelyazvaneto-na-hramoviya-praznik-na-manastira-sv-vmch-georgi-zograf-v-sveta-gora.html", "text": "Министър-председателят Бойко Борисов ще участва в традиционното честване на празника на манастир „Св. вмч. Георги Зограф” в Света гора, съобщиха от правителствената информационна служба. Той ще присъства на литургията и литийното шествие до малкия храм “Св. Георги”.\r\nПремиерът ще присъства и на откриването на Южното манастирско крило, за чието възстановяване българското правителство отпусна 940 000 лева през миналата година. Предвидена е и среща между българския министър-председател и духовното ръководство на Света гора.\r\nВ делегацията, ръководена от премиера Борисов, са включени министрите Владислав Горанов, Николай Нанков, Кирил Ананиев, Ивайло Московски и Боил Банов.", "date": "2018.05.06", "title": "Премиерът Бойко Борисов ще участва в отбелязването  на храмовия празник на манастира  „Св. вмч. Георги Зограф” в Света гора"}
{"url": "http://www.focus-news.net/news/2018/05/06/2518687/vrachanskiyat-mitropolit-grigoriy-shte-oglavi-bogosluzheniyata-za-hramoviya-praznik-na-manastira-sv-velikomachenik-sv-georgi-zograf-na-sveta-gora.html", "text": "Когато Православната църква прославя светия великомъченик Георги Победоносец, ежегодно за българската светиня манастира „Св. Вмчк Георги Зограф” на Света гора, Атон, от България заминава църковно-държавна делегация, която се включва в честването на празника. Тази година начело на делегацията, по решение на Светия Синод на Българската православна църква, ще бъде Негово високопреосвещенство Врачанският митрополит Григорий. Той ще оглави богослуженията в прослава на св. Великомъченик Георги Победоносец и патрон на манастира, предаде репортер на Агенция „Фокус“. Българската държавност ще бъде представена на възможно най-високо ниво. Държавната ни делегация води лично министър-председателят Бойко Борисов. \r\nБлагодарение на усилията, положени през последните години от монашеското братство, ръководено от Негово високопреподобие схиархимандрит Амвросий - игумен на светата обител, в нея са извършени мащабни строителни дейности. Венецът на многобройните подобрения в манастира е новият архондарик, въпреки че не трябва да се забравят и другите подобрения като укрепителните стени, започналото реновиране на почти всички манастирски сгради и пр. Но най-важното е, че монашеското братство остава верен крепител на светата православна вяра и денонощно отправя своите молитви за добруването на българския народ и всички православни християни. \r\nНикола ПЕТКОВ", "date": "2018.05.06", "title": "Врачанският митрополит Григорий ще оглави богослуженията за храмовия празник на манастира \"Св. великомъченик св. Георги Зограф\" на Света гора"}
{"url": "http://www.focus-news.net/news/2018/05/06/2518678/darzhavniyat-glava-rumen-radev-shte-otdade-pochit-pred-balgarskiya-voenen-memorial-v-novo-selo-republika-makedoniya.html", "text": "След като вземе участие в тържествената програма за отбелязване на Деня на храбростта и празник на Българската армия в град София, от 12.30 часа държавният глава Румен Радев ще присъства на възпоменателна церемония по случай 6 май на българския военен мемориал в Ново село, Република Македония. Това съобщиха от прессекретариата на държавния глава.", "date": "2018.05.06", "title": "Държавният глава Румен Радев ще отдаде почит пред българския военен мемориал в Ново село, Република Македония"}
{"url": "http://www.focus-news.net/news/2018/05/06/2518689/pernik-s-obichaya-premuz-i-praznichna-programa-v-obshtinata-shte-bade-otbelyazan-gergyovden.html", "text": "С обичая „Премуз“ и празнична програма в общината ще бъде отбелязан Гергьовден. Това съобщиха от пресцентъра на Община Перник. В село Дивотино празникът ще започне в 9.00 часа в местността Герен. По-късно в 10.00 часа ще има курбан в кв. „Бела вода“ пред черквата „Св. Георги“, а преди това ще бъде отслужена и литургия. В 10.00 часа е началото на празника в село Богданов дол. В центъра на село Вискяр и в местността Старо село в село Драгичево веселието ще започне в 11.00 часа. По традиция празникът ще бъде отбелязан и в Радуй, програмата е от 12.00 часа. \r\nОбщина Перник и Общински комплекс Дворец на културата организират Гергьовденски концерт, посветен на големия празник, с участието на Духовия оркестър с диригент Трифон Трифонов. Проявата ще започне от 11.30 часа пред Двореца.", "date": "2018.05.06", "title": "Перник: С обичая „Премуз“ и празнична програма в общината ще бъде отбелязан Гергьовден"}
{"url": "http://www.focus-news.net/news/2018/05/06/2518685/sofiya-s-voenen-parad-shte-bade-otbelyazan-denyat-na-hrabrostta-i-praznik-na-balgarskata-armiya.html", "text": "Денят на храбростта и празник на Българската армия ще бъде отбелязан с военен парад. Това съобщиха от пресцентъра на Министерство на отбраната. По повод 140-та годишнина от създаването на Българската армия във военния парад ще участват  над 1600 военнослужещи от Въоръжените сили, ще бъдат представени 52 верижни и колесни бойни машини на Сухопътните и зенитно-ракетни войски, както и 14 вертолета и самолета на Военновъздушните сили. \r\nВоенният парад ще започне от 10.00 ч. на площад „Княз Александър I” в столицата. Командващ парада е командирът на Сухопътните войски генерал-майор Михаил Попов. По традиция парадът ще бъде открит от вертолет „Ми–17” на Военновъздушните сили,  носещ националния флаг на Република България. При изпълнението на Националния химн по време на парада ще бъдат изпълнени 20 артилерийски салюта.\r\nВъв военния парад ще участват Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част със знамената-светини и представителните блокове с бойните знамена на: Военна академия „Г. С. Раковски”, Националната гвардейска част, Националния военен университет „Васил Левски”, Сухопътните войски, Военновъздушните сили, Военноморските сили,  68-ма бригада „Специални сили” и Мобилната комуникационно-информационна система (КИС), подчинена на Съвместното командване на силите. За първи път във военния парад на 6 май ще участва и представителен блок на Армията на Република Македония.\r\nСлед представителните блокове на парада ще преминат в различни формации самолети и вертолети, които са на въоръжение във вертолетната, транспортната, учебната, щурмовата и изтребителната българска военна авиация. Над площад „Княз Александър I“ ще прелетят вертолети Ми-24 и АS-532 AL „Cougar”, военно-транспортен самолет C-27J „Spartan”, учебните самолети  L-39ZA и „Пилатус“  РС9М и бойните самолети Су-25 и МиГ-29.  \r\nНа военния парад ще бъдат представени различни типове бойна техника, на въоръжение в Българската армия: танк Т-72, 122 - мм самоходна гаубица „2С-1” - „Гвоздика“, бойни машини на пехотата - БМП-1 и БМП-23, 120 мм самоходна минохвъргачка Б1–11 „Сани”, бронетранспортьор (БТР) 60ПБ, зенитно-ракетен комплекс „ОСА”-AK, 152-мм оръдие гаубица Д-20, реактивна система за залпов огън БМ-21 „Град”, тактически ракетен комплекс „Точка”, бронирани леки автомобили с повишена проходимост „Мерцедес” G 270, бронирана машина „Хамър”, бойни бронирани колесни машини „Commando seleсt” и „Guardian”, пускови установки от зенитно-ракетен комплекс С-300 (SA-10) и транспортно-зареждащи машини за зенитно-ракетни комплекси С-125 (SA-3) и С-200 (SA-5).\r\nВ 12.00 ч. пред сградата на Администрацията на президента на Република България ще бъде извършена тържествена смяна на почетния гвардейски караул.\r\nОтбелязването на Деня на храбростта и празника на Българската армия ще започне на 6 май от 9.00 ч. с водосвет на бойните знамена и знамената-светини пред паметника на Незнайния воин. Той ще бъде отслужен от Негово Преосвещенство Мелнишкият епископ Герасим. \r\nВ честванията на празника ще участват президентът и върховен главнокомандващ въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия. Поканени са да присъстват представители на държавното ръководство, Дипломатическия корпус, военно-патриотичните съюзи. Официални гости на тържествата, посветени на Деня на Храбростта и празник на Българската армия, ще бъдат заместник-министърът на отбраната на Република Македония Беким Максути и началникът на Генералния щаб на Армията на Република Македония генерал-лейтенант Методия Величковски. Биографични данни на командващия парада генерал-майор Михаил Попов – командир на Сухопътните войски\r\nГенерал-майор Михаил Попов е роден на 23 декември 1963 година в Сливен. Завършил е Висшето народно военно училище „Васил Левски”, Военна академия „Г.С. Раковски ” и Военен колеж на Сухопътните войски на САЩ.\r\nСлужбата си като офицер от Българската армия започва през 1985 година. През годините последователно преминава през всички командни длъжности от командир на разузнавателен взвод до командир на Сухопътните войски. \r\nГенерал-майор Михаил Попов е офицер с отличен командирски опит и професионална подготовка, военен парашутист I клас.\r\nЗа заслугите му към отбраната на страната и развитието на Българската армия е награждаван с поименно лично оръжие от министъра на отбраната на Република България, с бронзов медал от министъра на отбраната на Полша, предметни награди и грамоти. Владее английски език.", "date": "2018.05.06", "title": "София: С военен парад ще бъде отбелязан Денят на храбростта и празник на Българската армия"}
{"url": "http://www.focus-news.net/news/2018/05/06/2518683/the-washington-post-severna-koreya-saobshti-che-sasht-razvalyat-obstanovkata-na-razvedryavane-predi-sreshtata-na-visoko-ravnishte.html", "text": "Северна Корея разкритикува САЩ за това, което определя като „подвеждащи“ твърдения от тяхна страна, че политиката на Вашингтон на максимален политически натиск и санкции са нещото, което е докарало Пхенян на преговорната маса, пише   The Washington Post.\r\nПрессекретар на севернокорейското министерство на отбраната предупреди , че подобни твърдение са „опасен опит“ да се провали разведряването, след като севернокорейския лидер Ким Чен-ун се срещна преди дни с южнокорейския президент Мун Джей-ин. \r\n„САЩ нарочно се опитват да провокират Корейската народнодемократична република във времена, в които ситуацията на Корейския полуостров отива към мир и сдобряване“, заяви прессекретарят. \r\nОчаква се Ким Чен-ун и президентът на САЩ Доналд Тръмп да се срещнат в края на месец май. Виктор Турмаков", "date": "2018.05.06", "title": "The Washington Post: Северна Корея съобщи, че САЩ развалят обстановката на разведряване преди срещата на високо равнище"}
{"url": "http://www.focus-news.net/news/2018/05/06/2518688/yambol-litiyno-shestvie-i-voenen-marsh-organizirat-v-grada.html", "text": "Общоградско честване на Гергьовден, Деня на храбростта и празник на Българската армия организират в Ямбол, съобщиха от пресцентъра на Община Ямбол. Отбелязването на деня на Св. вмчк. Георги Победоносец ще започне с отслужването на празничната Света литургия в храм „Св. вмчк. Георги Победоносец“, след което в 10.00 часа от църквата ще тръгне лития с иконата с вградена частица от мощите на светеца. Процесията ще премине по маршрут: ул. „Св. Георги“, „Ат. Кратунов“, „Индже войвода“, „Г. Дражев“, „Цар Ив. Александър“, пл. „Освобождение“, ул. „Г. Раковски“ и ще спре на площада пред община Ямбол. \r\nПразничното честване на 6 май – Деня на храбростта и празник на Българската армия ще продължи В 10.30 часа с традиционния тържествен ритуал по издигане на националния флаг, отслужване на молебен и марш на представителни блокове от военните формирования на ямболския гарнизон. \r\nСлед приключване на тържествения ритуал, литийното шествие с иконата на Св. Георги ще се върне по обратния маршрут до храма.\r\nНа празника на Българската армия ще бъде и ден на отворени врати в Музея на бойната слава.\r\nСпециално за отбелязването на 6 май, в небето над Ямбол ще прелетят самолети Су-25 от Авиобаза „Безмер“. Те ще участват най-напред в празничния парад в столицата, а във времето между 12.00 и 14.00 часа, при благоприятни атмосферни условия, ще прелетят и над площада в Ямбол като поздрав към гражданите по случай Деня на храбростта и на празника на Българската армия.", "date": "2018.05.06", "title": "Ямбол: Литийно шествие и военен марш организират в града"}
{"url": "http://www.focus-news.net/news/2018/05/06/2518680/senicaru-nato-mozhe-da-prerazgleda-ravnishteto-na-voennoto-si-prisastvie-v-kosovo.html", "text": "Представител на НАТО съобщи, че Алиансът потвърждава развитието на силите за сигурност на Косово в рамките на мандата, на чиято основа са формирани и ако той бъде преразгледан, НАТО може да преразгледа равнището на своето присъствие в Косово, предава  Senica.ru.\r\n„Въпросите за структурата, пълномощията и мисиите на силите за сигурност в Косово не се решават от НАТО. Това е вътрешен проблем на косовските институции“, заяви представителят на Алианса. Той допълни, че ако мандатът на силите на сигурност на Косово се променят, то НАТО ще разгледа равнището на своето присъствие в Косово. \r\nМиналата година властите в Прищина пристъпиха с инициатива по трансформация на силите за сигурност на страната във въоръжени сили посредством изменения на закона. Виктор Турмаков", "date": "2018.05.06", "title": "Senica.ru: НАТО може да преразгледа равнището на военното си присъствие в Косово"}
{"url": "http://www.focus-news.net/news/2018/05/06/2518692/burgas-v-grada-shte-se-provede-marsh-na-lovtsite-v-chest-na-145-godini-ot-rozhdenieto-na-kompozitora-georgi-shagunov.html", "text": "В чест на 145 години от рождението на композитора Георги Шагунов, членовете на Сдружение „Общество за духовни изяви“ и Сдружението на ловците и риболовците „Лебед“ възстановяват Марш на ловците – шествие от началото до средата на миналия век, провеждано в Бургас на Гергьовден по идея на Георги Шагунов. Това съобщиха от пресцентъра на Община Бургас. Ловците и риболовците ще дефилират по централните улици на града с 34 знамена на ловни дружини, облечени в подходящо ловджийско облекло, придружавани от ловджийските си кучета, както е било преди години. Тогава те са пеели Химна на ловците и марша „Един завет“ - написани и композирани от Шагунов. Самият той е бил член, а след това почетен председател на дружеството, което пък тази година отбелязва 120 години от създаването си.\r\nПредвид годишнината от рождението на Георги Шагунов, в шествието могат да се включат и бургаските колоездачи, на чието дружество композиторът също е бил член и дори е написал Химн на бургаските колоездачи, както и духови музики и граждани.\r\nШествието ще мине по централната улица „Александровска“ веднага след официалната част с освещаването на бойните знамена, което ще се състои на площада пред храм „Св. св. Кирил и Методий“ от 11.30 часа, и ще продължи до къщата, където е живял Георги Шагунов на ул. „Филип Кутев“ 2 А (срещу пристанището).\r\nНачалото на шествието е в 12.30 часа от площад „Тройката“. Маршрутът продължава по „Александровска“, до Общината, жп гарата и пристанището, през градинката, до къщата, където в тържеството ще се включи и Градският духов оркестър, който ще свири произведения на Шагунов.", "date": "2018.05.06", "title": "Бургас: В града ще се проведе Марш на ловците в чест на 145 години от рождението на композитора Георги Шагунов"}
{"url": "http://www.focus-news.net/news/2018/05/06/2518694/haskovo-tarzhestveno-chestvane-na-denya-na-hrabrostta-i-praznika-na-balgarskata-armiya-shte-se-sastoi-v-grada.html", "text": "Община Хасково и Военно формирование 52740 организират тържествено честване по повод Деня на храбростта и празника на българската армия, което ще се състои от 11.00 часа пред паметника на Незнайния воин, площад \"Свобода\". Това съобщиха от пресцентъра на Общината. В концертната програма ще участват Духов оркестър при Община Хасково с диригент Недялка Ангелова, представителен танцов ансамбъл „Златна Тракия“ с художествен ръководител Златка Тимонова и вокална група „Лотос бял“ с художествен ръководител Стефан Милев. Поканени са всички граждани, политически партии и обществени организации.", "date": "2018.05.06", "title": "Хасково: Тържествено честване на Деня на храбростта и празника на Българската армия ще се състои в града"}
{"url": "http://www.focus-news.net/news/2018/05/06/2518695/burgas-gradat-se-vklyuchva-v-globalnoto-sabitie-v-podkrepa-na-horata-s-grabnachni-uvrezhdaniya.html", "text": "Бургас се включва в глобалното събитие в подкрепа на хората с гръбначни увреждания – Wings for Life World Run. Това съобщиха от пресцентъра на Община Бургас. Всяка година десетки хиляди по целия свят излизат за бягане в един и същи ден и час, а днес към тях ще могат да се присъединят и хората в Бургас. В морския град Wings for Life World Run ще се случи благодарение на Васил Динев, който се занимава с екстремен триатлон и бягане на ултра дълги разстояния.\r\nСтартът на бургаското бягане ще бъде разположен при Пантеона в Морската градина. Трасето ще бъде с дължина от 5 км. То е известно на включващите се в редовните бягания 5kmrun.\r\nБягането в Бургас, както и навсякъде по света, започва в 14:00 часа (11:00 UTC). За да се включат в него, желаещите трябва да свалят приложението Wings for Life World Run App, което ще отчете колко километра е успял да избяга всеки участник преди да бъде настигнат от виртуалния финал. Регистрацията в приложението изисква заплащане на такса от минимум 8 евро, 100% от които отиват в полза на фондация Wings for Life, подпомагаща различни клинични проучвания и медицински изследвания, които целят да открият лек срещу травмите и увреждания на гръбначния стълб.", "date": "2018.05.06", "title": "Бургас: Градът се включва в глобалното събитие в подкрепа на хората с гръбначни увреждания"}
{"url": "http://www.focus-news.net/news/2018/05/06/2518696/kyustendil-poveche-1-700-zhiteli-na-obshtinata-nosyat-imeto-georgi.html", "text": "Повече 1 700 жители на Община Кюстендил носят името Георги. Това съобщиха за Радио „Фокус” – Кюстендил от отдел „Гражданска регистрация и административно обслужване (ГРАО)” към Община Кюстендил. 376 дами носят името Гергана, а с името Галя са 91. Ганчо са наречени 32 жители на Кюстендил, а с името Ганка са 25. Толкава е и броят на дамите, носещи името Гюра, а с името Гюро са наречени 2 души. Сред по-интересните имена, имащи празник на 6 май, са Георгия, Георгина и Гео.\r\nВенцеслав ИЛЧЕВ", "date": "2018.05.06", "title": "Кюстендил: Повече 1 700 жители на Общината носят името Георги"}
{"url": "http://www.focus-news.net/news/2018/05/06/2518686/natsionalniyat-voennoistoricheski-muzey-shte-otbelezhi-denya-na-hrabrostta-i-praznika-na-balgarskata-armiya-s-vhod-svoboden-i-praznichna-programa.html", "text": "Със специална програма и вход свободен за постоянната хронологична експозиция Националният военноисторически музей ще отбележи Деня на храбростта и Празника на Българската армия. Това съобщиха от музея. \r\nЗа пръв път на празника посетителите ще могат да разгледат безплатно най-новата изложба „Враг/Приятел“, която разкрива сложния пъзел на военните и политическите  взаимоотношения между България и три държави, изиграли ключова роля в историята на Третата българска държава – Турция, Русия и Германия. В изложбата се преплитат експонати-уникати – притежание на царските фамилии, и такива, свързани със събития и хора, чиито съдби са белязани от междудържавните отношения.  Посетителите ще имат възможност да видят фелдмаршалския жезъл на Фердинанд I, връчен му от германския кайзер Вилхелм II, сабя, подарена на престолонаследника Борис от неговия кръстник – руския император Николай II, знака на Временното руско управление и други.\r\nСамо на 6 май гостите на музея ще разберат какво е усещането да влезеш в кабините за управление на едни от най-знаковите експонати във външната експозиция, както и да дегустират характерната за войнишката кухня боб чорба, приготвена от истински военен готвач. Посетителите ще се насладят на музикалните изпълнения на Представителния духов оркестър на Сухопътни войски и прожекцията на филма „Помни войната 1915 – 1918. I част“.\r\nС Ден на отворени врати празникът ще бъде отбелязан и във филиалите на НВИМ – Военноморския музей във Варна и Музея на авиацията в Крумово.", "date": "2018.05.06", "title": "Националният военноисторически музей  ще отбележи Деня на храбростта и празника на Българската армия с вход свободен и празнична програма"}
{"url": "http://www.focus-news.net/news/2018/05/06/2518691/burgas-obshtinata-organizira-otbelyazvane-na-gergyovden-den-na-hrabrostta-i-balgarskata-armiya.html", "text": "Община Бургас организира отбелязване на Гергьовден, Ден на храбростта и Българската армия, съобщиха от пресцентъра на Общината. От 11:00 часа ще се състои полагане на венци и цветя при Паметника на 24-ти пехотен Черноморски полк (Военен клуб - Бургас, ул. \"Христо Ботев\" 48). След това, от 11:30 часа на площад \"Св. св. Кирил и Методий\" ще има тържествен водосвет и молебен за здраве на българските воини от гарнизон „Бургас“, водосвет и благославяне на бойните знамена от Негово Високопреосвещенство Сливенския митрополит Иоаникий.", "date": "2018.05.06", "title": "Бургас: Общината организира отбелязване на Гергьовден, Ден на храбростта и Българската армия"}
{"url": "http://www.focus-news.net/news/2018/05/06/2518693/blagoevgrad-s-polagane-na-ventsi-i-tsvetya-pred-pametnika-na-zaginalite-vav-voynite-shte-bade-otbelyazan-denyat-na-hrabrostta-i-balgarskata-armiya-v-gotse-delchev.html", "text": "Денят на храбростта и Българската армия  ще бъде отбелязан в Гоце Делчев по традиция с полагането на венци и цветя. Това съобщиха от пресцентъра на Община Гоце Делчев. Тържеството ще се състои от 12.00 часа пред паметника на загиналите във войните, който се намира на ул. „Александър Стамболийски” в гр. Гоце Делчев. В отбелязването на Деня на храбростта и българската армия ще участва ръководството на община Гоце Делчев, както и представители на институции, ветерани от войните, обществени организации, учебни заведения, политически партии и граждани", "date": "2018.05.06", "title": "Благоевград: С полагане на венци и цветя пред паметника на загиналите във войните ще бъде отбелязан Денят на храбростта и Българската армия в Гоце Делчев"}
{"url": "http://www.focus-news.net/news/2018/05/06/2518690/dobrich-obshtina-kavarna-vavezhda-vremenna-organizatsiya-na-dvizhenieto-vav-vrazka-s-praznika-na-grada.html", "text": "Община Каварна въвежда временна организация на движението във връзка с Празника на града – 6 май. Това съобщиха от пресцентъра на Общината. Забранява се движението и паркирането на пътни превозни средства до 22.00 часа  по ул. „България” и ул. „Добротица”, както следва: \r\n- по ул. „България”  в участъка от ул. „Георги Кирков” до ул. „Димитър Дончев - Доктора”; \r\n- по ул. „Добротица” в участъка от ул. „Никола Вапцаров” до края на пешеходната зона. \r\nЗа осигуряване на безопасността на движението да се използват обходни маршрути, както следва: \r\n- за идващите от посока гр. Шабла - по ул. „Добруджанка”, покрай базата на „Агроспектър”ООД, ул. „Добротица”, ул. „Георги Кирков”; \r\n- за идващите от посока гр. Балчик - по ул. „Георги Кирков”, ул. „Добротица”, покрай базата на „Агроспектър”ООД, ул. „Добруджанка”.", "date": "2018.05.06", "title": "Добрич: Община Каварна въвежда временна организация на движението във връзка с Празника на града"}
{"url": "http://www.focus-news.net/news/2018/05/06/2518697/varna-s-voenen-ritual-i-shestvie-shte-bade-otbelyazan-denyat-na-hrabrostta-i-praznik-na-balgarskata-armiya.html", "text": "По случай Деня на храбростта и Празник на Българската армия, Военноморските сили ще проведат празнични мероприятия във Варненския гарнизон. Това съобщиха от пресцентъра на Военноморските сили. В 10.00 часа на площад „Св. Св. Кирил и Методий” представителни блокове с бойни знамена на военни формирования от Варненския гарнизон ще участват във военен ритуал „Водосвет и благославяне на бойните знамена”. Негово Високопреосвещенство Варненският и Великопреславски митрополит Йоан ще благослови бойните знамена и представителните части. В 10.40 часа от площада ще тръгне шествие, водено от представителния блок на ВВМУ „Н.Й. Вапцаров”, което ще премине по булевард „Княгиня Мария Луиза” до Паметника на Приморци, загинали в Сръбско-българската война 1885 година, до сградата на Община Варна.", "date": "2018.05.06", "title": "Варна: С военен ритуал и шествие ще бъде отбелязан Денят на храбростта и Празник на Българската армия"}
{"url": "http://www.focus-news.net/news/2018/05/06/2518701/sofiya-namalena-e-vidimostta-na-avtomagistrala-trakiya-okolo-razklona-na-ihtiman-poradi-magla.html", "text": "Мъгла се е образувала на автомагистрала  \"Тракия\" около разклона за Ихтиман. Това съобщи слушател на Радио „Фокус“.", "date": "2018.05.06", "title": "София: Намалена е видимостта на автомагистрала \"Тракия\" около разклона на Ихтиман поради мъгла"}
{"url": "http://www.focus-news.net/news/2018/05/06/2518699/sport-porto-stana-shampion-na-portugaliya.html", "text": "Спортинг и Бенфика завършиха наравно 0:0 в мач от 33 кръг на първенството на Италия. Този резултат гарантира на Порто шампионското място един кръг преди края на първенството.  \r\nТова е 28-мия път, в който Порто стават шампиони на Португалия. В следващия сезон те ще играят в Шампионската лига. Виктор Турмаков", "date": "2018.05.06", "title": "Спорт: Порто стана шампион на Португалия"}
{"url": "http://www.focus-news.net/news/2018/05/06/2518698/gergyovden-e.html", "text": "На този ден във всички епархии на Българската православна църква се прославя името на Св. Великомъченик Георги Победоносец. Денят 6-ти май е и Празник на Българската армия. Започва да се чества още със създаването й. На 1 януари 1880 г. с Указ № 1 княз Александър I учредява първото българско отличие - ордена “За храброст”. Той е предназначен само за отличили се по време на война българи, проявили мъжество, героизъм и подвизи на бойното поле. С указ от 9 януари същата година се постановява честването на празника. На този ден Българската православна църква отслужва традиционнен водосвет на бойните знамена, флаговете и знамената-светини на Българската армия пред паметника на Незнайния воин в София. Ще бъдат поднесени цветя и венци в памет на загиналите български воини. \r\nНа този ден празник имат редица градове в страната, сред които Пещера, Каварна, Русе, Поморие. Храмов празник празнуват десетки църкви и манастири, сред които Зографският манастир на Света Гора – Атон, Букоровският манастир, Гложенският манастир, Кремиковският манастир, както и най-старият архитектурен паметник в столицата – ротондата „Св. Георги“ – от края на 3-ти и началото на 4-ти век. Гергьовден, наричан още Гергьо̀вден, Гѐргевден, Гю̀рговден, Гѐрги, Джу̀рджевдан е почитан и сред християни и мюсюлмани. Празникът поставя началото на летния обреден календар, който приключва с Димитровден. Св. Георги е тачен като покровител на земеделците и най-вече на овчарите и стадата. На този ден традиционно се коли агне и се прави празничен курбан. \r\nИмен ден празнуват всички с имена: Галя, Ганка, Ганчо, Генчо, Гео, Георги, Георгина, Гергана, Гергина, Гинка, Гиньо, Гиргин, Гиргина, Гоце, Гюро, Гюрга, Гюргелена, Йорго, Порица.", "date": "2018.05.06", "title": "Гергьовден е"}
{"url": "http://www.focus-news.net/news/2018/05/06/2518703/komsomolyskaya-pravda-federika-mogerini-opredeli-voennata-mobilnost-kato-prioritet-na-savmestnata-rabota-na-es-i-nato.html", "text": "Върховният представител на ЕС по въпросите на външните работи и политиката на сигурност Федерика Могерини заяви, че осигуряването на военната мобилност е приоритет в съвместната работа на ЕС и на НАТО, предава „Комсомольская правда“.\r\n„Разгледахме различни аспекти от предстоящата работа, в тома число и 17 проекта в рамките на постоянното структурирано сътрудничество, по което се води съвместна работа. Водещият проект на ЕС и НАТО е осигуряването на военната мобилност, бързото и ефективно придвижване на военните части и необходимото оборудване между страните, което има важно практическо значение“, заяви Могерини.  Тя допълни, че през юни се планира заглеждането на нови отбранителни проекти в рамките на постоянното структурирано сътрудничество. Виктор Турмаков", "date": "2018.05.06", "title": "„Комсомольская правда“ : Федерика Могерини определи  военната мобилност като приоритет на съвместната работа на ЕС и НАТО"}
{"url": "http://www.focus-news.net/news/2018/05/06/2518702/kyustendil-kurban-za-zdrave-shte-bade-osveten-i-razdaden-v-dvora-na-izgradenata-cherkva-sveti-georgi-pobedonosets-v-selo-yabalkovo.html", "text": "Курбан за здраве ще бъде осветен и раздаден в двора на изградената черква „Свети Георги победоносец” в село Ябълково. Това съобщиха за Радио „Фокус” – Кюстендил от черковното настоятелство. Християнският обред ще се извърши около 12.00 часа. Първата копка на православния храм е направена през 1997 година. В момента вече се работи по вътрешната част на черквата, направен е първият ред на иконостаса, работи се и по втория ред на иконите. В същото време се рисува и вътрешността на купола. Със средства от Община Кюстендил е облагородено и тротоарното пространство. В село Соволяно,община Кюстендил ще се състои празник под надслов ”Весел и цветен Георгъовден”. Организатори са кметство,народно читалище “Светлина” и пенсионерски клуб ”Кубрат Панев”. Храмов празник ще отбележат черквите в селата Горно Уйно, Жеравино, Долистово.\r\nВенцеслав ИЛЧЕВ", "date": "2018.05.06", "title": "Кюстендил: Курбан за здраве ще бъде осветен и раздаден в двора на изградената черква „Свети Георги победоносец” в село Ябълково"}
{"url": "http://www.focus-news.net/news/2018/05/06/2518700/melnishkiyat-episkop-gerasim-shte-oglavi-praznichniyat-vodosvet-za-gergyovden-i-shte-porasi-sas-svetena-voda-boynite-znamena-na-balgarskata-armiya.html", "text": "На Гергьовден, Неделята на Самарянката и Ден на храбростта и Българска армия, ще бъде отслужен празничен водосвет и поръсвене със светена вода на бойните армейски знамена, предаде репортер на Агенция \"Фокус\". Тържествената церемония ще се състои на пл. \"Александър Невски\" пред Патриаршеската катедрала.\r\nС благословението на Негово Светейшество Българския патриарх и Софийски митрополит  Неофит, водосветът ще бъде оглавен от Негово Преосвещенство Мелнишки епископ Герасим, главен секретар на Св. Синод на Българската православна църква. След това епископ Герасим  ще присъства на  тържествения парад на пл. \"Александър Батенберг\". Начало на водосвета - 9:00 ч. Начало на празничната света литургия - 9:30 ч. \r\nНикола ПЕТКОВ", "date": "2018.05.06", "title": "Мелнишкият епископ Герасим ще оглави празничният водосвет за Гергьовден и ще поръси със светена вода бойните знамена на Българската армия"}
{"url": "http://www.focus-news.net/news/2018/05/06/2518706/kyustendil-za-poredna-godina-kyustendiltsi-shte-pochetat-hramoviya-praznik-na-srednovekovnata-tsarkva-sveti-georgi.html", "text": "За поредна година кюстендилци ще почетат храмовия празник на Средновековната църква „Свети Георги”. Това съобщиха за Радио „Фокус” – Кюстендил от отдел „Култура и духовно развитие” към Община Кюстендил. Инициативата, с която е възстановената традиция, има вече своята почти 20-годишна история. На този ден в черквата се събират много хора, отслужва се литургия. Средновековната църква „Свети Георги” в квартал „Колуша” е най-старата запазена в региона. Черквата е и един от най-ценните паметници – с национално значение. Това, което определя високата художествена и историческа стойност на този паметник, е първо самата й архитектура, а в резултат на проведените реставрационни работи в църквата са разкрити следи от четири живописни периода. Заедно с реставрираното възрожденско училище, черквата е обособена в Музеен комплекс „Свети Георги”, действащ към Регионален исторически музей – Кюстендил.\r\nВенцеслав ИЛЧЕВ", "date": "2018.05.06", "title": "Кюстендил: За поредна година кюстендилци ще почетат храмовия празник на Средновековната църква „Свети Георги”"}
{"url": "http://www.focus-news.net/news/2018/05/06/2518705/sofiya-episkop-polikarp-shte-oglavi-arhiereyska-sveta-liturgiya-v-stolichniya-hram-sv-vmchk-georgi.html", "text": "С благословението на Негово Светейшество Българския патриарх и митрополит Софийски Неофит,  Негово Преосвещенство Белоградчишки епископ Поликарп, викарий на Софийския митрополит ще оглави в днешната Неделя на Самарянката, Гергьовден, от 9.30 часа– Архиерейска света Литургия вхрам „Св. Вмчк  Георги“ (бул. \"Св. Патриарх Евтимий\" №90), предаде репортер на Агенция \"Фокус\". От 11.00 часа ще започне литийно шествие и благославяне на празничен курбан  по случай празника на столичния район „Триадица“. От 13.00 часа  ще бъде отслужен Архиерейски водосвет вхрам „Св. Георги“, село Мусачево, софийско. Никола ПЕТКОВ", "date": "2018.05.06", "title": "София: Епископ Поликарп ще оглави архиерейска света литургия в столичния храм \"Св. Вмчк Георги\""}
{"url": "http://www.focus-news.net/news/2018/05/06/2518709/pazardzhik-mitropolit-nikolay-shte-oglavi-liturgiya-v-hram-sv-yoan-predtecha-v-bratsigovo.html", "text": "На 6 май, когато Православната църква прославя  Св. вмчк Георги Победоносец, в неделята на Самарянката, Негово Високопреосвещенство Пловдивският митрополит Николай ще оглави архиерейска св. Литургия в храм „Св. Йоан Предтеча” в гр. Брацигово, предаде репортер на Агенция \"Фокус\".  Начало:  09.00 ч.\r\nНа днешния Гергьовден, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений ще оглави архирейска св. Литургия в Белащинския манастир \"Св. Георги Победоносец\". Начало:  09.00 ч.\r\nНикола ПЕТКОВ", "date": "2018.05.06", "title": "Пазарджик: Митрополит Николай ще оглави литургия в  храм „Св. Йоан Предтеча” в Брацигово"}
{"url": "http://www.focus-news.net/news/2018/05/06/2518713/vitseprezidentat-iliyana-yotova-mechtaya-da-vidya-zhena-general-v-balgarskata-armiya.html", "text": "Най-хубавото нещо, което можем да покажем днес, е духът на българската армия. Хората, които ще маршируват на този празник, самочувствието им и ясното съзнание защо са там. Това по повод на 6 май - Деня на храбросттазаяви пред Нова телевизия вицепрезидентът Илияна Йотова. \"Като жена военен бих искала да кажа за една своя мечта - да видя жена генерал в българската армия, защото все още няма такава\", сподели тя. \r\nПо повод думите на премиера Бойко Борисов, че при идването си на власт ГЕРБ са започнали да решават проблемите в българската армия, Йотова заяви: \"Как изглежда българската армия и нейната модернизация e въпрос на всички институции и тук не трябва да има никакво деление. Ние 15 години си говорим едно и също - как е демотивирана българската армия и как държавата не дава достатъчно. Крайно време е вместо да се замеряме публично кой колко е виновен, да седнем на една маса и да си свършим работата\".", "date": "2018.05.06", "title": "Вицепрезидентът Илияна Йотова: Мечтая да видя жена генерал в българската армия"}
{"url": "http://www.focus-news.net/news/2018/05/06/2518708/kyustendil-v-dupnitsa-se-organizira-tarzhestveno-chestvane-na-denya-na-hrabrostta-i-praznik-na-balgarskata-armiya.html", "text": "В Дупница се организира тържествено честване на Деня на храбростта и празник на Българската армия. Това съобщи за Радио „Фокус” – Кюстендил Иван Шопов, председател на Съюза на офицерите и сержантите от запаса и резерва – Дупница. В организацията на честването, което ще се състои от 10.00 часа на площад „Свобода”, се включват Община Дупница и читалище „Генерал Георги Тодоров” – Дупница. Програмата ще започне с вдигане на знамето на Република България, след което ще бъде извършен молебен и освещаване знамето на Съюза на офицерите и сержантите от резерва и запаса – Дупница. Честването ще приключи с поднасяне на венец на паметника на подпоручик Змияров, поставен в храм Св. Георги Победоносец“.\r\nВенцеслав ИЛЧЕВ", "date": "2018.05.06", "title": "Кюстендил: В Дупница се организира тържествено честване на Деня на храбростта и празник на Българската армия"}
{"url": "http://www.focus-news.net/news/2018/05/06/2518704/blagoevgrad-mitropolit-serafim-shte-oglavi-arhiereyska-sveta-literugiya-v-manastira-sv-vmchk-georgi.html", "text": "Днес във всички епархии на Българската православна църква се чества паметта на един от най-обичаните и уважавани светци в целия християнски свят - св. великомъченик Георги Победоносец. Храмов празник има манастирът \"Св. вмчк Георги\" край град Хаджидимово, в Неврокопска епархия. По този повод днес от 08.30 часа ще започне Архиерейска Света Литургия. Тя ще бъде оглавена от Негово високопреосвещенство Неврокопския митрополит Серафим, предаде репортер на Агенция \"Фокус\". \r\nНикола ПЕТКОВ", "date": "2018.05.06", "title": "Благоевград: Митрополит Серафим ще оглави архиерейска света литеругия в манастира \"Св. вмчк Георги\""}
{"url": "http://www.focus-news.net/news/2018/05/06/2518707/pazardzhik-episkop-yakov-shte-oglavi-liturgiya-v-hram-sveti-georgi.html", "text": "Негово преосвещенство Константийският епископ Яков ще оглави архиерейска св. Литургия в храм \"Св. Георги\", град Пазарджик, на Гергьовден\r\nНа Гергьовден, с благословението на Негово високопреосвещенство Пловдивския митрополит Николай,  Негово преосвещенство Константийският епископ Яков ще оглави архиерейска св. Литургия в храм \"Св. Георги\",  град  Пазарджик, предаде репортер на Агенция \"Фокус\". \r\n Начало: 09.00 часа.  От 12.30 часа епископ Яков ще отслужи празничен водосвет в параклиса \"Св. Георги\", село Семчиново. \r\nНикола ПЕТКОВ", "date": "2018.05.06", "title": "Пазарджик: Епископ Яков ще оглави литургия в храм \"Свети Георги\""}
{"url": "http://www.focus-news.net/news/2018/05/06/2518712/eadaily-noviyat-raketen-kater-na-ruskite-vmf-uragan-e-gotov-za-izpitaniya.html", "text": "Малкият ракетен кораб „Уракан“, който е първият в серията „Каракут“ започва заводски изпитания на Ладожкото езеро, предава  EADaily.\r\n„Във водата се намира първият кораб от проекта 22800 „Ураган“, който ще започне ходови изпитания в акваторията на Ладожкото езеро на 15 май“, съобщи началникът на управлението по корабостроене на ВМФ на Русия контраадмирал Владимир Тряпичников. \r\nНа въоръжение в кораба влиза високоточно ракетно оръжие, съвременен артилерийски комплекс и силови установки руско производство. Виктор Турмаков", "date": "2018.05.06", "title": "EADaily: Новият ракетен катер на руските ВМФ „Ураган“ е готов за изпитания"}
{"url": "http://www.focus-news.net/news/2018/05/06/2518716/gabrovo-dvizhenieto-v-uchastak-ot-pat-draganovtsi-gabrovo-se-osashtestvyava-v-edna-lenta-poradi-izvarshvane-na-remont-na-patno-saorazhenie.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 16°. Пътните настилки са сухи. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи.\r\nДвижението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Богатово – Севлиево се осъществява с повишено внимание поради изсичане на храсти, оформяне на окопи и подравняване на банкети.\r\nДвижението в участък от път Севлиево –  Янтра се осъществява в едната лента поради извършване на частични ремонтни дейности по асфалтовата настилка.\r\nДвижението по път Габрово – Велико Търново, в участъка Цинга – Дебелец, се осъществява с повишено внимание поради изсичане на храсти.\r\nНадежда КРЪСТЕВА", "date": "2018.05.06", "title": "Габрово: Движението в участък от път Драгановци – Габрово се осъществява в една лента поради извършване на ремонт на пътно съоръжение"}
{"url": "http://www.focus-news.net/news/2018/05/06/2518717/plovdiv-povishena-opasnost-ot-padashti-kamani-ima-po-napravleniyata-asenovgrad-smolyan-i-krichim-devin.html", "text": "Трафикът по всички основни направления в Пловдивска област се осъществява с нормална интензивност и без затруднения. Това съобщиха за Радио „Фокус“ – Пловдив от Областното пътно управление. Пътните настилки са сухи и нормално проходими, в планинските райони – влажни. Повишена опасност от падащи камъни има по направленията Асеновград-Смолян, Юговско ханче - Югово - Лъки - Здравец и Кричим - Девин. Остава валидно въведеното ограничение за движение с до 90 км/ч по АМ „Тракия“, в участъка от Пловдив до Стара Загора. Причината са наложителни ремонтни дейности. Забранено е преминаването на камиони над 12 тона в посочения участък – от км 134 до км 156. Тежкотоварните превозни средства трябва да използват обходни маршрути. Движението по пътя Пловдив - Асеновград, от изхода на град Пловдив до град Асеновград, се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. Движението по пътя Шишманци - Белозем, в района на пътния възел при АМ „Тракия“, се осъществява в една лента, поради ремонтни дейности на надлеза. Движението в участъка се контролира от светофарна уредба. Срокът на ремонтните дейности е до 20 май. И днес е засилено е полицейското присъствие по пътищата в Пловдивска област. По най-невралгичните пътни участъци в областта са позиционирани полицейски патрули, които извършват засилени проверки за нарушения. Призовават се водачите да шофират с повишено внимание  и съобразена скорост, да бъдат толерантни на пътя, както и да не предприемат рискови маневри.\r\nТрафикът на територията на град Пловдив също се извършва нормално и без затруднения. Не се отчита струпване на автомобили по главните булеварди и по входно-изходните артерии. Очаква се движението да бъде по-натоварено в следобедните часове. Пътните настилки в града са сухи и нормално проходими.\r\nТони МИХАЙЛОВ", "date": "2018.05.06", "title": "Пловдив: Повишена опасност от падащи камъни има по направленията Асеновград - Смолян и Кричим - Девин"}
{"url": "http://www.focus-news.net/news/2018/05/06/2518714/kmetat-na-kavarna-nina-stavreva-neka-sveti-georgi-pazi-vseki-edin-ot-nas-i-ni-vdahva-hrabrost-smelost-i-tselenasochenost.html", "text": "\"Уважаеми именници и съграждани, честит 6 май - Ден на храбростта, празник на Българската армия и ден на град Каварна! Нека Свети Георги пази всеки един от нас и ни вдъхва храброст, смелост, целенасоченост\". Това се посочва в поздравителен адрес на кмета на Община Каварна Нина Ставрева по повод Деня на храбростта и празника на Българската армия, съобщиха от пресцентъра на общината.  \"Този ден е повод да почетем паметта на всички българи, дали живота си в името на свободна и независима България -  нека сведем глава пред доблестта, героизма и патриотизма на българските войни! Приемете моите искрени пожелания за здраве, лично щастие, увереност и силна воля във всяко ново начинание!  На всички именници в този празничен ден  пожелавам да носят с гордост името си! \r\nЧестит празник, каварненци!\", се посочва още в поздравителния адрес на Нина Ставрева.", "date": "2018.05.06", "title": "Кметът на Каварна Нина Ставрева:  Нека Свети Георги пази всеки един от нас и ни вдъхва храброст, смелост и целенасоченост"}
{"url": "http://www.focus-news.net/news/2018/05/06/2518710/kmetat-na-smolyan-nikolay-melemov-gergyovden-e-povod-da-otsenim-visoko-ne-samo-profesionalnata-deynost-na-101-vi-alpiyski-polk-i-podelenie-28330-no-i-prisastvieto-im-vav-vazhni-sferi-na-obshtestveniya-zhivot-na-obshtinata.html", "text": "Гергьовден е повод да оценим високо не само професионалната дейност на 101-ви алпийски полк и поделение 28330, но и присъствието им във важни сфери на  обществения живот на общината. Това се посочва в поздравителен адрес на кмета на Смолян Николай Мелемов по повод 6 май - Ден на храбростта и празник на Българската армия, съобщиха от пресцентъра на Общината. \r\n\"Уважаеми полковник Кацаров, командир на 101-ви Алпийски полк, уважаеми жители на община Смолян, \r\nЩастлив съм, че мога като кмет на Община Смолян да Ви поздравя с Деня на храбростта – Празник на Българската армия. На 6 май почитаме свети вмчк Георги Победоносец – един от символите на вечната борба между доброто и злото, останал в националната ни памет като покровител на всички, които с достойнство и чест, с воля и героизъм са се борили за защита на Отечеството.\r\nТози ден е добър повод още веднъж да оценим високо не само професионалната дейност на 101-ви алпийски полк и поделение 28330 като едно от елитните в страната, но и Вашето значимо присъствие в много важни сфери на обществения живот на Община Смолян\", се посочва в поздравителния адрес на кмета. \r\n\"Благодарим Ви за доброто сътрудничество, за помощта, която оказвате на населението за справяне с проблемите, предизвикани от природни бедствия и пожари. Полкът участва във всички най-мащабни прояви от културния календар на Общината, свързани с честването на бележити дати на историческата ни памет. Вие  следвате достойно примера на нашите предци за съхраняване честта и традициите на Българската армия за следващите поколения. Така показвате, че сте отговорни за бъдещето на страната ни. Затова сте заслужили благодарността и уважението на смолянчани. \r\nОт сърце Ви пожелавам здраве и сили за успешна работа, професионални постижения, лично и семейно щастие! \r\nПоздравявам и всички именници, които носят името на св. вмчк Георги Победоносец!\", се посочва още в поздравителния адрес на кмета Николай Мелемов.", "date": "2018.05.06", "title": "Кметът на Смолян Николай Мелемов: Гергьовден е повод да оценим високо не само професионалната дейност на 101-ви алпийски полк и поделение 28330, но и присъствието им във важни сфери на  обществения живот на общината"}
{"url": "http://www.focus-news.net/news/2018/05/06/2518711/ministar-predsedatelyat-boyko-borisov-uchastva-v-liturgiyata-i-v-litiynoto-shestvie-po-sluchay-gergyovden-v-manastira-sv-vmch-georgi-zograf-v-aton.html", "text": "Министър-председателят Бойко Борисов участва в литургията и в литийното шествие по случай Гергьовден в манастира „Св. вмч. Георги Зограф” в Атонм съобщиха от правителствената информационна служба. Премиерът беше поканен като гост на традиционния храмов празник от игумена на светата обител Амвросий през декември, когато правителството отпусна 940 хиляди лева за довършително-ремонтните дейности и изграждането на комуникациите в южното крило на манастира. Със средствата е извършена цялостна реконструкция на крилото.", "date": "2018.05.06", "title": "Министър-председателят Бойко Борисов участва в литургията и в литийното шествие по случай Гергьовден в манастира „Св. вмч. Георги Зограф” в Атон"}
{"url": "http://www.focus-news.net/news/2018/05/06/2518719/kyustendil-v-uchastatsi-ot-patya-smolichano-pelatikovo-e-ogranicheno-dvizhenieto-na-motorni-prevozni-sredstva-poradi-propadane-na-patnoto-platno.html", "text": "В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Това съобщиха за Радио „Фокус” – Кюстендил от Областно пътно управление – Кюстендил. Срокът за възстановяване на участъка е 30 юни. Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Въведеното ограничение е в сила до 08.09.2018 година. Движение в една лента в района на Рилски манастир от км 27+600 до км 27+800, поради свличане на скални маси. Регулирано е с пътни знаци в срок до 11 април. Към този час нормално се извършва движението по автомагистрала „Струма“ и по път Е-79, както и по направлението София – Кюстендил.Слаб трафик има в посока от и за ГКПП – „Гюешево”.\r\nКристина МИТКОВА", "date": "2018.05.06", "title": "Кюстендил: В участъци от пътя Смоличано – Пелатиково е ограничено движението на моторни превозни средства, поради пропадане на пътното платно"}
{"url": "http://www.focus-news.net/news/2018/05/06/2518715/kmetat-na-blagoevgrad-d-r-atanas-kambitov-na-gergyovdenden-pochitame-smelostta-podviga-i-geroizma-na-voennosluzheshtite.html", "text": "На Гергьовденден почитаме смелостта, подвига и героизма на военнослужещите. Това се посочва в поздравителен адрес на кмета на Благоевград д-р Атанас Камбитов, съобщиха от пресцентъра на Общината.\r\nУважаеми съграждани, днес, когато почитаме паметта на св. Георги Победоносец, отбелязваме  и Деня на храбростта и Деня на българската армия.  Ден, в който почитаме   смелостта, подвига и героизма на българските офицери, военнослужещи, полковници, сержанти и войници. Ден, който е повод да почетем паметта на онези българи, дали живота си в името на  България! \r\nНека във всеки дом има здраве, благоденствие и мир! \r\nНека Светецът ни закриля! \r\nЧестит празник!\", се посочва в поздравителния адрес на кмета д-р Атанас Камбитов.", "date": "2018.05.06", "title": "Кметът на Благоевград д-р Атанас Камбитов: На Гергьовденден почитаме смелостта, подвига и героизма на военнослужещите"}
{"url": "http://www.focus-news.net/news/2018/05/06/2518718/pazardzhik-vavedeno-e-ogranichenie-po-transportniya-most-v-selo-boshulya-poradi-remont.html", "text": "Спокойно е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.06", "title": "Пазарджик: Въведено е ограничение по транспортния мост в село Бошуля поради ремонт"}
{"url": "http://www.focus-news.net/news/2018/05/06/2518720/napihu-rumantsite-sa-nedovolni-ot-visokite-tseni-na-gratskite-chereshi-shte-chakat-balgarskite.html", "text": "Румънските търговци са се опитали да угодят на местните купувачи с ранни череши, то планът им не се развива по план, предава  Napi.hu.\r\nЧерешите, червени и красиви, внесени от Гърция, се появиха на пазарите в Румъния, но високите им цени не са по вкуса на местните. Цената на плода е 100 леи (42 лева) за килограм.\r\nСъщевременно румънският потребител очаква излизането на ранната българска череша, която ще достигне до пазарите след няколко седмици, но ще бъде на по-достъпната цена от между 15 и 20 леи (6 – 8 лева). Виктор Турмаков", "date": "2018.05.06", "title": "Napi.hu: Румънците са недоволни от високите цени на гръцките череши, ще чакат българските"}
{"url": "http://www.focus-news.net/news/2018/05/06/2518721/varna-hram-sv-atanasiy-v-grada-otbelyazva-vtori-hramov-praznik.html", "text": "Втори храмов празник отбелязва варненският храм \"Св. Атанасий\" на Гергьовден, предаде репортер на Радио \"Фокус\" - Варна. Празникът започна с тържествена литургия, а веднага след края й ще се отслужи водосвет. Църковното настоятелство е подготвило 400 порции агнешки курбан, който ще бъде осветен и раздаден на християните, участвали в светата служба. Църквата отбелязва днес втори храмов празник, тъй като южният престол в олтара е посветен на Свети великомъченик Георги Победоносец. Той е пренесен от едноименната църква, намирала се в пределите на днешните Римски терми и разрушена през 1948 година. От 2014 година в храма се намира още една голяма светиня – копие на чудотворната икона на Свети Георги от Зографския манастир на Света Гора, която привлича много богомолци. \r\nПразничните богослужения в храма започнаха още снощи, когато бе отслужена вечерна служба и акатист към Св. Георги пред копието на чудотворната му икона.  \r\n  Милена СТОЕВА", "date": "2018.05.06", "title": "Варна: Храм „Св. Атанасий“ в града отбелязва втори храмов празник"}
{"url": "http://www.focus-news.net/news/2018/05/06/2518722/blagoevgrad-normalno-natovaren-e-trafikat-po-glaven-pat-e-79-i-avtomagistrala-struma-v-obalastta.html", "text": "Нормално натоварен е трафикът по главен път Е-79 и автомагистрала „Струма“ в Благоевградска област. Пътните настилки в областта са сухи и нормално проходими. Това съобщиха за Радио „Фокус“-Пирин от Областно пътно управление – Благоевград. В региона няма затворени пътища. Прохода Предел е отворен за преминаването на всички видове моторни превозни средства. През  изминалото денонощие няма регистрирани тежки пътни инциденти. Полицейското присъствие в Благоевградският регион е засилено с цел недопускането на пътни инциденти. Движението по път IІІ-198 Петрич – ГККП „Златарево“ в района на ГККП „Златарево“ се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите трябва да се движат с повишено внимание и съобразена скорост в свободната лента, съобразно създадената организация на движение в срок до 7 май.\r\nПо информация на „Гранична полиция“ се преминава нормално през граничните пунктове на територията на Югозападна България - ГКПП „Кулата“, „Илинден“, „Златарево“ и „Логодаж“.\r\nСпокойно се осъществява движението в областния център. Няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание.\r\nКристина МИТКОВА", "date": "2018.05.06", "title": "Благоевград: Нормално натоварен е трафикът по главен път Е-79 и автомагистрала „Струма“ в обаластта"}
{"url": "http://www.focus-news.net/news/2018/05/06/2518726/ria-novosti-siriyskata-armiya-razchistva-patya-homs-hama.html", "text": "Сирийската армия продължава да разчиства пътя между градовете Хомс и Хама в рамките на споразумението за извеждането на въоръжената опозиция от тези позиции, предава РИА Новости.\r\nБезопасното преминаване по пътя за първи път от шест години ще бъде открито след пълното извеждане на бойците от градовете в северната част на провинция Хомс и южната част на Хама, за което по-рано се договориха сирийските власти и главатарите на опозицията.\r\n„Инженерните части на Сирия продължават да работят по откриването на държавния път между провинциите Хомс и Хама, докато опозицията продължава да предава своето тежко и средно въоръжение до своето извеждане към северната част на страната в следващите дни“, съобщават сирийските медии. Виктор Турмаков", "date": "2018.05.06", "title": "РИА Новости: Сирийската армия разчиства пътя Хомс-Хама"}
{"url": "http://www.focus-news.net/news/2018/05/06/2518725/ministar-krasimir-karakachanov-godini-nared-na-armiyata-ne-se-obrashtashe-osobeno-vnimanie.html", "text": "Години наред на армията не се обръщаше особено внимание. Всички смятаха, че армията е само за паради. Искаме с този парад да покажем на българското общество, че въпреки недоимъка на финансови средства през последните 25-28 години българската армия си изпълнява задълженията. Това каза пред Нова телевизия министърът на отбраната Красимир Каракачанов.\r\nТой припомни, че тази година заплатите на военните са били вдигнати с 10%-11%, а през 2019-а се очаква ново увеличение. След като в края на седмицата страната ни подписа договор за обслужване на \"Спартан\"-ите, Каракачанов коментира: \"Постигнахме приблизително 22% по-ниска цена, отколкото се искаше от нас. Благодарение на този договор \"Спартан\"-ите ще летят, и то повече от един\". \r\nЗа първи път македонска част ще се включи в българския парад за 6 май: \"Това е знак за приятелство и добросъседство\", заяви вицепремиерът.", "date": "2018.05.06", "title": "Министър Красимир Каракачанов: Години наред на армията не се обръщаше особено внимание"}
{"url": "http://www.focus-news.net/news/2018/05/06/2518727/iliana-benovska-g-n-borisov-g-n-dogan-g-da-karakachanov-siderov-simeonov-g-n-radev-g-n-karadaya-vie-hrabrite-i-pobeditelite-li-ste.html", "text": "Г-н Борисов, г-н Доган, г-да Каракачанов, Сидеров, Симеонов, г-н Радев,  г-н Карадайъ - Вие  храбрите и победителите ли сте? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването.\r\nЛидерът на ГЕРБ Бойко Борисов е най-дълго управлявалият България - на 6 май 2018 г. стават 2 509 дни.Така Борисов надминава Стефан Стамболов – управлявал 2 464 дни.\r\nНяма да просвещавам непросветените кой кой е. Щото не понасям социалните мрежи и неграмотните автори, репортери, оператори и фотографи там.\r\nВ тези хиляди дни управление на Борисов два  субекта се  упражниха  на „лоста“ на политиката му- президентът Радев се „въззе“ коремно и произведе ББ „разносвач на шербет“ между Ердоган и ЕС . Но, като тупна от коремното на земята, със запретнато на дупето сако, Радев  не обеща, че Путин  ще му даде на него, Радев, да “разнася чай“ на Путин през май, в Москва. Пък и  талантливият му началник /на Радев, Иво Христов, но още без достъп до инфо, май/ не е написал още стих в стила на римата: Путин, май, ще даде на Радев, май,  да разнася чай през май, в Москва, без „коремно“, май! \r\nА Борисов, през май /без “май“ и без напъ-ни - коремни или други / обединява Балкани, в София-град, след Евксино-град, където не „разнесе шербет“, а даде обет, че е обединител на Балканите и мост „Ердоган- ЕС“.\r\nА Корнелия Нинова, по съвет на Стефан Данаилов- бате Серго – красив и секси комунист от застИналите „На всеки километър“ - си среса косичките с червен дрон, но не се закле на Бате Серго – Ламбо - Стефан Данаилов, че БСП ще спечели в София в 2019-та изборите за кмет срещу Фандъкова, щото не ги и е печелила БСП от 1990 г. – 29 години, изборите в София. \r\nИ понеже е Гергьовден, денят на храбрите и победителите, да добият политически тестостерон политиците от поета Георги Константинов:\r\n„Когато без тебе замине щастливият утринен влак,\r\nкогато по релсите сини танцува самотният сняг, -\r\nне свивай обидено устни, не викай с ранено сърце.\r\nЩом нещо в живота изпуснеш-вземи се в ръце!\r\nГ-н Борисов, г-н Доган, г-да Каракачанов, Сидеров, Симеонов, г-н Радев,  г-н Карадайъ - Вие  храбрите и победителите ли сте?\r\nАз съм Беновска. И питам!", "date": "2018.05.06", "title": "Илиана Беновска: Г-н Борисов, г-н Доган, г-да Каракачанов, Сидеров, Симеонов, г-н Радев,  г-н Карадайъ - Вие  храбрите и победителите ли сте"}
{"url": "http://www.focus-news.net/news/2018/05/06/2518723/darzhavniyat-glava-rumen-radev-prie-pochetniya-stroy-na-predstavitelnite-chasti-na-balgarskata-armiya-na-pl-knyaz-aleksandar-i.html", "text": "Държавният глава Румен Радев прие почетния строй на представителните части на Българската армия на пл. „Княз Александър I“, предаде репортер на Агенция „Фокус“. Пред паметника на Незнайния воин присъстват вицепремиерът Илияна Йотова, вицепремиерът и министър на отбраната Красимир Каракачанов, началникът на отбраната генерал Андрей Боцев, лидерът на БСП Корнелия Нинова, председателят на парламента Цвета Караянчева, зам.-председателят на парламента Явор Нотев. На тържественото събитие присъстват и депутати от всички парламентарни групи, както и висши военни от Сухопътни войски, Военноморските и Военновъздушните сили. \r\nОфициални гости на тържествата, посветени на Деня на Храбростта и празник на Българската армия, са зам.-министърът на отбраната на Македония Беким Максути и началникът на Генералния щаб на Армията на Македония генерал-лейтенант Методия Величковски. \r\nПредстои водосвет на бойните знамена и знамената-светини да бъде отслужен от Негово Преосвещенство Мелнишкият епископ Герасим под звуците на празничен камбанен звън от патриаршеската катедрала „Св. Александър Невски“. \r\nПо традиция президентът и Върховен главнокомандващ ще произнесе тържествено слово по повод Деня на храбростта и празник на Българската армия.  \r\nНа 1 януари 1880 г. княз Александър I учредява първото българско отличие - ордена “За храброст”. С указ от 9 януари същата година се постановява честването на празника.\r\nНа този ден празнуват редица градове в страната, а десетки църкви и манастири отбелязват храмовия си празник.\r\nБиляна ИВАНОВА", "date": "2018.05.06", "title": "Държавният глава Румен Радев прие почетния строй на представителните части на Българската армия на пл. „Княз Александър I“"}
{"url": "http://www.focus-news.net/news/2018/05/06/2518728/boynite-znamena-svetini-byaha-osveteni-v-denya-na-hrabrostta-i-praznika-na-balgarskata-armiya.html", "text": "Бойните знамена и Знамената-светини бяха тържествено осветени в Деня на храбростта и празника на Българската армия, предаде репортер на Агенция „Фокус“. Почит пред загиналите български герои отдадоха президентът и Върховен главнокомандващ Въоръжените сили Румен Радев, вицепрезидентът Илияна Йотова, вицепремиерът и министър на отбраната Красимир Каракачанов, началникът на отбраната генерал Андрей Боцев, председателят на парламента Цвета Караянчева. \r\nНа пл. „Княз Александър I“ прозвуча националния химн. На тържественото събитие присъстваха лидерът на БСП Корнелия Нинова, зам.-председателят на парламента Явор Нотев, депутати от всички парламентарни групи и висши военни от Сухопътни войски, Военноморските и Военновъздушните сили.\r\nОфициални гости на тържествата, посветени на Деня на Храбростта и празник на Българската армия, са зам.-министърът на отбраната на Македония Беким Максути и началникът на Генералния щаб на Армията на Македония генерал-лейтенант Методия Величковски. \r\nВодосветът отслужи Негово Преосвещенство Мелнишкият епископ Герасим под звуците на празничен камбанен звън от патриаршеската катедрала „Св. Александър Невски“.  \r\nОсветените знамена-светини са: знамето на Стиляна Параскевова, знамената на 23-ти пехотен Шипченски полк, 15-ти Ломски полк, 13-ти пехотен Рилски полк, 24-ти пехотен Черноморски полк, 30-ти пехотен Шейновски полк, на Илинденско-Преображенското въстание и щандарта на Първи конен полк, както и бойните знамена на Националната гвардейска част, Военната академия \"Г. С. Раковски\", военните формирования 22 320 - Божурище, 28 860 - Горна Малина, 42 600 - Мусачево, и 44 510 - София.\r\nБиляна ИВАНОВА", "date": "2018.05.06", "title": "Бойните знамена-светини бяха осветени в Деня на храбростта и празника на Българската армия"}
{"url": "http://www.focus-news.net/news/2018/05/06/2518724/varna-voennomorskiyat-muzey-raboti-s-vhod-svoboden-za-denya-na-hrabrostta-i-praznika-na-balgarskata-armiya.html", "text": "Военноморският музей във Варна работи с вход свободен за своите посетители в Деня на храбростта и празника на Българската армия, предаде репортер на Радио \"Фокус\" - Варна. В навечерието на празника в музея бе открита изложбата „Българската морска униформа – отражение на своята епоха“. Тя представя униформи на български морски офицери, подофицери и матроси и най-характерните елементи към тях. В нея са включени повече от сто предмета от фонда на Военноморския музей като сред тях са офицерският мундир с еполети от началото на ХХ век, принадлежал на лейтенант Георги Антонов и непоказвана до момента униформа на контраадмирал Иван Вариклечков. Униформените облекла, аксесоарите към тях – пагони, наръкавни знаци, кокарди, колани, шарфове и др., и богатият снимков материал дават представа за развитието на българската военноморска униформа от създаването на флота през 1879 г. до наши дни. Флотските униформи отговарят на международно приетите норми и са част от общата моряшка традиция, а едновременно с това са специфична илюстрация на прехода от една епоха в друга и на влиянието на големите морски сили. \r\nМилена СТОЕВА", "date": "2018.05.06", "title": "Варна: Военноморският музей работи с вход свободен за Деня на храбростта и празника на Българската армия"}
{"url": "http://www.focus-news.net/news/2018/05/06/2518733/tsvetan-tsvetanov-gerb-nyama-po-svetla-kauza-ot-tazi-na-voynika.html", "text": "Няма по-светла кауза от тази на войника. Това написа председателят на ПГ на ГЕРБ и зам.-председател на партията Цветан Цветанов в своята страница в социалната мрежа Facebook. Цялото съобщение гласи: \"Днес честваме Деня на Свети Георги Победоносец, който е и Ден на храбростта и празник на Българската армия. Честит професионален празник на всички военослужещи и вечна памет на героите, загубили живота си, докато са изпълнявали дълга си към Родината. Няма по-светла кауза от тази на войника и затова Българската армия днес и винаги е означавала чест, достойнство, смелост и сила.\r\nЧестит празник и на всички именници. Бъдете здрави и благословени!\"", "date": "2018.05.06", "title": "Цветан Цветанов, ГЕРБ: Няма по-светла кауза от тази на войника"}
{"url": "http://www.focus-news.net/news/2018/05/06/2518730/washington-post-britanskiyat-vanshen-ministar-shte-obsadi-iran-s-predstaviteli-na-sasht.html", "text": "Британският външен министър Борис Джонсън ще посети САЩ, за да проведи преговори с правителството на страната, докато президентът Доналд Тръмп решава дали да изтегли или не страната си от Иранското ядрено споразумение, предава  Washington Post.\r\nДжонсън подкрепя силно споразумението. Крайния срок, в който Тръмп трябва да вземе решението си, е 12 май.\r\nБританското външно министерство сочи, че обсъждането на ядреното споразумение е една от най-важните теми за обсъждане по време на посещението на министъра. Очаква се Джонсън да засегне и теми, свързани с Корея и Сирия.\r\nОчаква се той да проведе среща с вицепрезидента на САЩ Майк Пенс, със съветника в Белия дом за национална сигурност Джон Болтън и с конгресмени.  Виктор Турмаков", "date": "2018.05.06", "title": "Washington Post: Британският външен министър ще обсъди Иран с представители на САЩ"}
{"url": "http://www.focus-news.net/news/2018/05/06/2518738/dimitar-margaritov-kzp-oplakvaniyata-sreshtu-verigite-za-hranitelni-stoki-sa-okolo-10-ot-potrebitelskite-zhalbi.html", "text": "Около 10% от потребителските жалби касаят продажбата на хранителни стоки, каза председателят на Комисията за защита на потребителите (КЗП) Димитър Маргаритов по „Дарик” радио. Най-често става дума за разминаване между обявената и маркираната на касата цена. Това съобщиха от пресцентъра на КЗП.\r\n„Хората основателно реагират, когато на щендера се посочва една цена, а на касовия апарат се отчита по-висока. Редки се случаите, в които е обратното. Това показва, че търговецът недобросъвестно се опитва да реализира печалба”, коментира Маргаритов. Той обясни, че такива случаи икономическите оператори опитват да оправдаят с пропуск при отразяване корекциите на цените във фискалната памет на касовите апарати при провеждането на кампании и промоции, но това не може да бъде извинение.  \r\nДруга група оплаквания са свързани с продажбата на хранителни стоки с изтекъл срок на годност, което е нарушение. „Допустимо е с изтичащ срок на годност продукти да бъдат дарявани от търговците, като върху тези сделки не се начислява ДДС”, уточни Маргаритов. Той припомни, че това е възможно в резултат от инициатива на омбудсмана Мая Манолова. „Става въпрос за случаите, в които храната е в срок на годност, но търговецът прецени, че има количества, които не могат да бъдат продадени в оставащия период, и би могъл да дари една част от тях, за да намерят правилно своята реализация”, добави председателят на КЗП.  \r\nНехранителни стоки с изтичащ срок на годност биха могли да бъдат продавани, стига да не представляват опасност за здравето на потребителите. Задължително е обаче те да бъдат поставени на специално обособени в търговските обекти отделни места и причината за това да е ясна. \r\nМаргаритов разясни още, че при продажбата на нехранителни стоки заблуждаващи практики с цените има най-често при промоционални кампании. Той даде пример с оферта за намаление на телевизори, при която клиентите са били заблуждавани, че отстъпката важи за всички размери телевизори от даден модел, докато на практика е прилагана само за най-малкия. „Потребители подадоха сигнал, разочаровани от обстоятелството, че това никъде не е посочено, а всъщност се анонсира доста сериозно намаление от порядъка на 20-30%”, каза Маргаритов. \r\nПредседателят на КЗП посочи и друг случай, при който онлайн търговец е обещал по-дълъг гаранционен период на стоката. Не е обяснил, обаче, че за да се възползва от него, клиентът трябва да регистрира покупката в определен сайт. \r\n„Важното е тези случаи на нелоялни практики да бъдат улавяни възможно най-рано при провеждането на подобни кампании, за да се сведе до минимум рискът да бъдат засегнати неограничен брой потребители”, подчерта Маргаритов.", "date": "2018.05.06", "title": "Димитър Маргаритов, КЗП: Оплакванията срещу веригите за хранителни стоки са около 10% от потребителските жалби"}
{"url": "http://www.focus-news.net/news/2018/05/06/2518735/dimitar-margaritov-kzp-pri-proverkite-za-gergyovden-sledim-za-usloviyata-na-sdelkite-pri-prodazhbata-na-hranitelni-stoki.html", "text": "Традиционно, когато има събиране на дни по повод празници, проверяваме търговската мрежа от гледна точка коректността на обявената информация, включително цените на стоките. Следим и пазара на туристическите резервации – както за организирани пътувания, така и отправяните индивидуални оферти най-вече в интернет. Това каза председателят на Комисията за защита на потребителите (КЗП) Димитър Маргаритов в интервю за информационния портал Flashnews.bg, съобщиха от пресцентъра на КЗП. Той уточни, че всички търговци са обект на проверките на КЗП, а те са преди всичко превантивни с цел установяване състоянието на пазара в навечерието на празниците. \r\n„Когато става въпрос за хранителни стоки, ние трябва да бъдем подпомагани от колегите от Агенцията по храните, защото това, което основно ние може да проверим, е наличието на информация за произхода, цената и грамажите при продажбата на различни разфасовки”, уточни Маргаритов и добави, че инспекторите от БАБХ следят за характеристиките на стоките да са в рамките на изискванията на закона. \r\nПредседателят на КЗП посочи, че се проверяват и обявяваните покрай празничните дни ексклузивни оферти за намаления и промоции. „Нашите проверки имат за цел да установят дали те са действителни и съответстват на изискванията на закона”, обясни той. \r\n„Най-често срещаното нарушение в областта на туризма е несъвпадането на това, което е обещано, с това, което се предоставя на място. Можем само да съжаляваме, че няколко отделни случая може да повлияят изцяло върху имиджа на българския туризъм. Истината е, че ние получаваме доста малко сигнали за неуредици в туристическия бизнес – около 4-5% от всички жалби на годишна база”, заяви Маргаритов. \r\nПри подобен род неприятности хората трябва да се обръщат към администратора на съответния хотел и ако не получат необходимото съдействие, да потърсят КЗП. „Ще бъде извършена проверка, при която при установяване на нарушения, ще бъдат наложени санкции, но целта е също така и да се помогне на потребителите да бъдат компенсирани за причиненото неудобство”, каза още председателят на КЗП.", "date": "2018.05.06", "title": "Димитър Маргаритов, КЗП: При проверките за Гергьовден следим за условията на сделките при продажбата на хранителни стоки"}
{"url": "http://www.focus-news.net/news/2018/05/06/2518736/plovdiv-blizo-17-000-zhiteli-na-grada-praznuvat-imen-den-na-gergyovden.html", "text": "Близо 17 000 жители на град Пловдив празнуват имен ден на Гергьовден. Това съобщиха за Радио „Фокус“ – Пловдив от отдел „Гражданска регистрация и административно обслужване“ (ГРАО) в Пловдив. Най-много сред мъжете са празнуващите, кръстени с името Георги – малко над 11 000, а сред жените Гергана, които в града са над 2300. Имен ден днес имат и жителите на града, които носят имена, производни на Георги – под 200 са кръстени Ганчо, а малко над 100 – Генчо. Празнуват още 655 души с името Гинка, 443 с името Ганка, 101 с името Гергина и 123 с името Гюрга.\r\nНа този ден във всички епархии на Българската православна църква се прославя името на св. великомъченик Георги Победоносец. Денят 6-ти май е и Празник на Българската армия. Започва да се чества още със създаването й.\r\nТони МИХАЙЛОВ", "date": "2018.05.06", "title": "Пловдив: Близо 17 000 жители на града празнуват имен ден на Гергьовден"}
{"url": "http://www.focus-news.net/news/2018/05/06/2518731/pazardzhik-gradat-otbelyazva-denya-na-hrabrostta-i-gergyovden-s-praznichna-programa.html", "text": "Пазарджик отбелязва Деня на храбростта и Гергьовден с празнична програма, съобщиха за Радио „Фокус“ – Пазарджик от Общината. От 11.00 часа на площад  „Константин Величков“ ще започне програмата, посветена на Деня на храбростта с изпълнения на Студентски фолклорен ансамбъл при Югозападен университет –  Благоевград, и Академичен ансамбъл при Варненски свободен университет – Варна.  Няколко населени места в областта провеждат събори - селата Бъта, Паталеница, Црънча, Ивайло, Варвара и град Ветрен.", "date": "2018.05.06", "title": "Пазарджик: Градът отбелязва Деня на храбростта и Гергьовден с празнична програма"}
{"url": "http://www.focus-news.net/news/2018/05/06/2518729/sliven-sdruzhenie-sv-georgi-pobedonosets-organizira-za-peta-godina-praznika-na-hubav-den-gergyovden.html", "text": "Сдружение „Св. Георги Победоносец“ – Сливен  организира за пета година празника „На хубав ден Гергьовден“, който ще се състои край параклиса „Св. Георги“ в подножието на „Бармук баир“. Това съобщиха от Сдружение „Св. Георги Победоносец“. Ще бъде направен водосвет в почти възстановения храм с патрон светията-великомъченик, който е бил разрушен след 1990 година. Ремонтът започна преди около три години по инициатива на Сдружението, с дарения и доброволен труд от граждани и фирми. Близо 80 хиляди лева са нужни за довършването на храма, като те се събират чрез дарения. Съборът ще се проведе от 11.30 часа, като в програмата са включени народни песни и танци. Организаторите очакват гости от националното дружество „Традиция“, както и други патриотични организации. Гостите могат да  оставят  автомобилите си на паркинга до Фабриката на Добри Желязков и да се качат пеша по почистената пътека, тръгваща от „чешмата“ за Текстилен техникум, маркирана с табелки и маркировка от парк „Сините камъни“ – бяло-зелено-бяло.", "date": "2018.05.06", "title": "Сливен: Сдружение „Св. Георги Победоносец“ организира за пета година празника „На хубав ден Гергьовден“"}
{"url": "http://www.focus-news.net/news/2018/05/06/2518737/veliko-tarnovo-sveta-liturgiya-se-otsluzhva-v-pravoslavnite-hramove-v-grada-po-povod-denya-na-sv-velikomachenik-georgi-pobedonosets.html", "text": "Света литургия се отслужва  в православните храмове във Велико Търново по повод деня на св. великомъченик Георги Победоносец, предаде репортер на Радио \"Фокус\" – Велико Търново. Рано тази сутрин църковните камбани в града възвестиха началото на литургията. Най-много хора се стекоха в Катедралния храм \"Рождество Богородично\", където палят свещ за здраве.\r\nСвети великомъченик Георги Победоносец  е един от най-почитаните светци, мъченик за Христовата вяра в Източноправославната църква. На иконите той  е изобразяван винаги на кон, а в краката му лежи убития от него змей. Денят 6-ти май е и Празник на Българската армия. Започва да се чества още със създаването й. На 1 януари 1880 г. с Указ № 1 княз Александър I учредява първото българско отличие – ордена “За храброст”. Той е предназначен само за отличили се по време на война българи, проявили мъжество, героизъм и подвизи на бойното поле. С указ от 9 януари същата година се постановява честването на празника.\r\nГергьовден, наричан още Гергьовден, Гергевден, Гюрговден, Герги, Джурджевдан е почитан и сред християни и мюсюлмани. Празникът поставя началото на летния обреден календар, който приключва с Димитровден. Св. Георги е тачен като покровител на земеделците и най-вече на овчарите и стадата. На този ден традиционно се коли агне и се прави празничен курбан.\r\nНадежда КРЪСТЕВА", "date": "2018.05.06", "title": "Велико Търново: Света литургия се отслужва  в православните храмове в града по повод деня на св. великомъченик Георги Победоносец"}
{"url": "http://www.focus-news.net/news/2018/05/06/2518742/blagoevgrad-obshtina-petrich-otbelyazva-svoya-praznik.html", "text": "Община Петрич отбелязва своя празник. За Радио „Фокус“ – Пирин заместник-кметът на общината Илияна Попова заяви, че през годините датата за отбелязване на празника на града многократно е била променяна. \r\n„Петричани винаги са спазвали и уважавали българските традиции, част от които е ѝ отбелязването на 6 май – Ден на храбростта и празник на земеделците“, каза още Попова. Тя добави, че честването на празника в Петрич е стара градска традиция, а от 1994 година е прието той да бъде и официален празник, на който всички жители и гости на Община Петрич да отбелязват празника на своята община, но и да отворят домовете и сърцата си за гостите на гости на Общината. \r\nПрограмата по повод празника на града започна още в края на месец април, като бяха организирани поредица от събития. Днес по традиция рано сутринта се провежда празнична литургия в храм „Св. Георги“, а след това на площада е организирано народно веселие с фолклорни ритми. В него участие ще вземат Ансамбъл „Гайтан”, Мъжка певческа група „Огражденска четворка”, Фолклорна формация „Хераклея”.\r\nЛивия НИНОВА", "date": "2018.05.06", "title": "Благоевград: Община Петрич отбелязва своя празник"}
{"url": "http://www.focus-news.net/news/2018/05/06/2518745/miroslava-topalova-regionalen-istoricheski-muzey-vratsa-zapasen-poruchik-angel-yanchev-spasyava-ot-plen-znameto-na-35-ti-vrachanski-polk.html", "text": "Запасен поручик Ангел Янчев спасява от плен знамето на 35-ти Врачански полк, наречен още Железния полк, каза за Радио „Фокус“ – Видин Мирослава Топалова, уредник в Регионален исторически музей – Враца. Тя посочи, че командирът на 12-та рота на Врачанския полк  запасен поручик Ангел Янчев от Враца е бил знаменосец  през 1918 г. \r\n„На 29-ти септември 1918 г. в Солун се сключва примирие между България и Антантата, според което България прекратява участието си във войната. Една от клаузите на това примирие задължава три български пехотни дивизии и четири полка кавалерия, общо около 100 000 души, да бъдат оставени в плен на англо-френските войски и да сложат оръжие без да бъдат победени. Съглашението очаква да плени българските знамена, разпокъсани и покрити със слава от боевете.Сред предадените в плен войскови части при гр. Кичево, Македония е и 35-ти Врачански полк“, каза Мирослава Топалова. Тя допълни, че командирът  на 35-ти Врачански полк  полк. Бешевлиев, научавайки за заповедта на френското командване всички бойни знамена да бъдат предадени, не може да понесе унижението да връчи свещената реликва на врага и заповядва на командира на 12-та рота запасен поручик Ангел Янчев от Враца, който е и знаменосец на полка, да изгори знамето. \r\n„Да бъдеш знаменосец на полка е въпрос на изключителна чест и доказателство за добродетели и лични качества, с които удостоеният с тази отговорност доминира пред останалите. С цел опазване на знамето Янчев е обучил 60 войници, най-добрите от ротата, и имат конкретен план за действие. Но при създалата се неочаквана мирновременна ситуация и заповедта на командира на полка, той решава да действа сам“, обясни Топалова. Тя посочи, че Янчев  взема решение да не изпълни заповедта на началника си, да го излъже, че е изгорил знамето, като изгаря само калъфа му, давайки си ясна сметка какво го очаква след това.“За увитото около тялото му знаме знае само дружинния командир.  9 месеца укрива така знамето запасния поручик. Прибирайки се във Враца поручик Янчев тържествено връчва спасеното знаме на 35-ти Врачански пехотен полк“, каза Мирослава Топалова.  \r\nВ последствие знамето е наградено с „Възпоменателна метална гривна” и с възпоменателни медали за войните 1912/1913 г. и 1915/1918 г., а запасният поручик Ангел Янчев е награден със знака „За спасяване на знаме”.\r\nАнна ЛОЗАНОВА\r\nbr />", "date": "2018.05.06", "title": "Мирослава Топалова, Регионален исторически музей – Враца: Запасен поручик Ангел Янчев спасява от плен знамето на 35-ти Врачански полк"}
{"url": "http://www.focus-news.net/news/2018/05/06/2518743/zapochna-voenniyat-parad-po-povod-denya-na-hrabrostta-i-140-ata-godishnina-ot-sazdavaneto-na-balgarskata-armiya.html", "text": "Започна военният парад по повод Деня на храбростта и 140-ата годишнина от създаването на Българската армия , предаде репортер на Агенция „Фокус“.  Командващ парада е командирът на Сухопътните войски генерал-майор Михаил Попов. По традиция парадът ще бъде открит от вертолет „Ми–17” на Военновъздушните сили, носещ националния флаг на Република България. При изпълнението на Националния химн по време на парада ще бъдат изпълнени 20 артилерийски салюта. \r\nВъв военния парад участват над 1600 военнослужещи от Въоръжените сили, Гвардейският представителен духов оркестър с духовите оркестри на видовете въоръжени сили, знаменен взвод на Националната гвардейска част със знамената-светини на Българската армия. \r\nЗа първи път във военния парад на 6 май ще участва и представителен блок на Армията на Република Македония.\r\nНа парада ще бъдат представени 52 верижни и колесни бойни машини на Сухопътните и зенитно-ракетни войски, както и 14 вертолета и самолета на Военновъздушните сили. \r\nОфициални лица на парада са държавният глава Румен Радев,  председателят на парламента Цвета Караянчева, депутати, министърът на отбраната Красимир Каракачанов, началникът на отбраната генерал Андрей Боцев, висши офицери от Българската армия.  На събитието присъства и заместник-министърът на отбраната на Република Македония Беким Максути и началникът на Генералния щаб на Армията на Република Македония генерал-лейтенант Методия Величковски.\r\nДеница КИТАНОВА", "date": "2018.05.06", "title": "Започна военният парад по повод Деня на храбростта и 140-ата годишнина от създаването на Българската армия"}
{"url": "http://www.focus-news.net/news/2018/05/06/2518740/tass-irakskata-aviatsiya-nanese-udari-po-komandvaneto-na-islyamska-darzhava-v-siriya.html", "text": "Иракската авиация нанесе серия от удари по позициите на „Ислямска държава“ на територията на Сирия. Това бе съобщено от пресслужбата на министър-председателя на Ирак Хайдер ал Абади, който командва въоръжените сили на републиката, предава ТАСС.\r\nВ съобщението се отбелязва, че целта на удара е командване на терористите на сирийска територия. Заповедта е дадена лично от Ал Абади.  Виктор Турмаков", "date": "2018.05.06", "title": "ТАСС: Иракската авиация нанесе удари по командването на „Ислямска държава“ в Сирия"}
{"url": "http://www.focus-news.net/news/2018/05/06/2518734/petya-bankova-etnolog-kapaneto-v-rosata-na-gergyovden-se-pravi-ot-horata-za-da-sa-zdravi-i-da-ne-gi-boli-krast-prez-godinata.html", "text": "Къпането в росата на Гергьовден се прави от хората, за да са здрави и да не ги боли кръст през годината. Това каза етнологът Петя Банкова в интервю за Агенция „Фокус“ по повод празника Гергьовден. „Според „традиционния“ сценарий на празника в нощта срещу празника, преди да пропеят петлите, хората отиват на някоя ливада или поляна, където се търкалят в утринната роса, защото народното вярване твърди, че по това време на годината всичко е „повито с блага роса“, като по-рано търкалянето в росата се е правело на голо. Някъде само ходят боси по росата или си мият лицето и ръцете с нея, другаде и пият роса“, каза още тя. „Къпането в росата се прави от хората, за да са здрави и да не ги боли кръст през годината. И разбира се да са бодри и ранобудни през цялата година, да не „хъдрелясват“ (да не са сънени и уморени). Къпят се в роса и безплодни жени с вярата, че така ще станат плодовити. Друг, свързан с росата обреден момент е събирането и носенето ѝ вкъщи. Вярва се, че събраната по Гергьовден роса има особена целебна сила, за животворния Гергьовски дъжд се казва „всяка капка е жълтица”. Ето как Природата е в унисон с човека, тя му дава здраве и сили“, допълни още Банкова.\r\nЦветелин ДИМИТРОВ", "date": "2018.05.06", "title": "Петя Банкова, етнолог: Къпането в росата на Гергьовден се прави от хората, за да са здрави и да не ги боли кръст през годината"}
{"url": "http://www.focus-news.net/news/2018/05/06/2518746/veliko-tarnovo-s-obshtogradsko-shestvie-polagane-na-tsvetya-pred-pametnika-na-33-ti-svishtovski-polk-i-praznichen-kontsert-v-svishtov-shte-otbelezhat-denya-na-hrabrostta.html", "text": "С общоградско шествие, полагане на цветя пред паметника на 33-ти Свищовски полк и празничен концерт в Свищов ще отбележат Деня на храбростта и празник на Българската армия, съобщиха от пресцентъра на Общината. От 10.15 часа от площад „Алеко“ до площад „Велешана“,  пред паметника на 33-ти Свищовски полк, ще тръгне  парад – общоградско шествие. От 10.30 часа  празникът ще бъде тържествено отбелязан с ритуал по поднасяне на венци и цветя в памет на загиналите в бой воини на паметника на 33-ти Свищовски полк. От 11.30 часа в градската градина ще се проведе Празничен концерт на Духовия оркестър към 55-ти Инженерен полк – Белене.", "date": "2018.05.06", "title": "Велико Търново: С общоградско шествие, полагане на цветя пред паметника на 33-ти Свищовски полк и празничен концерт в Свищов ще отбележат Деня на храбростта"}
{"url": "http://www.focus-news.net/news/2018/05/06/2518732/plovdiv-s-tarzhestven-ritual-po-izdigane-na-natsionalnoto-zname-i-praznichen-kontsert-asenovgrad-shte-otbelezhi-6-may.html", "text": "Асеновград ще отбележи тържествено 6 май – Гергьовден и Ден на храбростта и празник на Българската армия. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. Програмата на пл. „Акад. Николай Хайтов“ започва в 11.30 часа с тържествен ритуал по издигане на националното знаме от Военно формирование 24490. След това, от 11.40 часа, на площада ще започне празничен концерт на Конушенския народен оркестър с художествен ръководител Никола Илиев.\r\nПрограмата по повод Гергьовден и Ден на храбростта и празник на Българската армия в Асеновград започна още на 4 май с гостуваща фотоизложба „Добре дошли в България“ от Хисаря, представяща обредни хлябове и традиции от регион Тракия. На 5 май, на изхода на Асеновград по пътя за Кърджали, бяха организирани конни надбягвания, конкурс за най-красив кон и състезание по надскачане.\r\nТони МИХАЙЛОВ", "date": "2018.05.06", "title": "Пловдив: С тържествен ритуал по издигане на националното знаме и празничен концерт Асеновград ще отбележи 6 май"}
{"url": "http://www.focus-news.net/news/2018/05/06/2518747/za-parvi-pat-vav-voenniya-parad-po-povod-6-may-uchastva-i-predstavitelen-blok-na-armiyata-na-makedoniya.html", "text": "За първи път във военния парад по повод Деня на храбростта и празник на Българската армия участва и представителен блок на Армията на Македония, предаде репортер на Агенция „Фокус“. В парада в Деня на храбростта участват Гвардейският представителен духов оркестър, знаменен взвод на Националната гвардейска част със знамената-светини и представителните блокове с бойните знамена на: Военна академия „Г. С. Раковски”, Националната гвардейска част, Националния военен университет „Васил Левски”, Сухопътните войски, Военновъздушните сили, Военноморските сили,  68-ма бригада „Специални сили”. Президентът Румен Радев поздрави представителните формирования по повод празника.  \r\nБиляна ИВАНОВА", "date": "2018.05.06", "title": "За първи път във военния парад по повод 6 май участва и представителен блок на Армията на Македония"}
{"url": "http://www.focus-news.net/news/2018/05/06/2518739/sport-ueyn-ruuni-i-deyvid-bekam-pozhelaha-skoroshno-ozdravyavane-na-sar-aleks-fargyusan.html", "text": "Бившият нападател и бившият полузащитник на Манчестър Юнайтед Уейн Рууни и Дейвид Бекъм пожелаха скорошно оздравяване на бившия треньор на клуба Алекс Фъргюсън, който по-рано попадна в болницата с мозъчен кръвоизлив и претърпя операция.\r\nОчаква се треньорът да остане в реанимацията. Фъргюсън бе начело на Манчестър Юнайтед между 1986 и 2013 г. Заедно с него отборът завоюва 13 титли на английското първенство и два пъти спечели Шампионската лига. Виктор Турмаков", "date": "2018.05.06", "title": "Спорт: Уейн Рууни и Дейвид Бекъм пожелаха скорошно оздравяване на сър Алекс Фъргюсън"}
{"url": "http://www.focus-news.net/news/2018/05/06/2518741/sofiya-s-moshtno-ura-byaha-posreshtnati-znamenata-svetini-na-balgarskata-armiya.html", "text": "С мощно \"ура\" бяха посрещнати знамената светини на Българската армия, предаде репортер на Агенция \"Фокус\". Командването на парада пое ген.-майор Михаил Попов. Очаква се парадът да започне точно в 10.00 часа, когато в честванията на празника на Българската армия ще се включи държавният глава и върховен главнокомандващ Румен Радев. В тържественото събитие участват над 1600 военнослужещи. \r\nДеница КИТАНОВА", "date": "2018.05.06", "title": "София: С мощно \"ура\" бяха посрещнати знамената светини на Българската армия"}
{"url": "http://www.focus-news.net/news/2018/05/06/2518750/krasimir-karakachanov-az-siderov-i-simeonov-sme-razlichni-s-borisov-se-razbirame-dobre.html", "text": "Илиана Беновска: Правим това интервю на 2 май 2018 г., във връзка с предстоящия  празник на армията 6 май. Ето го г-н Каракачанов, когото сме поканили в градината на Министерския съвет. Здравейте, г-н Каракачанов!Красимир Каракачанов: Здравейте, г-жо Беновска! Илиана Беновска: Добре дошъл!Красимир Каракачанов: Добре заварили, добре дошла! Илиана Беновска: Как ще отпразнуваме 140-тата годишнина на българската армия? Красимир Каракачанов: Започваме с Гергьовденския парад. Ще бъде малко по-пищен, така да се каже. Малко повече техника, малко повече войска, за да видят българите, че въпреки трудностите, последните 28 години, българската армия си изпълнява задълженията. Илиана Беновска: Мечтаете ли си да имаме такъв голям парад, както прави Путин, например? Красимир Каракачанов: Е, Вие ме питате, дали, си мечтая България да отиде на три морета, тогава? За да имаш такъв голям парад, трябва да си 120-130 милиона държава, каквато е Русия и разходите за отбрана да са много повече от тези прословути 2% от брутния вътрешен продукт.  Илиана Беновска: По Вашата карта, на ВМРО, сме били на три морета!Красимир Каракачанов: Според историята на България, България е била на три, че даже на четири морета, до Карпатите, до делтата на Дунава и така нататък, но това е историята.Илиана Беновска: Дайте да седнем, да ви поразпитам още някои неща. Мечтал ли сте си някога да станете вицепремиер и министър на отбраната?Красимир Каракачанов: Мечтал – не съм, но когато човек се заема с политика и очаква, че ако си свърши добре работата, може би, в политиката ще се издига. Точно да съм си мечтал – не съм . Илиана Беновска: Как станахте лидер на ВМРО? Красимир Каракачанов: Аз съм един от малкото лидери в България, които са тръгнали от кота нула в политиката. Всъщност, от студентската организация на ВМРО, 1989 г., председател на студентската организация, докато завърша университет, след това организационен секретар, след което съпредседател и чак далечната 1997 г., тоест след 8 години вървене по стълбичката, станах председател. Илиана Беновска: Баща Ви Дончо Каракачанов, който също е политик, беше депутат във Великото народно събрание, той зарази ли Ви, както казваше Гиньо Ганев с „елан“/вдъхновение- б.а./, към политиката?Красимир Каракачанов: Не, той беше във Великото народно събрание 1990-1991 г., но с политиката съм заразен от историята още, защото още от 10 клас, четейки историята, всъщност цялата история е много, така..., става за сериал. До края на 9 клас бях обикновено, буйно момче, което предимно се занимаваш със спорт. Тренирал съм волейбол, футбол. По онези времена – цигарите, алкохола бяха непознати за поколението на 15, 16, 17 годишните. Имаше в 10 клас, в началото, тогава едни бригади, ако си спомняте, имаше и есенни, и летни. Нашата гимназия...Илиана Беновска: Коя гимназия сте завършил?Красимир Каракачанов: 15-та гимназия „Адам Мицкевич”, в София. Нашата гимназия ходеше на есенна бригада в Пазарджишко и береше грозде. Живеехме на квартири, като беше абсолютно забранено момчетата да ходят в женските квартири. Илиана Беновска: Тъкмо щях да попитам.Красимир Каракачанов: Или обратното. Илиана Беновска: А, Вие, правихте ли го?Красимир Каракачанов: Направих го, в смисъл, съвременното поколение не трябва да си го представя по този начин, както се случва сега. Тогава нещата бяха много по-романтични. Ухажване, свалки...Илиана Беновска: Кошница грозде?Красимир Каракачанов: Е, кошница грозде – не, но отидохме трима съученици в квартирата на четири момичета, с една бутилка вино, забележете, една бутилка вино за седем човека. Илиана Беновска: Което си беше много алкохол за онова време, да Ви кажа честно!Красимир Каракачанов: Не, напротив, като сравнявам сегашните критерии на младото поколение за алкохол – просто е несериозно, нищо. И така си говорихме, като сме направили една много сложна схема, при която, ако мине проверка от учителите, да не могат да ни хванат. Външната врата на двора сме я подпрели с една лопата и като отворят – лопатата да падне и да издрънчи. Илиана Беновска: А, Вие, къде щяхте да се скриете?Красимир Каракачанов: Е, ние сме си...маршрутът за „оттегляне“, както се казва, беше „прогонен”. Къщата беше на два етажа. Това беше полувтори етаж такъв – през прозореца, в градината, в другия двор и излизаш на другата улица. Обаче, явно се бяхме заприказвали повече, подчертавам, заприказвали. Едната бутилка вино не беше изпита, но пушихме цигари, по две-три цигари в един буркан от компот. В момента, в който чухме учителите, те бяха вече на вратата.Илиана Беновска: А те бяха разбрали ли, че сте се събрали?Красимир Каракачанов: Не, те просто си правят регулярни проверки. Когато започнаха да чукат на вратата – ние тръгнахме по резервния маршрут за отстъпление, през прозореца. Първият скочи и избяга, вторият..., аз бях третият. Обаче в момента, в който аз с качах, те влязоха в стаята и ме видяха.Илиана Беновска: Сам, с четири момичета?Красимир Каракачанов: Не, видяха и този преди мен. Първият успя да се скрие, защото прескочи. На другия ден ни вика директорката и казва – така и така, снощи... Викаме, няма такова нещо, ние си бяхме в квартирата, спяхме, защото веднага след това дойдоха в нашата квартира и ние се правим на заспали.Илиана Беновска: Успяхте ли да се съблечете или се завихте до...Красимир Каракачанов: Естествено! Е, две-три минути, бързо... Казаха: „Добре тогава, намерихме вино, намерихме цигари, значи момичетата са ги консумирали, следователно тях ще изгоним от бригадата.Илиана Беновска: Ужас!Красимир Каракачанов: Ние, с другия младеж, Георги се казваше, решихме да си признаем, защото в крайна на краищата – да отидеш на гости и да пострадат домакините заради тебе, не върви, и си признахме, че ние сме били. Изгониха ни от бригадата естествено, за назидание, пред строя, за нарушение на правилника и така, и ни изгониха, и аз се прибрах в София. Илиана Беновска: А успяхте ли поне да целунете някое от момичетата?Красимир Каракачанов: Не, за съжаление, прекъснаха ни. Може би, щеше да стане.Илиана Беновска: А имахте ли  и „по-други“ замисли?Красимир Каракачанов: Е, най-вероятно! На 17 -годишна възраст – започват да ти се въртят тези неща в главата. Всъщност, най-вероятно, въртят ти се такива неща в главата, но пак подчертавам – в онази далечна, може би 1982 г., нещата не бяха такива, каквито са в 2018-та. Прибрах се в къщи, естествено – наказание, никакви джобни пари и няма къде да ходиш. Нито на кино можеш да отидеш, нищо не може да правиш. Тогава започнах да ровя в библиотеката на баща ми. Знам, че от дядо ми, той имаше стари книги, от преди 9 септември, някои от които ги бях виждал, но така, от нямане какво да правиш по цял ден… Нямаш училище, другите са на бригада, на тебе ти е скучно. Илиана Беновска: Тоест, хормоните доведоха Каракачанов до историята?Красимир Каракачанов: До македонския въпрос. Илиана Беновска: Да.Красимир Каракачанов: Попаднах на втория том от спомените на Иван Михайлов. Нещо, което ме шокира! Илиана Беновска: Ванче?Красимир Каракачанов: Да, Ванче Михайлов,ВМРО. Тогава, по тогавашните  разбирания за история, това е една фашистка, великобългарска, шовинистична организация. Тъй като са били антикомунистически настроени. Илиана Беновска: Че тази  книга не беше ли забранена? Красимир Каракачанов: Беше забранена, но в България попадаше. Това беше ксерокопие, но подвързано, направено и ми беше много интересно. Там гледаш събития, които са се случвали 1921, 1922, 1923, 1925, тридесет и някоя година. Виждаш как едно население …българско, за което в нашите учебници не се говореше… По онова време – официалната политика на комунистическа България беше, че ние нямаме териториални претенции към Югославия и не търсим дори права на българите в Македония, но ти виждаш нещо, което го няма в учебниците по история. Защото в учебниците по история – нещата бяха до 1912 година. Илинденското въстание, как България загубила Македония. Оттук нататък пада мъгла и няма нищо. Ти всъщност научаваш истината, след този период какво се е случило. Виждаш хиляди убити, изнасилени жени, запалени села, едно движение, съпротивително, защото ги виждаш на снимки, което като размах и като сила, и като идея, заряд е стократно по-голямо от така нареченото партизанско движение, с което ни набиваха главите, че било голямата работа. Това те запалва за историята. И така, изгонен от бригадата, нямайки пари за кино, лишен от джобните си финанси, нямайки какво да правиш – попаднах на тези неща, които ме заинтригуваха и почнах да ги чета. Още от 10 клас започнах да чета подобна литература и бях решил, в 11 клас, че въпреки мераците на баща ми да ме прави икономист като него или да завърша право, защото това са били престижни специалности, според неговите разбирания, аз реших да уча история. Когато се занимаваш с история, когато падна комунизма, беше ясно, че, всъщност, тези исторически факти и данни, които си научил, тази кауза, за която искаш ти да се посветиш на историята като наука – могат да бъдат реализирани по друг начин, чрез политически живот. Илиана Беновска: Какво ще напише историята, съвременната история за Вас? Какво изречение можете, сега, да кажете, от днешна гледна точка, че би имало в учебника по история?Красимир Каракачанов: Какво ще напише? Обикновено смятам за редно, за политически личности, актуални, да се пише поне 50 години, след като не актуални.Илиана Беновска: Така де, ама, сега?  Красимир Каракачанов: Но какво ще напише следващата история – не знам. Зависи България каква държава е. Ако България попадне окончателно в лапите на крайния нихилистичен либерализъм, който иска да унищожи и унищожава на практика, с всичките подобни „джендърски”, правозащитни и всякакви други, в кавички, организации, ако успеят да унищожат националното съзнание на българина, ако успеят да разбият чувството му за етническа принадлежност, историческа принадлежност – сигурно в учебника ще пише, е съм бил някакъв „последен мохикан” на българския национализъм. Ако, обаче, успее да се пребори българският дух и той се възроди – може би, ще напише, че имам някакви, макар и минимални, заслуги за това да се случи. Илиана Беновска: Отстъпчив ли е Борисов към либерализма, към Истанбулската конвенция, към прекаленото идеализиране, да кажем, на ценностните системи, които ни предлагат НАТО и Европейският  съюз? Красимир Каракачанов: Не само НАТО и Европейският съюз, много други, и частни фактори. Илиана Беновска: Казвам ги, защото това, така, като желание, да…?Красимир Каракачанов: Всичките тези структури на Сорос, те си обслужват точно тази глобалистка идея. Всъщност, какво е глобализмът, той какво отрича? Отрича суверенитета на държавата, отрича националната принадлежност, опитва се да ги унищожава, да ги притъпява, отрича религиозните, националните ценности. А, всъщност, какво беше пролетарският интернационализъм, не беше ли същото? Само че има две различни цели. Едните смятаха, че унищожавайки идентичността на нациите и техните намерения да отстояват общия си национален интерес, ще постигнат едно глобално, комунистическо господство. Сега едни други хора смятат, че по този начин, когато разбиеш съзнанието на хората, когато националните държави нямат своите правомощия – светът ще стане един глобален пазар за няколко десетки мултинационални компании, които смятат, че са важни консуматорите, а не човекът като човек, със своето съзнание, национална принадлежност, ценностна система и така нататък. Илиана Беновска: Не знам дали ме чухте или отбягвате да ми отговорите за Борисов?Красимир Каракачанов: Ще Ви отговоря. Защото аз не мога да си намеря друго обяснение на въпроса – защо се опитваш от жените да правиш мъже, от мъжете жени, защо се опитваш да обясниш, че хората нямат нужда от националната си принадлежност, от собствената си история?Илиана Беновска: И от собствената си религия.Красимир Каракачанов: И от собствената си религия и ценности, които всичкото това създава. Защо се опитваш да налагаш един модел в общества, в които той е неприложим? Каква демокрация искаш да правиш, ти, в ислямските общества, където ислямът е съвсем различна идеология или примерно, в Азия, където хиндуизма и будизма са нещо различно. Така че - на въпроса за Борисов. Борисов като по-опитен политик от мен, в смисъл, той вече е трети мандат министър-председател – не иска да подценява тези фактори като възможност да пречат, а те могат да пречат много пълноценно и го правят, когато нещо не им харесва. Илиана Беновска: Добре се измъкнахте, обаче отговорът е верен. Красимир Каракачанов: Абсолютно вярно е! Тъй като аз съм си говорил много по темата и знам неговите разбирания. Те са разбиранията на всеки нормален човек в държавата. Илиана Беновска: Даже бих добавила и нещо, което може да прозвучи като комплимент, но той разсъждава като мъж, а не като джендър. Красимир Каракачанов: Точно така, разсъждава нормално, но тъй като натиска е силен, аз мисля, че, в конкретния случай, фактът, че аз поставих въпроса и благодарение на това в Министерския съвет, в обществото – тръгна една дискусия и ние стигнахме до гласуването на тази конвенция. Мисля, че не го разсърдихме особено, даже напротив... Мисля, че Ви дадох отговор на въпроса. Илиана Беновска: О, беше, сега промъкват втори регламент, не знам дали знаете. Регламент №2 в Европейската комисия. Да се разрешат еднополовите бракове. От там, смятайте, че произтича осиновяване на деца от еднополови. Нали, знаете, че ако го приемат, това ще стане надзаконово и задължително за нас? Красимир Каракачанов: Абсолютно, ами вижте сега, няма как да стане, ако българският народ гласува на един референдум против едно подобно нещо. Съжалявам, но никой не може да ни го наложи на сила. Какво, ще ни изключат от Европейския съюз, ще ни изгонят? А как това ще се случи в някои други държави, в които тези неща не ги приемат също? Как ще стане в една Унгария, в една Словакия, в други държави, в които... Всъщност истината е, че...Илиана Беновска: Те, Унгария, сега в момента я плашат със санкции. Той, даже Орбан заяви, че може и без европейските фондове, ако продължават по този начин.Красимир Каракачанов: Така го „уплашиха“, че Орбан спечели за трети път, този път с най-голямото мнозинство, което е получавал. Илиана Беновска: Харесвате ли Орбан?Красимир Каракачанов: Харесвам го, разбира се!Илиана Беновска: Какво му харесвате? Красимир Каракачанов: Харесвам го, защото първо е мъжкар, второ е човек, който защитава националния си интерес. Ние сме се запознавали с него за пръв път в далечната 1998 г., когато още не беше спечелил първите си избори. Беше дошъл на някакъв семинар, по линия на Европейската народна партия. Ако не ме лъже паметта, беше още лидер на младежкото движение, след което оглави партията и спечели изборите. Първият си мандат – той се опита да върви по свирката на бюрократите в Брюксел, след което изгуби изборите. Явно си взе добрите поуки. Илиана Беновска: И пет години беше извън политиката. Красимир Каракачанов: Точно така, и се върна в политиката, и както виждаме – той е незаобиколим фактор. Една държава има право на собствена национална воля и никой не може да й отнеме това право, още по-малко – хора, които се опитват да налагат противоприродни, противохристиянски или противочовешки идеологии. Каква е разликата между съветската бюрокрация и бюрокрацията в Брюксел? Може би, само в заплатите, които са в полза на брюкселската бюрокрация. Тежки, мудни, догматици, схоластици, хора, които повтарят едно и също – клишета, в които, дори самите те, не вярват. Тъй като получават много добри заплати, имат своите привилегии – не желаят да се разделят с тях и се опитват да налагат идеологеми, които, честно казано, нямат нищо общо с „живия” живот. Светът се тресе от сблъсъка между цивилизациите на християнството и исляма. Войните в Близкия изток продължават, обаче има едни чугунени глави в Брюксел, които смятат, че защитата на европейската сигурност, на европейските ценности – те са християнски, да подчертая, не са важни, а са важни гей-браковете. За тях гей-браковете са много важни. Ами добре, за българския народ...Илиана Беновска: Много ли гейове, може би пък има в политиката там?  Красимир Каракачанов: Дори и да има – никой не им отнема правата. Аз не знам да има държава в Европа, не говоря в Европейския съюз, в Европа, която по някакъв начин да ограничава гейовете или различните, и България също. Аз не съм против това някой да има своите сексуални предпочитания, нямам нищо против.Илиана Беновска: Но сте против Луковия марш, да се манифестира това?Красимир Каракачанов: Не, против съм това някой да ми го налага и да ми обяснява насила и да ме кара да се закълна в това, че сексът между двама мъже е по-хубав от мъж и жена. Да се опитва да ми обяснява, че човечеството може да продължи и с хомосексуални връзки. При положени, че Европа е с най-ниската раждаемост от всички континенти, демографска криза, застаряващо население, и ти да стимулираш еднополовите бракове, при които няма възпроизводство на човешкия род – това не го разбирам за логично.Илиана Беновска: Преди малко сбърках, като казах „Луковият марш“, исках да кажа за гей-парадите.Красимир Каракачанов: Ама не, гей-парадите, извинявайте – нямам нищо против да си правят хепънинги и шоу, но да излизат и да ми казват, че нямат права! Какви права нямаш? Ако дойдеш да те наемат в някоя фирма на работа и те ти кажат: „Ти, гей ли си? Да, гей съм. Хайде, марш от тука, мръсен педераст!”, съгласен съм, че някой те обижда и ти нарушава правата. Ако никой не те закача за това, ти можеш да работиш и хората те оценяват според образование, качество или ценз и никой не те закача – за какви права говориш?Илиана Беновска: Да, така е. Красимир Каракачанов: Извинявай, но ако си мъж и ми дойдеш с токчета, с къса поличка и лакирани нокти – ами, няма да те взема на работа. Така ги разбирам нещата, но ако си имаш еднополов приятел... Илиана Беновска: Засмях се, представих си Ви Вас, с токчета, с къса поличка!Красимир Каракачанов: Няма такива, които ще ме издържат, малко съм тежичък за токчета и къса поличка. Илиана Беновска: Шегувам се!Красимир Каракачанов: Но не това е причината да не съм на „другия бряг”, както се казва. Въпрос на разбиране и въпрос на усещане, нямам нищо против. Има хора, изчислено е, няколко процента, 1-2% от хората, които се раждат, се раждат по този начин. Ти, не можеш да ги насилваш, да ги правиш други. Илиана Беновска: Като говорим за либерализма, за уважението към религиите, за свободата и така нататък – новият проповедник на либерализма Макрон, който защити европейските права, мятайки ракети в Сирия... Как го оценявате? Красимир Каракачанов: Той всъщност, според мен, не защити европейски права.Илиана Беновска: Казвам го, цитирайки Вас, иронично.Красимир Каракачанов: Защитаваше собствения си рейтинг, мисля аз, а и нещо друго...Илиана Беновска: А, редно ли беше?Красимир Каракачанов: Според мен не. В края на краищата затова има организация, която се нарича ООН. Тя има Съвет за сигурност, има постоянни и непостоянни членове и те вземат решение за подобно нещо. „Коалиция на желаещи” е една нова терминология, която всъщност е механизъм да заобикаляш Съвета за сигурност и ООН. Франция винаги е имала своите имперски амбиции, Франция дълго време е владяла Сирия.Илиана Беновска: Да, така е. Красимир Каракачанов: Всъщност съжалявам, обаче, Великобритания и Франция, които са основните виновници за това Близкият изток да бъде по този начин разделен и разпределен след Първата световна война и от там да следват всичките проблеми до ден днешен – сега те да ми говорят за морал и права на човека! Някак си, казвам го като историк, подчертавам, като политик да не ми се разсърдят, но какви са фактите – до 1918 г. това е част всичкото от Османската империя, тогава англичаните и французите се опитват да спечелят съюзници, от страна на арабите и на евреите. На едните и на другите обещават всичко. На евреите обещават, че след войната, те ще им създадат еврейска държава, което е хилядолетната мечта на еврейското население. В същото време обаче обещават на арабите голяма Арабия – всички арабски земи в една държава. Накрая излъгват и евреите, излъгват и арабите, недавайки държавност на еврейското население в Палестина и разделяйки арабския свят на много държавици, за да могат по-лесно да бъдат контролирани, налагайки своя протекторат. Великобритания върху Ирак и Египет, Франция върху Сирия и Ливан, имайки предвид, че Тунис, Мароко и Алжир са френски колонии. В един момент, ако човек се загледа в историята, ще види, че приказките за морала, с историческите събития, някак си не се връзват. А истината е, че всичко се случва в Близкия изток, последните 20 години, заради природните ресурси – газта и петрола. Илиана Беновска: Като говорим за Макрон и за ракетите към Сирия, да отидем към президента Радев, който е главнокомандващ – в мирно време ли беше, а пък Вие по време на война или обратното?Красимир Каракачанов: Не, по време на война, но по принцип той си има своите правомощия, има правото да получава информация за състоянието на армията. Илиана Беновска: Пренебрегнахте ли го Вие, там нещо? Скрихте ли информация за удара в Сирия? Красимир Каракачанов: Не, няма нужда. Така ли е казал, не знам?Илиана Беновска: Така каза, че не е бил уведомен. Вие, твърдяхте обратното, че...Красимир Каракачанов: Аз съм уведомил премиера. Военното разузнаване, на практика, с информацията, която имаше, информира мен, аз – премиера, за това, че тази нощ се очаква... Илиана Беновска: А кой трябваше да информира президента?Красимир Каракачанов: Самото Военно разузнаване, но аз мисля...Илиана Беновска: Той казва, че… Много абстрактно звучи - „Военното разузнаване“.... Кой? Генерал Боцев ли, кой?Красимир Каракачанов: Не, аз мисля, че не може да се говори за неинформиране. Предварителната информация, която имахме – тя е споделена. Илиана Беновска: Говорите много общо.Красимир Каракачанов: Никой не го знаеше конкретния час.Илиана Беновска: Вие, казахте ли му: „Ало, президент Радев...”.Красимир Каракачанов: Е, не мога да му кажа такива неща: „Ало, президент...”.Илиана Беновска: Не, аз сега жаргонно... Красимир Каракачанов: Президентът е информиран, повярвайте ми!Илиана Беновска: Писмено?Красимир Каракачанов: Не, писмено няма нужда, аз го научих в десет и нещо вечерта. Почивен ден беше.Илиана Беновска: Как го научихте, по телефона?Красимир Каракачанов: Обади ми се, който трябва, от съответната служба, която се занимава с тези работи и ме информира. И тъй като...Илиана Беновска: Това не е ли такава криптирана, или как се нарича, информация, да не се разпространява по телефона.Красимир Каракачанов: Те се случиха след 2-3 часа. Така че няма кога да се крие, то се случи и се случи точно в тоя тайминг, в който бяха...Илиана Беновска: Добре де, какво обаче мислите за президента Радев и неговите, така, по военно му изказани тези и за армията, и за въоръжаването, и не на последно, може би, на първо място, за самолетите „Грипен“, на които той е силен фен?Красимир Каракачанов: Вижте сега, по принцип, той като бивш военен – темата с армията му е силна тема. Първо смятам, че той се опитва да се разграничи от поведението на предишния президент, който, честно казано, много не се интересуваше от състоянието на армията, който не свикваше Консултативен съвет с месеци. Сегашният президент използва своето законово право и го прави добре, за да покаже, че президентската институция работи. По отношение на армията – ние нямаме разминаване за това, че на армията са необходими повече средства и че е необходима модернизация. Има разминаване в една позиция само, по отношение на новите самолети, а именно – той смяташе, че, преди да се занимаваме с възстановяването и поддръжката на сегашните самолети, трябва преди всичко, на първо место да купим нови. Само че, знаейки, че това е процес, който не може да стане за половин година или за един месец, защото дори да имаш парите и да си решил да отидеш да си ги купиш – това не е магазин. Трябва да ги поръчаш, без значение от коя фирма. Те трябва да се направят. Тоест, минимум, от сключването на сделката, минимум две години, даже, може би и три са необходими, за да минат, за да могат да се доставят самолетите, да се обучат пилотите и те да могат да бъдат функционални. Точно поради тази причина моята теория беше следната и аз я реализирам, а именно – първо вървим, двата процеса, едновременно, паралелно. Проектът за закупуване на нови изтребители си върви заедно с проекта за възстановяване и поддръжка на тези, които съществуват. То имаше може би опасенията, че, възстановявайки старата авиация, ние няма да тръгнем да купуваме нови, което мисля, че, още за първите 3-4 месеца на моето битие на министър на отбраната, разбра, че моето намерение е...Илиана Беновска: Ще купуваме ли ние „Грипен“-и, я, кажете истината?Красимир Каракачанов: Вижте сега, ще купим онези самолети, които ни бъдат предложени на най-изгодна цена, условията за тяхната поддръжка са най-изгодни. Който даде най-добра оферта. Лично аз смятам, че това е правилен подход. Дали, ще бъдат „Грипен“, дали, ще бъдат „Еф-16“, дали, ще  бъдат „Еф-18“,  дали, ще бъдат Юрофайтър? Който направи най-доброто и изгодно предложение.Илиана Беновска: Руската оферта, ако е най-добрата? Красимир Каракачанов: Руска оферта няма как да има, защото условието е самолетите да бъдат произведени в страна членка на НАТО или на Европейския съюз, за да може постепенно, поетапно да преминаваме към европейските и натовските стандарти на въоръжение, съвместимост с муниции, комуникации и така нататък. Просто руска оферта няма да има, това е положението. Макар че, трябва да кажа, за да бъдем откровени, „МиГ-35“ е един прекрасен самолет, бих казал наравно със самолети като „Еф-16“ и като „Еф-18“. В някои отношения, дори...Илиана Беновска: Не се ли страхувате, че Радев може да каже: „Каракачанов, Вие какъв сте, „кашик” ли сте? Какъв сте?”. Красимир Каракачанов: Не, аз съм ракетчик.Илиана Беновска: Ракетчик в България, а се произнася за самолетите!?Красимир Каракачанов: Ами чета, а в края на краищата, служейки в ракетни войски, тъй като ние трябваше да ги събаряме тези самолети, още тогава съм чел. Това са добрите самолети. Въпросът е, че в края на краищата, а има разбира се и други хубави самолети, но те са много скъпи, не са по нашите възможности. Както виждате, дори една част от по-богатите европейски държави, не си го позволяват. Илиана Беновска: Като говорим за руските оферти – каква руска оферта Ви даде за България вашият партньор Волен Сидеров от Атака, като посети Крим и тука предизвика големи „драми”?Красимир Каракачанов: Оферта няма. Аз не знам защо се правят тези „драми” от посещението на Волен и неговите изказвания по отношение на Крим? Според мен, ако той беше сменил политическите си позиции и приказване, щеше да бъде по-тревожно, че нещо се случва. Това, което каза преди две седмици и което направи, го е правил и преди. Трябва ли човек, само защото е в някакво друго ниво на властта, да си сменя политическите убеждения? Мен специално...Илиана Беновска: Може да се очаква по-голяма прецизност. Валери Симеонов иска връщане на пушенето. Вие „за“ ли сте?Красимир Каракачанов: Подкрепям го, но връщането аз го разбирам по следния начин – заведенията, които позволят това - да бъдат разделени за пушачи и за непушачи, както беше преди десетина години или пък да има само заведения за пушачи и само за непушачи.Илиана Беновска: Вие, ще приемете ли моето предложение?Красимир Каракачанов: Какво е Вашето предложение?Илиана Беновска: Ами тези, които пият алкохол – много миришат, да вземем да направим зали за пиещи алкохол и за тези, които не пият.Красимир Каракачанов: Ама, то има такива заведения. Има заведения, в които сервират само боза, наричат се сладкарници ,има заведения, в които...Илиана Беновска: Имах и друго предвид, след като Вие сте голям...Красимир Каракачанов: Знаете ли как са издавали лицензите преди 9 септември за заведенията? Примерно сладкарница, млекарница от една страна и питейни заведения. Илиана Беновска: Демек?Красимир Каракачанов: Да, пиеш, отиваш да пиеш, затова не е правилно да го наричаме Снек Бар, да го наричаме еди какво си... Това е питейно заведение, хората отиват да пият там.Илиана Беновска: Ами, хайде, защо не забраним алкохола, а забранихме цигарите? Вие, сте пушач и аз съм пушач.Красимир Каракачанов: Е, обичам от време на време да попийвам.Илиана Беновска: Чакайте, ама сигурно не отивате да карате пил, не отивате да убивате, да крадете, да изнасилвате, нали, под въздействие на алкохола?Красимир Каракачанов: Това не може да се случи.Илиана Беновска: Се случва... А под  въздействие на цигарите – не се случва. Красимир Каракачанов: Последствия от цигарите, за съжаление има.Илиана Беновска: Какво е това лицемерие? Красимир Каракачанов: Лицемерие е, но в следствие от цигарите – максимум може да отидеш при белодробния доктор. За съжаление, това е факт.Илиана Беновска: И за цироза можеш, в следствие от алкохола.  Красимир Каракачанов: Всеки човек сам си прави сметката. Всеки сам си поема риска. Лицемерието е следното – да говориш против тютюнопушенето, при положение, че производството на тютюн от земеделските производители е законно.Илиана Беновска: Това щях да  кажа.Красимир Каракачанов: Даже, се поощрява. Производството на цигари е законно.Илиана Беновска: Бандероли - събираме, приходи...Красимир Каракачанов: Продажбата е законна и ти, забраняваш употребата! Това е лицемерие, от сорта... То, всъщност пак дойде от брюкселските бюрократи, които се чудят какво да правят. Нали, знаете, някой път Дяволът, като няма работа – какво прави, народната поговорка? Няма да я…, ама не е много цинична. Илиана Беновска: Валери Симеонов добре ли работи като вицепремиер? Какво мислите?Красимир Каракачанов: Аз не съм му наблюдаващ, все пак. Ние сме равни по ранг.Илиана Беновска: Знам, но сте партньори в Обединени патриоти. Красимир Каракачанов: Определено е активен по някои теми. Виждате го и това е според мен това е правилно, за тютюнопушенето. Активен е по много въпроси. Сега, някои от нещата ги споделям, други не ги споделям. Илиана Беновска: В какви отношения сте?  Красимир Каракачанов: Нормални.Илиана Беновска: Нещо, напоследък, имате ли коалиционни съвети? Красимир Каракачанов: С него се виждахме буквално преди няколко дена.Илиана Беновска: Не е въпроса да се виждате, а да имате някакъв резултат. Красимир Каракачанов: Коалиционни съвети не сме правили скоро. Вижте, малко италианско семейство сме ние.   Илиана Беновска: Кои Вие – патриотите или ГЕРБ? Красимир Каракачанов: Патриотите. Както се казва – единни в многообразието, нали такъв беше девизът на Европейския съюз? Единни в многообразието. Ние сме различни. Аз, Сидеров и Симеонов сме различни хора. Трите политически формации имат много общи неща в политически план. Управляват се по различен начин. Имат различна мотивация за много от нещата. Илиана Беновска: Ще изкарате ли цял мандат? Красимир Каракачанов: Това не зависи от Корнелия Нинова или от някои, които много им се влиза във властта. Зависи от това, дали, ще си свършим работата. Ако си вършим работата – аз мисля, че ние сме един добър коректив във властта. Много от нещата, които примерно, в предишния мандат, Реформаторите не ги интересуваше и не го правеха, и Борисов ги пропускаше, сега ние сме нещо като някакъв коректив. Поставяме едни теми, които всъщност са теми, по които и той има същото разбиране. Мисля, че работим добре, разбираме се добре. Сега, разбира се търкания в парламента има. Г-н Цветанов е известен, така, с хитринките си, които от време на време организира. Илиана Беновска: Вие, говорите за Цветанов като Радев. Къде съзряхте в него „хитринките“? Красимир Каракачанов: Не, говоря за едни такива неща – някой път предпочита да си намери някакви гласове, от ПП Воля, примерно, отколкото да проведе един по-дълъг и може би, неприятен разговор с коалиционните партньори. Илиана Беновска: Вие, не харесвате Цветанов ли?Красимир Каракачанов: Не, не харесвам начина, по който, когато ние имаме някакво различно мнение – вместо да дебатираме по този въпрос, се заобикаляме и си търсим, така, „патерици”.Илиана Беновска: А, казал ли сте му?Красимир Каракачанов: Е, казал съм му...Илиана Беновска: „Цветанов, виж какво – недей постъпва по този начин.”.Красимир Каракачанов: Казвали сме му, разбира се.Илиана Беновска: И той?Красимир Каракачанов: Е, казва, че „няма такива неща“.Илиана Беновска: Като споменахте Корнелия Нинова преди малко – забелязахте ли, че на 1 май тя, даже, имаше дрон в небето, за да се заснеме протестната манифестация срещу корупцията и бедността.Красимир Каракачанов: Ами, вижте, то и медиите го използват, и други. Всъщност ВМРО беше първата политическа формация, която използва дрон, на затварянето на границата между България и Турция – използвахме дрон, за да видим колко автобуса се натрупват и как реагират турските власти. Илиана Беновска: Ама не, аз сега Ви питам не с ироничен привкус и да иронизираме Корнелия Нинова, а да ви питам...Красимир Каракачанов: Тези дронове са на по 500 лева.Илиана Беновска: Тази манифестация на 1 май, вие даже си направихте труда – вие като вице, Томислав Дончев като вице и финансовият министър Влади Горанов, така, да направите един политически анализ. Аз Ви попитах – „тримата тенори” на властта ли бяхте?Красимир Каракачанов: Така се случи. Ако бяхме тръгнали по тържества – нямаше да може да се съберем. Още в петък, с премиера Борисов и с Томислав Дончев ходихме в Търговище, за да гледаме „Терем – Хан Крум”, военният завод, в който ние имаме намерение да правим бронираните машини. Предишният ден бяхме разговаряли пак тримата, с премиера, по тези въпроси. Илиана Беновска: Да де, затова ви попитах – „тримата тенори” ли сте, „тримата басове” ли, „тримата баритони”?Красимир Каракачанов: Конкретната тема, по  конкретната тема за проектите за модернизация на армията – сме тримата, от които зависят нещата. Военният министър, който трябва да направи съответните...Илиана Беновска: Не сте „тримата от запаса” или „тримата глупака”, сега се сещам и за други трима...Красимир Каракачанов: Е, „тримата глупака”! Мисля, че между тримата / Каракачанов, Дончев, Горанов –б.а./  няма чак толкова глупави. От запаса сме и тримата – дотолкова, доколкото всички сме ходили войници и сме от запаса.Илиана Беновска: Две минути за финал – Западните Балкани и Турция в политиката на Борисов, ВМРО?Красимир Каракачанов: Абсолютно правилна е! Както знаете, от много години аз говоря, като лидер на ВМРО – било като депутат, било извън парламента, че България има едно поле за действие и това са Балканите, по две причини. Първо – исторически, България има своите ангажименти към някои от Балканските страни. Второ, ако България иска да бъде фактор в Европа, тя трябва да бъде фактор на Балканите. Какъв е българският интерес? Максимален ред, спокойствие и мир на Балканите, защото всички тези граждански войни, размирици и проблеми, които съществуваха и съществуват до ден днешен, на практика нанасят икономически вреди на България. Прогонват чужди инвеститори. Аз съм бил свидетел, когато в Щатите съм агитирал една от големите компании да инвестира в България. Това беше преди двадесет и няколко години, точно в разгара на гражданската война в Югославия, 1994 година. На картата, изпълнителният директор на тази фирма, гледа и казва: Да, да, да – ама то тука, нали, на голямата карта си представяте, като сложиш пръст върху Югославия, България, така е дългата страна на пръста. „О, ама те там се бият и се колят. Ще изчакаме, не е перспективно. Може да дойде конфликтът и при Вас.”. Илиана Беновска: А перспективно ли е, според Вас, ще се постигне ли наистина едно морално, да го кажа най-общо, обединение на Западните Балкани, защото не искам да влизам в отделните страни?Красимир Каракачанов: Би следвало, ние имаме общи проблеми. Общи проблеми, свързани с липсата на инвестиции, общи проблеми, свързани с липсата на комуникации. Извинявайте, ама, Европейският съюз развива не знам си колко коридори, транспортни, навсякъде. Между балканските държави, ако искаш да тръгнеш от София и да стигнеш в Черна гора или в Сараево, че дори до Скопие, което е само на 200 километра от София, губиш много повече време, защото няма нормални пътища. Нямайки нормални пътища, нямайки ЖП връзки между тези балкански държави, нямайки магистрали между тези двете държави, нямайки дори нормални пътища – няма да има и икономическо развитие и бизнес. Така че политиката на Борисов в това отношение е правилна, участвам в нейното създаване и я подкрепям изцяло.Илиана Беновска: Страшно Ви благодаря за това интервю!Красимир Каракачанов: И аз!Илиана Беновска: И успех, да издържите целия мандат!Красимир Каракачанов: Както се говореше в казармата: „Ще се стараем!”.Илиана Беновска: Благодаря още веднъж!Красимир Каракачанов: Благодаря!Илиана Беновска: Довиждане!", "date": "2018.05.06", "title": "Красимир Каракачанов: Аз, Сидеров и Симеонов сме различни, с Борисов се разбираме  добре"}
{"url": "http://www.focus-news.net/news/2018/05/06/2518748/lokalno-makedoniya-denyat-na-balgarskata-armiya-shte-bade-otbelyazan-na-balgarskoto-voenno-grobishte-v-novo-selo.html", "text": "С организацията на Фондация „Българска памет“ на българските военни гробища в струмишкото Ново село днес ще се отбележи Денят на храбростта и Денят на Българската армия , които се честват празника Гергьовден. На събитието ще присъства българският президент Румен Радев, представители на Националната гвардия на България, военни аташета, посланици, представители на местната власт и граждани от България и Македония, предава македонското електронно издание   „Локално“.\r\nСпоред  организатора на събитието „Българска памет“ на д-р Милан Врабевски, Денят на храбростта е добър пример за празник в духа на добросъседския диалог и солидарността между България и Македония в перспективата на общото европейско бъдеще.\r\nБългарските военни гробища в Ново село са възстановени преди 12 години и в тях са погребани тленните останки на 71 войници, които са воювали на страната на българската армия в различните войни.\r\nСлед събитието македонският президент Георге Иванов и българският президент Радев ще се срещнат в Дойран.\r\nМакедония и България имат постоянен политически диалог и отлични двустранни отношения, характеризиращи се с традиционно приятелство, отбелязват двамата президенти по време на официалното посещение на Радев в Македония през февруари. През юни се очаква Иванов да направи официално посещение в София. Виктор Турмаков", "date": "2018.05.06", "title": "„Локално“ (Македония): Денят на българската армия ще бъде отбелязан на Българското военно гробище в Ново село"}
{"url": "http://www.focus-news.net/news/2018/05/06/2518752/tass-izrael-atakuva-pozitsiite-na-hamas-v-ivitsata-gaza-v-otgovor-na-izstrelyani-po-nego-goryashti-hvarchila.html", "text": "Израелската авиация е нанесла удар по позициите на палестинското движение ХАМАС в северната част на Ивицата Газа в отговор на пуснати  от нейна територия горящи хвърчила, с които е трябвало да бъдат извършени палежи на територията на еврейската държава, предава ТАСС.\r\n„През нощта ВВС нанесоха удари по позициите на ХАМАС на границата със северната част на Ивицата Газа , откъде терористите пускаха горящи хвърчила с цел палежи в цели райони на Израел“, пише в заявление на армейската пресслужба на Израел. Военните добавиха, че продължават да следят „терористичната активност“ в Ивицата Газа. Виктор Турмаков", "date": "2018.05.06", "title": "ТАСС: Израел атакува позициите на ХАМАС в Ивицата Газа в отговор на изстреляни по него горящи хвърчила"}
{"url": "http://www.focus-news.net/news/2018/05/06/2518749/pazardzhik-tsarkvata-sveti-georgi-v-oblastniya-tsentar-otbelyazva-hramoviya-si-praznik.html", "text": "Църквата „Свети Георги“ в Пазарджик отбелязва храмовия си празник, предаде репортер на Радио „Фокус“ – Пазарджик. Константийският епископ Яков води празничната света литургия в съслужие с отец Петко, който от църквата и свещеници от Пазарджик.  \r\nХрам „Свети Георги“ в Пазарджик празнува днес 15 години от създаването си.  Църквата е една от най-новите и големите в града, а инициативата за строителството му е от жителите на квартал „Запад“. Строителството започва още пред 90-те години с дарения от хората. Парите стигат за изливането на основите и полагането на първата плоча. Тогава хората от квартала подновяват дарителската кампания. Включват се много представители на бизнеса.  Храмът е изписан цялата като иконите са в типично византийски стил. Към църквата има неделно училище и църковен хор.\r\nАлбена ЖИЛЕКОВА", "date": "2018.05.06", "title": "Пазарджик: Църквата „Свети Георги“ в областния център отбелязва храмовия си празник"}
{"url": "http://www.focus-news.net/news/2018/05/06/2518744/agentsiya-fokus-izlachva-na-zhivo-vav-feysbuk-voenniya-parad-po-povod-denya-na-hrabrostta-i-140-ata-godishnina-ot-sazdavaneto-na-balgarskata-armiya.html", "text": "Агенция „Фокус“ излъчва на живо във „Фейсбук“ военния парад по повод Деня на храбростта и 140-ата годишнина от създаването на Българската армия. Парада може да гледате .", "date": "2018.05.06", "title": "Агенция „Фокус“ излъчва на живо във „Фейсбук“ военния парад по повод Деня на храбростта и 140-ата годишнина от създаването на Българската армия"}
{"url": "http://www.focus-news.net/news/2018/05/06/2518755/api-ot-1400-ch-do-2000-ch-na-7-may-se-spirat-tezhkotovarnite-kamioni-po-nay-natovarenite-patishta-dve-lenti-shte-ima-za-vlizashtite-v-sofiya-prez-vladaya.html", "text": "На 7 май (понеделник), от 14.00 ч. до 20.00 ч. , се ограничава движението на камионите над 12 тона по автомагистралите и най-натоварените пътища. Това съобщиха от пресцентъра на Агенция \"Пътна инфраструктура\" (АПИ). Целта е повишаване на безопасността при пътуване и увеличаване на пропускателната способност на инфраструктурата в края на трите почивни дни. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика.\r\nДвижението на МПС над 12 тона ще е ограничено по следните направления:\r\n-\tавтомагистралите;\r\n-\tпът I-1 с. Ребърково - Ботевград, като движението се пренасочва по път II-16 Ребърково - Своге - София;\r\n-\tпът I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n-\tпът I-4 п. в. „Коритна“ - Велико Търново - Шумен;\r\n-\tпът I-5 Русе - Велико Търново;\r\n-\tпът I-8 ГКПП „Калотина“ - София;\r\n-\tпът I-9 Варна - Бургас;\r\n•\tпът II-18 Околовръстен път на град София;\r\n•\tпът II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая - по път I-1 (Е-79), на 7 май от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. Карта с временната организация на движението по участъците от републиканската пътна мрежа в празничните дни през 2018 г. в приложения линк - http://www.api.bg/index.php/bg/karti/karta-12t-praznici-2018/.", "date": "2018.05.06", "title": "АПИ: От 14.00 ч. до 20.00 ч. на 7 май се спират тежкотоварните камиони по най-натоваренитe пътища, две ленти ще има за влизащите в София през Владая"}
{"url": "http://www.focus-news.net/news/2018/05/06/2518759/sport-elena-ostapenko-otpadna-na-parvi-krag-na-tenis-turnira-v-madrid.html", "text": "Латвийката Елена Остапенко не може да се класира на втори кръг на тенистурнира в Мадрид, след като загуби от румънката Ирине-Камелин Бегу с 3:6, 3:6.\r\nСъперник на Бегу в следващия кръг ще стане победителката от срещата между румънката Михаела Бузарнеску и рускинята Мария Шарапова.  Виктор Турмаков", "date": "2018.05.06", "title": "Спорт: Елена Остапенко отпадна на първи кръг на тенис турнира в Мадрид"}
{"url": "http://www.focus-news.net/news/2018/05/06/2518753/varna-voenen-ritual-vodosvet-i-blagoslavyane-na-boynite-znamena-se-provezhda-na-ploshtada-pred-katedralata-v-grada.html", "text": "Военен ритуал „Водосвет и благославяне на бойните знамена” се провежда на площад „Св. св. Кирил и Методий” пред Катедралата във Варна по повод 6 май - Ден на храбростта и празник на Българската армия, предаде репортер на Радио „Фокус” – Варна. В ритуала участват представителни блокове с бойните знамена на военни формирования от Варненския гарнизон и Представителния духов оркестър на Военноморските сили. На празничното събитие присъстват жители и гости на Варна, военни, представители на местната власт, на политическите партии, общественици и културни дейци. Негово Високопреосвещенство Варненският и Великопреславски митрополит Йоан ще благослови бойните знамена и представителните части. След това от площада ще тръгне шествие, водено от представителния блок на Висшето военноморско училище, което ще премине по булевард „Княгиня Мария Луиза” до Паметника на Приморци, загинали в Сръбско-българската война 1885 година, който се намира до сградата на Община Варна. Там ще бъде отслужена заупокойна молитва и ще се проведе военен ритуал по поднасяне на венци и цветя.\r\nМарияна ВАЛЕНТИНОВА", "date": "2018.05.06", "title": "Варна: Военен ритуал „Водосвет и благославяне на бойните знамена” се провежда на площада пред Катедралата в града"}
{"url": "http://www.focus-news.net/news/2018/05/06/2518762/kinka-mihaylova-istoricheski-muzey-belogradchik-milan-mitov-vodi-polkovata-muzika-na-15-ti-pehoten-lomski-polk-po-vreme-na-balkanskata-voyna.html", "text": "Милан Митов води полковата музика на 15-ти пехотен Ломски полк по време на Балканската война, каза за Радио “Фокус”- Видин Кинка Михайлова, специалист в Исторически музей-Белоградчик. Тя посочи, че името на Милан Митов е свързано с 15-ти пехотен Ломски полк. „Милан Митов по време на Балканската война е мобилизиран в редиците на полка, а след това участва и в Първата световна война. Той е роден в Лом през 1884 година, завършва Ломското педагогическо училище и постъпва в консерваторията в град Загреб, където учи цигулка и пиано. След завършването й е назначен от Българската екзархия за учител по музика в Солунската гимназия, а по време на Балканската война води полковата музика“, каза Кинка Михайлова.  \r\nТя заяви, че той остава в историята на 15 ти пехотен Ломски полк с това, че създава шест марша, в които пресъздава бойния път на полка. „Ето първия стих от бойния марш „Ломци на Чеган“:  Всред адски огън в боен ред, вървяхме ломци все напред. От стария ни горд Балкан, с „ура” стигнахме на Чеган“, допълни Кинка Михайлова.\r\nАнна ЛОЗАНОВА", "date": "2018.05.06", "title": "Кинка Михайлова, Исторически музей-Белоградчик: Милан Митов  води полковата музика на  15-ти пехотен Ломски полк по време на Балканската война"}
{"url": "http://www.focus-news.net/news/2018/05/06/2518757/boynite-marshove-na-balgariya-izpluvat-ot-zabravata.html", "text": "Много от бойните маршове на България са били заплашени от забрава преди президентът на Агенция „Фокус“ Красимир Узунов да се нагърби със задачата да издири оригиналите текстове и партитури. Той е обикалял антикварни магазини, купувал стари плочи и партитури, за да реставрира станалите толкова неудобни след 1945 година бойни маршове. За предаването „Неделя 150“ по „Хоризонт“ той сподели, че „Велик е нашият войник“ е написан преди почти 100 години край Охридското езеро. Тя е химн на българската армия от 2005 година, но тогава се оказва, че нито Златния фонд на БНР, във военните архиви има звукова памет за автентичното произведение на Михаил Шекерджиев и Константин Георгиев – бойният марш на 23-ти пехотен Шипченски полк. За пръв път този химн е бил изпълнен на Рибарския площад в Охрид през 1916г. Командирът на полка се разплакал, защото в песента е описан целия път на полка от началото на Първата световна война.\r\nПрез Социализма обаче химнът е пригоден за звучи в услуга на Варшавския договор. В текста се появява партията, която води победния армейски строй. Редакцията, а на места и пълната подмяна на текстовете с идеологическа цел, оставя в заблуда неедно поколение. Популярната „Партизан за бой се стяга“ също е била боен химн,написан от Кирил Христов -  „Идем, идем, сган проклета! Виж, тракийските полета“\r\n„Тука който дойде, той пише. След като музиката е написана, най-лесно се краде върху нея“, обобщи Узунов и допълни: „И ние трябва да тръгнем да събираме отначало, защото паметта ни е на парчета. Това е един опит да започвам да ги лепим. Аз не мисля че това ще е последния диск, който ще направим, защото много песни си заслужават да бъдат изпълнени наново“.\r\nС десетилетия музикалната памет на бойните маршове от времето на Третото българско царство е системно унищожавана, коментира той. Където спомените са били по-силни, например „Шуми Марица“, е съществувала забрана за изпълнението им.\r\nХимнът на ВМРО „Изгрей, зора на свободата“ е създаден от композитора Александър Морфов в изблик на отчаяние. Той е бил в журито за избор на подходяща песен, но никое предложение не му харесало и той нахвърлял идеите си на нотния лист.\r\nКрасимир Узунов има идея да реставрира не само изгубените в историята автентични български бойни маршове, но и сигналите за атака и отбой. Оказало се, че днес няма тръбач, който да знае как звучат и се наложило останалите живи ветерани да тананикат спомените си.", "date": "2018.05.06", "title": "Бойните маршове на България изплуват от забравата"}
{"url": "http://www.focus-news.net/news/2018/05/06/2518751/gen-andrey-botsev-balgarskata-armiya-e-dostoen-naslednik-na-svoite-predtsi-i-izpalnyava-tehnite-zaveti.html", "text": "Българската армия е достоен наследник на своите предци и изпълнява техните завети. Това каза в празничното предаване „За честта и славата на България“ на Радио „Фокус“ началникът на отбраната генерал Андрей Боцев по повод Деня на храбростта и празника на Българската армия. Той добави, че основните цели на Българската армия са тя да бъде попълнена с мотивиран, високо подготвен личен състав за повишаване на бойната подготовка и достигане на пълна съвместимост с НАТО. „Най-висшият приоритет в момента е попълването на некомплекта, но успоредно с това ще вървят и трите модернизационни проекта. Двата проекта на Сухопътните войски и на Военновъздушните сили в момента са на съгласуване и предстои приемането им от Министерски съвет следващата сряда, а проекта на военноморските сили се доработва и до края на месец май трябва да бъде готов. Имаме уверението, че юни месец парламента ще ги приеме и тях, за да могат да стартират“, коментира генерал Андрей Боцев. Той каза още, че българската армия ще постигне своите стратегически цели с помощта на увеличението на бюджета за отбрана, който до 2024 година трябва да достигне 2% от БВП.", "date": "2018.05.06", "title": "Ген. Андрей Боцев: Българската армия е достоен наследник на своите предци и изпълнява техните завети"}
{"url": "http://www.focus-news.net/news/2018/05/06/2518763/yana-ivanova-regionalen-istoricheski-muzey-burgas-voennite-formirovaniya-v-grada-shte-podnesat-tsvetya-pred-pametnika-na-24-ti-pehoten-chernomorski-polk.html", "text": "Военните формирования в Бургас ще поднесат цветя пред паметника на 24-ти пехотен Черноморски полк. Това каза за Радио „Фокус“ Яна Иванова, уредник в раздел „Най-нова история” в Регионален исторически музей - Бургас. „Ще има молебен, както повелява традицията. Още преди 100 години са се правели такива молебени на площад Кирил и Методий“, заяви още Иванова. По думите й 24-ти пехотен Черноморски полк е формиран в Бургас на 19 януари 1889 година с Държавен указ, попълнен от Бургаското военно оръжие и издаден от княз Фердинанд I. Пълното му наименование е 24-ти Черноморски пехотен, на нейно величество царица Елеонора, полк. За първи командир на полка е назначен руският възпитаник майор Фудулаки, българин от Бесарабия. Бойното кръщение на 24-ти пехотен Черноморски полк е в началото на обявената през 1912 година Балканска война. „Настъпва през границите на Турция и успява да премине през село Константиново и Ериклер като основната цел е достигането до крепостта Лозенград. Там всъщност е й бойното сражение на 24-ти полк, който участва и в превземането на крепостта“, допълни още тя.\r\nСпоред Иванова най-големият успех на 24-ти пехотен Черноморски полк е падането на крепостта Лозенград на 11 октомври. „След това участва и в сраженията на Люлебургас и Бунар Хисар. Определени за едни от най-важните и най-стратегически сражения за Балканската война, с изключение на падането на Одринската крепост“, каза още Яна Иванова. По думите й Черноморски пехотен полк участва в Балканските войни през 1912-1913 г. След това се включва в Първата световна война. Участва и във втората фаза на Втората световна война.\r\nПрез годините начело на полка са се сменяли много командири. По време на Балканските войни командир е бил полковник Христо Недялков. По-късно в Първата световна война, начело е застанал подполковник Илия Кантарджиев, по-късно заменен от Никола Писаров и подполковник Петър Дрънски. По време на Втората Световна война, начело на полка са били полковниците Борис Величков, Петър Димитров. Последният командир е бил подполковник Златьо Златев, през 1947г. През 1950г. полкът е разформирован и е преименуван в 37-я Струкови полк.\r\n„В музея се пазят различни предмети, свързани с полка като снимков материал, оръжия от периодите на войните. За Втората световна война има доста снимков материал. Имало е една такава кампанийност през 60-те и 70-те години на ХХ век, тези материали да бъдат подавани от гражданите. При нас се съхранява и копие от бойния дневник на Георги Добринов от времето на Втората световна война. Имаме и дневници от Балканските войни“, допълни още Яна Иванова.\r\nДеница ДИМИТРОВА", "date": "2018.05.06", "title": "Яна Иванова, Регионален исторически музей - Бургас: Военните формирования в града ще поднесат цветя пред паметника на 24-ти пехотен Черноморски полк"}
{"url": "http://www.focus-news.net/news/2018/05/06/2518754/prezidentat-rumen-radev-balgariya-e-stozher-na-mira-v-nashiya-obremenen-s-istoriya-region.html", "text": "България е стожер на мира в нашия обременен с история регион. Това каза президентът Румен Радев в словото си по време на военния парад по повод Деня на храбростта и 140-ата годишнина от създаването на Българската армия, предаде репортер на Агенция „Фокус“.\r\n„На Гергьовден отбелязваме Деня на храбростта и празника на Българската армия. На кръстопътя на географията България е оцеляла 13 века и когато силата на противника е сломявала нашия многоброен народ, силата на духа го е възкресявала дори след векове на робство“, каза още президентът Румен Радев и обясни, че затова Св. Георги - воин и християнски светец, е символ на непобедимата българска воля и борба. \r\n„Точно век ни дели от края на Първата световна война, последва я Втората – още по-унищожителна. Доскоро светът вярваше, че ужасът от преживяното ще предотврати нови кръвопролития, но те са факт по улиците на Стария континент. Свят, в който личният егоизъм се налага като мироглед, националите егоизми се завръщат, а това ще рече нови рискове и сблъсъци. В този свят армията възвръща ролята си на действен гарант на сигурността и благоденствието. България е стожер на мира в нашия обременен с история регион. На съседите си гледаме като на приятели и днес на жълтите павета ще приветстваме марша на нашите братя македонци“, каза още държавният глава и уточни, че българите трябва да осъзнаем, че свобода и суверенитет не се гарантират с думи и декларации, а се обезпечават с достатъчно сила и доблест, че нехайното отношение към армията подкопава държавността. \r\n„В миналото героизмът на българския войник често е плащал цената на политическата корист и недалновидност. Затова неотложно трябва да помислим за хората, които са призвани да бранят България. Но 6 май не е само празник на Българската армия, той е ден на храбростта. България е била силна, когато е живяла под знака на доблестта и добродетелите. Днес моралната криза е факт, днес трябва да преоткриваме всекидневната храброст на достойния човек – храбростта да изричаме истината, да браним демокрацията, храбростта на достойния гражданин, който се бори с беззаконието и произвола. Затова благодарност към храбрите, защото свободата на всяко общество – нашата обща свобода, се крепи на върха на тяхното копие. Да живее България!“, каза Румен Радев.", "date": "2018.05.06", "title": "Президентът Румен Радев: България е стожер на мира в нашия обременен с история регион"}
{"url": "http://www.focus-news.net/news/2018/05/06/2518766/a1on-makedoniya-aleksandar-vuchich-e-na-poseshtenie-v-ankara-predi-da-zamine-za-moskva.html", "text": "Сръбският президент Александър Вучич пристигна на двудневно посещение в Турция, където ще се срещне със своя колега Реджеп Тайип Ердоган, предава скопският телевизионен канал „A1oN“.\r\nПо време на посещението ще се проведе среща на Висшия съвет за сътрудничество между Сърбия и Турция. Вучич съобщи, че целта на посещението ще бъде засилването на търговското сътрудничество между Сърбия и Турция, а Турция обяви участието си в големи инфраструктурни проекти, като изграждането на магистрала между Сараево и Белград.\r\nСлед посещението си в Турция Вучич ще бъде гост на руския президент Владимир Путин на 9 май на парада по случай 9 май. Виктор Турмаков", "date": "2018.05.06", "title": "„A1oN“ (Македония): Александър Вучич е на посещение в Анкара преди да замине за Москва"}
{"url": "http://www.focus-news.net/news/2018/05/06/2518767/deputatite-ot-gerb-gabrovo-blizo-25-mln-lv-se-vlagat-za-rehabilitatsiya-na-patya-gabrovo-sevlievo.html", "text": "Близо 25 млн. лв. е стойността на ремонта на пътя Габрово - Севлиево, който тече в момента. Той се извършва по два проекта, като единият обхваща участъка от Габрово до Драгановци, а другият – от Драгановци до Севлиево. Ремонтът на първия участък трябва да приключи до края на тази година, а на втория – до средата на 2019 г. Това информираха народните представители от ГЕРБ - Габрово Николай Сираков и Иглика Иванова-Събева, съобщиха от пресцентъра на партията. В отговор на тяхно питане до министъра на регионалното развитие и благоустройството Николай Нанков става ясно, че в участъка от Габрово до Драгановци са изпълнени и се изпълняват дейности по разчистване на площи в рамките на сервитута на пътя, фрезоване на съществуващата асфалтовобетонова настилка, разкъртване на бетонови бордюри и водещи ивици, разваляне на тротоар и облицован окоп, доставка и полагане на бетонови бордюри, възстановяване на пътната настилка, направа на монолитен облицован окоп, ревизия и възстановяване на съществуващи дренажни тръби, ремонтни работи и големи съоръжения.\r\nИзпълнението на рехабилитацията на отсечката от Драгановци до Севлиево предвижда изкърпване на пътното платно и полагане на необходимите изравнителни и усилващи пластове, възстановяване на пътната конструкция в участъците с недостатъчна носимоспособност, полагане на изравнителни и износващи пластове асфалтобетон по цялата дължина на участъка, почистване на съществуващите отводнителни окопи, изграждане на нови облицовани окопи и облицоване на съществуващите отводнителни окопи, монтиране на нови ограничителни системи, полагане на нова хоризонтална и вертикална сигнализация. В участъка има три големи мостови съоръжения, за които са предвидени ремонтни дейности.\r\nНародните представители обясниха, че заедно със заместник-областния управител Мария Пенева полагат усилия и за осигуряване на финансиране на две улици в Трявна, част от републиканската пътна мрежа, както и за реконструкцията на кръстовището при входа на Габрово в посока Велико Търново, което също е част от републиканската пътна мрежа.", "date": "2018.05.06", "title": "Депутатите от ГЕРБ - Габрово: Близо 25 млн. лв. се влагат за рехабилитация на пътя Габрово - Севлиево"}
{"url": "http://www.focus-news.net/news/2018/05/06/2518761/kap-emil-grigorov-chetvarti-artileriyski-polk-asenovgrad-balgarskata-armiya-e-na-preden-plan-prez-vsichki-365-dni-v-godinata-prisastvieto--e-vidimo-i-osezaemo.html", "text": "Българската армия е на преден план през всички 365 дни в годината, присъствието й е видимо и осезаемо. Това каза за Радио „Фокус“ – Пловдив капитан Емил Григоров, старши специалист в командването на Четвърти Артилерийски полк в Асеновград, по повод 6 май – Ден на храбростта и празник на Българската армия. „Нашите цел, призвание и задачи са свързани с това да поддържаме мирния труд на българските граждани и мисля, че го правим по един достоен, категоричен и видим за всички начин. Освен, че изпълняваме задачи по трите мисии на въоръжените сили, мога да кажа, че Четвърти Артилерийски полк в Асеновград е в една постоянна помощ на населението при възникване на бедствия и аварии. Хората винаги усещат нашето присъствие, чувстват се по-сигурни и знаят, че могат да разчитат нас. Това не са празни приказки, а факти и дела, които са доказани през годините“, коментира кап. Емил Григоров. \r\nТой посочи, че обстановката в Асеновград на 6 май е изключително тържествена, тъй като днес е патронния празник на военнослужещите. „Това е празник, който освен че отбелязваме подобаващо,  ние отдаваме и нашата почит към нашите предшественици, които са загинали по бранните полета на България във войните за национално обединение. Затова  този празник е, бих казал, с малко по-особен привкус за нас военнослужещите“, каза още кап. Емил Григоров.\r\nДнес Четвърти Артилерийски полк в Асеновград посреща празника, изпълнявайки две мероприятия – поднасяне на венци и цветя в знак на признателност пред Паметника на загиналите във войните за национално обединение на България в садовското село Болярци, също ритуал по издигане на националното знаме на пл. „Акад. Николай Хайтов“ в Асеновград.\r\nТони МИХАЙЛОВ", "date": "2018.05.06", "title": "Кап. Емил Григоров, Четвърти Артилерийски полк-Асеновград: Българската армия е на преден план през всички 365 дни в годината, присъствието ѝ е видимо и осезаемо"}
{"url": "http://www.focus-news.net/news/2018/05/06/2518770/veliko-tarnovo-s-16-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 16 см се е понижило нивото на река Дунав при Свищов за изминалото денонощие. Това съобщиха от Хидрометеорологична станция - Свищов. Водният стоеж на реката е 390 см, а температурата на водата 20.2 градуса. \r\nДнес ще преобладава слънчево време. Около и след обяд, и преди полунощ ще се развива купеста и купесто-дъждовна облачност. Ще има краткотрайни валежи. Температурите ще започнат да се понижават и максималните ще са между 24° и 29°.", "date": "2018.05.06", "title": "Велико Търново: С 16 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/05/06/2518764/afp-iranskiyat-prezident-zayavi-che-sasht-shte-sazhalyavat-ako-napusnat-yadrenoto-sporazumenie-kakto-nikoga-dosega.html", "text": "Президентът на Иран Хасан Роухани заяви, че, ако САЩ напуснат ядреното споразумение между Техеран и световните сили, то Вашингтон ще съжалява, „както никога досега“, предава  AFP.\r\n„Ако САЩ напуснат ядреното споразумение, скоро ще видите, че те ще съжаляват, както никога преди в историята“, заяви Роухани в национален ефир. Виктор Турмаков", "date": "2018.05.06", "title": "AFP: Иранският президент заяви, че САЩ ще съжаляват, ако напуснат ядреното споразумение, „както никога досега“"}
{"url": "http://www.focus-news.net/news/2018/05/06/2518765/varna-shestvie-se-provezhda-do-pametnika-na-primortsi-zaginali-v-srabsko-balgarskata-voyna-1885-godina.html", "text": "Шествие се провежда до Паметника на Приморци, загинали в Сръбско-българската война 1885 година, по повод 6 май - Ден на храбростта и празник на Българската армия, предаде репортер на Радио „Фокус” – Варна. На паметника ще се проведе заупокойна молитва и военен ритуал по поднасяне на венци и цветя с участието на Представителния духов оркестър и почетен караул от Висшето военноморско училище „Н. Й. Вапцаров”. По-рано днес на площад „Св. св. Кирил и Методий” пред Катедралата във Варна се проведе и военен ритуал  „Водосвет и благославяне на бойните знамена”, в който участваха представителни блокове с бойните знамена на военни формирования от Варненския гарнизон и Представителния духов оркестър. Негово високопреосвещенство Варненският и Великопреславски митрополит Йоан благослови бойните знамена и представителните части. \r\nВъв връзка с празника във Военноморския музей бе открита изложба „Българската морска униформа – отражение на своята епоха“. Представени са униформи на български морски офицери, подофицери и матроси и най-характерните елементи към тях. В нея са включени повече от сто предмета от фонда на Военноморския музей като сред тях са офицерският мундир с еполети от началото на ХХ век, принадлежал на лейтенант Георги Антонов и непоказвана до момента униформа на контраадмирал Иван Вариклечков. Униформените облекла, аксесоарите към тях – пагони, наръкавни знаци, кокарди, колани, шарфове и др., и богатият снимков материал дават представа за развитието на българската военноморска униформа от създаването на флота през 1879 г. до наши дни. Флотските униформи отговарят на международно приетите норми и са част от общата моряшка традиция, а едновременно с това са специфична илюстрация на прехода от една епоха в друга и на влиянието на големите морски сили. Музеят работи с вход свободен за своите посетители до 18.00 часа.\r\nМарияна ВАЛЕНТИНОВА", "date": "2018.05.06", "title": "Варна: Шествие се провежда до Паметника на Приморци, загинали в Сръбско-българската война 1885 година"}
{"url": "http://www.focus-news.net/news/2018/05/06/2518768/georgi-svilenski-na-borisov-shte-pozhelaya-po-chesto-da-idva-v-ns-da-chuva-opozitsiyata-ne-mu-mislim-loshoto.html", "text": "Илиана Беновска: Правим това интервю на 2 май, но го правим в чест на шести май, Гергьовден, и затова съм поканила един Георги – г-н Георги Свиленски, заместник-председател на парламентарната група на БСП. Благодаря Ви, че приехте поканата! Георги Свиленски:  Благодаря и аз за честта да бъда гост в днешния ден, във Вашето предаване!Илиана Беновска: Какво е да си Георги? Георги Свиленски:  Зависи от гледната точка. В един момент е може би радостно, докато си по-малък, след това става задължение и накрая преминава в отговорност, като станеш вече по-зрял човек. Отговорностите, които възлагат на тебе – близки, познати, семейство, хората. Името, което носиш, наистина задължава много и сме длъжни да го пазим.Илиана Беновска: Обикновено Георги е, така, наследствено име. Някой дядо ли сте имал?Георги Свиленски:  Не, имал съм вуйчо, който е починал преди аз да се родя и на него съм кръстен. Илиана Беновска: Като споменахте детството, младостта, семейството – малко ме изкушавате. Като млад сте бил женен за Десислава (Десислава Радева, съпругата на президента Румен Радев – бел. авт.).Георги Свиленски:  Така е, не го отричам. Тука ще бъдат кратки отговорите. Илиана Беновска: Аз и нямам намерение да навлизам в лични дебри, но, някак си, избягвате да говорите за сегашната съпруга на президента Радев.Георги Свиленски:  Не мисля, че е редно да се навлиза в личния живот, било то на който и да е! В случая – на президента и неговата съпруга. Затова, съвсем умишлено сте забелязали и Вие, не си позволявам да коментирам каквото и да било, по какъвто и да е повод. Така че всеки има право на собствен личен живот и аз отстоявам това правило, както предполагам и повечето колеги правят.Илиана Беновска: Абсолютно съм съгласна, само се изкушавах да Ви питам – много ли я обичахте?Георги Свиленски:  Нека не влизаме в такива лични въпроси. Илиана Беновска: Нищо лошо...Георги Свиленски:  Не, няма нищо лошо, просто мисля, че не би трябвало това да е темата на разговора.Илиана Беновска: Добре, не, просто преди споменахте семейство, младостта и аз... Даже нямах намерение...Георги Свиленски:  Сигурно млад човек, когато се влюбва, сигурно обича достатъчно, за да се ожени, да има дете, семейство, така че е било в рамките на нормите, които позволява животът. Илиана Беновска: Синът Ви сега какво прави (Страхил Свиленски, син на Десислава Радева и Георги Свиленски – бел. авт.)?Георги Свиленски:  Синът ми е студент в момента, втора година. Спортува, волейболист, и се развива по собствен път. Илиана Беновска: Щастлив ли сте?Георги Свиленски:  Ами, мисля да! Нямам основание да бъда нещастлив. Доколкото животът дава тези предизвикателства, пред които сме поставени, мисля, че нормално, като за всеки един българин.Илиана Беновска: Какво е за Вас щастието, какво Ви прави щастлив?Георги Свиленски:  Ами щастието е... Какво е щастието?! Първо – да можеш да помагаш на хората това, за което сме се отдали политиците. Ако можем да го постигаме по-често – сме по-щастливи. Ако обаче не се случва – вечер, като се прибера, съм и малко нещастен. За съжаление, в ситуацията, в която съм, като опозиционен народен представител, по-рядко ми се отдава това нещо, но въпреки всичко трябва да се радваме и на малките неща, които се случват и на малките радости, които ни споделят. Илиана Беновска: Защо по-рядко Ви се отдава, защото Вие сте свикнал Георги „Победоносецът”, да сте победител ли, така ли? А сега, като опозиция, нещо не можете често да побеждавате.Георги Свиленски:  Защото виждам, че голяма част от хубавите намерения, се опорочават, под формата на това, че са политически желания или политизиране на нещата и подминават ето така, защото са предложени от БСП, от партията, която... Илиана Беновска: Кое е хубаво намерение, например? Сега изведнъж се сещате, че БСП сте предложили, пък не сте могли да го осъществите, защото се е осуетило от ГЕРБ?Георги Свиленски:  Ето днес, примерно, предложихме Закона за възрастните хора. Такъв закон в България няма. Възрастните хора го искат, те го очакват. В крайна сметка не беше приет само защото е предложен от БСП. В комисия, когато го гледахме, колегите: „Да, много е хубав; да, трябва да има закон; да, ще мислим по този.”. Обаче го отхвърлиха!Илиана Беновска: С какви аргументи го отхвърлиха?Георги Свиленски:  С аргументите, че не са го внесли те, това е.Илиана Беновска: Така ли? Не, Вие го перифразирате!Георги Свиленски:  Не, не го перифразирам!Илиана Беновска: Кой го каза това? Георги Свиленски:  Влезте в стенограмата на Комисията за взаимодействие с гражданските организации. То беше, преди три-четири месеца го гледахме. Там всеки, който се изказа, каза, че законът е добър, законът е нужен, има нужда от някакви поправки, че е закъснял, че трябва да има такъв закон, обаче гласуват против! Защо? Можеше да бъде приет на първо четене, да се внесат поправки между първо и второ, да постигнем един консенсус, но просто, защото БСП го предлага, а не са се сетили те – идеята се опорочава. Няма логика, и аз като Вас се чудя!Илиана Беновска: Не знам, иска ми се да мисля, че не е така. Този кадър, това, което виждам в отражението, ме, така, провокира да Ви попитам – какъв е огледалният ефект от неуспешните политики? Георги Свиленски:  Огледалният ефект го изпитват всички български граждани, защото това се наслагва. Това наслагване на такива неприети законодателни инициативи започва да дава неувереност в който и да било, било то в управляващи, било то в опозиция. Съветът ми, наистина, към колегите, както и те искат да има повече съгласие – когато отхвърлят нещо, да го четат повече, да го видят, действително да изкарат мотиви, които ще бъдат приети от обществото, което трябва да разбере защо е отхвърлен даден законопроект, а не защото БСП го е внесла.Илиана Беновска: Добре де, ама и Вие понякога водите... Сега сигурно пак ще ме обвините, БСП, в някаква пристрастност, но и Вие понякога водите едни такива, политики, които смятате, че няма да минат, че не са добре изпипани или че не им е времето сега, но просто, понеже трябва да бъдете опозиция, го правите, не е ли така? Турете си ръка на сърцето.Георги Свиленски:  Не, вижте, ние сме се явявали на тези избори с предизборна програма, в която сме заявили различни политики, по различни сектори. Единственият начин опозицията да защитава тези избиратели, които са я пратили в парламента, е тази програма да я превръща в законодателни инициативи. Илиана Беновска: Добре де, ама не са Ви избрали!Георги Свиленски:  Може би някога не е времето или не е момента, в който ги внасяме, но в крайна сметка парламентът е динамичен орган, законодателен, и ние внасяме, защото знаем, че много време отстояват тези законопроекти в деловодството. Поради тази причина остават с впечатление, че те не са внесени навреме или пък преждевременно и затова така се случва. Илиана Беновска: Добре де, но направихте един, примерно, опит да внесете алтернативен бюджет. Честно си сложете ръката на сърцето – биваше ли го този документ?Георги Свиленски:  Слагаме и двамата ръка на сърцето, защото беше и конгресен документ на партията и ще видите, че във всичките предложения, които ние направихме с алтернативния бюджет и  бяха отхвърлени по време на гласуването на бюджета, след това премиерът Борисов ги изпълни, той изпълни нашия бюджет, той не изпълни бюджета на ГЕРБ, без да го актуализира!Илиана Беновска: Какво точно? Георги Свиленски:  Говорим за парите за Зографския манастир, говорим за 15 000 000 за БАН – това бяха заложени пари в нашия. Говорим  за 100 000 000 за полицаите, говорим за парите за служителите в затворите – всичко това беше записано в нашия бюджет и не беше прието, с аргумента, че няма пари. В крайна сметка се видя, че с правителствено постановление – пари има! Тоест, защото се прави политика на инат!Илиана Беновска: Виждате ли, че не е? Значи, има политики, които са разумни, важни и на момента оценяват се, и се осъществяват. Значи, когато е адекватна политиката – става.Георги Свиленски:  Да, но защо не беше прието, където му е мястото в българския парламент, при обсъждане?Илиана Беновска: Простичко, г-н Свиленски, по пера, един бюджет, вие знаете много добре, че се прави по пера. Георги Свиленски:  Точно така.Илиана Беновска: Ама, не бяхте казали откъде ще се вземат парите. Георги Свиленски:  Всичко бяхме казали – от събираемостта на тази прословута контрабанда, с която г-н Борисов се хвали навсякъде.Илиана Беновска: Ама , абстрактно Вие екстраполирахте!Георги Свиленски:  Ето, парите ги има, нали така? Илиана Беновска: Да.Георги Свиленски:  Плащат се, взето е постановление, решено е и се изплащат. Значи ние сме били прави, значи сме знаели, че от тази контрабанда ще влязат тези пари и те да бъдат дадени за политики.Илиана Беновска: Значи, Вие, признавате на Борисов ефективност в борбата с контрабандата, така ли? Защото имаше и друга теза – сега казвате, че от парите от контрабандата, пък преди го обвинявахте, скоро, преди десетина дни, че няма събираемост. Георги Свиленски:  Аз не знам парите, дали, са точно от контрабанда. Това ще го видим, когато дойде актуализацията на бюджета, защото няма как толкова пари да бъдат изхарчени, без да бъде направена актуализация и там ще видим от какво. Ако се окаже действително от контрабанда – разбира се, че ще получи своето признание.Илиана Беновска: Добре. На първомайската манифестация, която я бяхте увенчали с дрон… Червен ли беше този дрон?Георги Свиленски:  Дронът ли, не, не знам, какъвто се продава, дали е бил червен!? Чак такъв символ не сме търсили.Илиана Беновска: Шегувам се! Беше ли ефективен политически ход и не беше ли малко пресиленко?Георги Свиленски:  Не, аз мисля, че за последните години – това е едно от най-силните мероприятия, не на БСП, а на хората. Най-силното активно действие на българските граждани, които показаха, че имат смелост да излязат на улицата и да заявят с ясен глас какво ги притеснява.Илиана Беновска: Кои са тези български граждани? Георги Свиленски:  Ами, Вие, видяхте, понеже винаги сме обвинявани, че на нашите протести има предимно възрастни хора, пенсионери...Илиана Беновска: Бая бяха!Георги Свиленски:  Този път обаче младите бяха доста повече. „Канал 3”, който предаваше пряко...Илиана Беновска: И „Радио К2” също.Георги Свиленски:  И „Радио К2”, които предаваха пряко шествието, митинга – показаха колко млади хора има. Действително – студенти, учещи, работещи, за съжаление бедни! Всички те бедни – и работещите, и неработещите. Бяха еднакво бедни и затова беше този протест.Илиана Беновска: Не бяха ли малко? Георги Свиленски:  Не мисля, че бяха малко. Мисля че 15 000 души...Илиана Беновска: Е, не бяха 15 000.Георги Свиленски:  Добре, няма да споря – колкото кажете, толкова. Ще се съглася.Илиана Беновска: Не, няма нищо да кажа. Аз просто гледах. Ами, гледайте си кадрите.Георги Свиленски:  Гледал съм ги.Илиана Беновска: Е, не са 15...Георги Свиленски:  Аз участвам в протестите, в митингите на БСП, от повече от 20 години. Организирал съм, бил съм част от организаторите и мога да преценя все пак колко хора бяха. Действително, толкова много скоро не са били.Илиана Беновска: Честно, не бяха 15...Георги Свиленски:  Няма да споря, няма значение, и 1000 да с били, за мене бяха 15 000, но да кажем 1000. Важното е, че тези хора имаха смелостта да излязат, да извикат, да изкрещят! За съжаление, нямаше кой да ги чуе. Тези, които трябваше да ги чуят, се бяха скрили в едно министерство и от там даваха някаква пресконференция.Илиана Беновска: Не се скриха, после дадоха пресконференция. Георги Свиленски:  Защо не излязоха пред хората? Защо трябваше да се крият и да чакат да стане 15 часа.Илиана Беновска: Защо да излизат?Георги Свиленски:  Да излязат. Това, което го говориха там, нали, те искат да отговорят. Щяхме да им дадем думата. Да се качат на сцената и да ги кажат тези неща, за които говорят скрити. Илиана Беновска: Защото, Вие, само това чакате – да излязат двама-трима души и да почнете да ги освирквате, и да... Георги Свиленски:  Не, ние, хората  щяха да ги освиркат. Илиана Беновска: Вие, нямаше как да не ги...Георги Свиленски:  Ние нямаше да ги освиркаме.Илиана Беновска: Хайде, моля Ви се...!Георги Свиленски:  Ние щяхме да им съдействаме да се качат, за да бъдат освиркани. Илиана Беновска: Нали, така...!?Георги Свиленски:  Така.Илиана Беновска: Хубаво. Боец сте, заместник-председател на парламентарната група. Това голяма позиция ли е?Георги Свиленски:  Ами, отговорност…За позиция заместник-председател на парламентарна група, е отговорност. Да, действително ангажиментите, които имам като заместник-председател, са доста повече, отколкото като народен представител само, но в крайна сметка така е решила групата. Илиана Беновска: Корнелия Нинова добър водач ли е? Да видим какво ще кажете.Георги Свиленски:  Вижте, за един лидер дали се справя или не се справя – показват резултатите. С всичко друго влизаме в критериите на това – с какво точно не се е справил или с какво точно се е справил. Ще го видим на изборите. Илиана Беновска: На кои избори? Първо идват европейските, за Европейския парламент.Георги Свиленски:  Аз мисля, че първи ще бъдат парламентарни избори.Илиана Беновска: Аха...!Георги Свиленски:  Това, което усещам, а мене усетът не ме е подлъгвал досега, г-н Борисов няма да издържи до европейските избори.Илиана Беновска: Защо?Георги Свиленски:  Ще си тръгне доста по-рано. Най-малкото конфликтите, които имат вътре в коалицията – „Патриотите” помежду си, ГЕРБ с „Патриотите”, самият Борисов с парламентарната група. Да не забравяме колко...Илиана Беновска: Какви конфликти имат, я кажете?Георги Свиленски:  Да не забравяме колко законопроекти...Илиана Беновска: Не правете fake news (превод – фалшиви новини – бел. авт.), какви конфликти?Георги Свиленски:  Не, не, не правя, казвам да не забравяме колко пъти парламентарната група гласува решения против волята на г-н Борисов. Най-малкото беше със санкциите... Илиана Беновска: Нали, Вие, искате така….Как се казва??? Свободата на мнение, както било при Вас, в БСП… ГЕРБ  да не са такива, единни! Нали, Корнелия Нинова ги обвиняваше, че били прогласували избора на Борисов без конкуренция, безалтернативно!Георги Свиленски:  Ами, то това си е задължително, може би. Така да си го гласуват, защото няма как, той им е председател. Не може ние сутринта да искаме декларация по темата „Скрипал”, г-н Цветанов да я отхвърля категорично и да каже, че ние трябва да застанем на позицията – да бъдат отстранени руските дипломати и само след един час да получи звучен шамар от Министерски съвет, от който не знам, дали, още не му пищят ушите, с позицията на правителството. Илиана Беновска: Чакайте малко. Тука говорите за едни по-, как да кажа, свързани с по-висшата дипломация въпроси, нали така?Георги Свиленски:  Да де, но г-н Цветанов мисля, че трябва да ги знае тези въпроси от по-висшата дипломация, защото все пак по-често ходи до...Илиана Беновска: Ще дам и обратния случай – г-н Борисов много искаше, май, да се приеме Истанбулската конвенция, обаче, след като получи, така, обратното мнение, включая и от Вас, и от хората, и така нататъка, той пък даде заден, независимо, че натискът за Истанбулската конвенция идва, представи си, от Партията на европейските социалисти, най-много от вашия бивш лидер и сегашен председател Сергей Станишев. Това беше европейска директива. Георги Свиленски:  Разбира се, че на този натиск г-н Борисов беше подложен много жестоко от всички страни. Важното е, че той успя и чу в този момент, не знам докога, обаче, тъй като засега конвенцията е само оттеглена. Мисля, че Министерски съвет...Илиана Беновска: Не, сега в момента, в Европейската комисия, питайте Сергей Станишев, се опитват да вкарат, „под килима”, Регламент №2 за еднополовите бракове. Георги Свиленски:  Ние имаме ясна позиция и за еднополовите бракове, и за Истанбулската конвенция, на Националния съвет. Няма нужда да коментираме, с когото и каквото и да било.   Илиана Беновска: Е, да де, но Сергей Станишев все пак е лидер на социалистите, на европейско равнище. Георги Свиленски:  Българската социалистическа партия е демократична партия. Решенията ги взема с гласуване и това се случва на национален съвет. Там колегите, с немалко мнозинство, решиха, че не могат да подкрепят, по този начин предложена, Истанбулската конвенция.Илиана Беновска: Ето така, допуснете, че и в ГЕРБ се случва така понякога, макар и рядко за Вашите очи.Георги Свиленски:  Сигурно се случва, но пак казвам – това за мене е един доста голям разнобой между г-н Борисов, парламентарната група, г-н Цветанов. Това си е тяхна работа разбира се.Илиана Беновска: Добре, да не философстваме, но човек не винаги има оформено мнение в началото, нали? Няма нищо лошо – човек да се променя, нали, ако има разум. Вярно ли е, че ще ставате евродепутат? Георги Свиленски:  Аз, за последните два месеца или три, чух доста неща...Илиана Беновска: Това лошо ли е?Георги Свиленски:  Не, няма нищо лошо, просто няма нищо вярно. Първото беше, че съм се устремил в поста на Корнелия Нинова. След това беше, че съм се устремил в поста на г-жа Фандъкова и сега в поста на г-н Станишев. Нищо вярно няма. Илиана Беновска: Хубаво споменавате и г-жа Фандъкова. Ще видим дали ще станете евродепутат тогава. Има време.Георги Свиленски:  Разбира се, животът е пред нас. Живот и здраве! Илиана Беновска: Но, след това, предстоят местните избори. Да Ви кажа честно и аз чух също, че са Ви обсъждали вътре в БСП да бъдете издигнат за кандидат за кмет. Георги Свиленски:  Вътре в БСП не знам дали е обсъждано, тъй като аз нямам такава информация. По-скоро в медийното пространство върви такава информация. Неминуемо това довежда до някакви дискусии, може би, и вътре, и извън партията.Илиана Беновска: Не сте ли обсъждали кандидатура за кмет на София?Георги Свиленски:  Все още не. Това ще стане по надлежния ред, който изисква и нашият устав и партията.Илиана Беновска: Вие, ако Ви питам, ей сега – кой Ви излиза, така, на „първа” ръка?Георги Свиленски:  Вижте, за София най-важното е, първо, кандидатът за кмет да бъде припознат от повечето столичани, защото...Илиана Беновска: Само да Ви напомня една гадничка истина – Вие кмет, БСП, не сте имали от 1990 г. в София.Георги Свиленски:  Да, но 2003-та сме имали мнозинство.Илиана Беновска: Голяма работа, кмет не сте имали.Георги Свиленски:  Е, да, ама сме имали най-голяма група съветници.Илиана Беновска: И какво? С какво ще се похвалите, 2003-та какво сте свършили? Георги Свиленски:  Били сме конструктивна опозиция тогава. Това, че не сме имали кмет и че не сме имали мнозинство в Общински съвет, могат да го видят всички столичани в живота...Илиана Беновска: Добре де, как ще Ви припознаят за кмет, вие представяте ли си? Това от 1990-та, колко са, 28 години, 29 ще станат. Георги Свиленски:  Аз мисля, че не всички столичани са доволни от живота, който живеят в София, с нерешените проблеми. Като започнем от въздуха, чистотата на въздуха, минем през паркирането, градският транспорт, въпреки, че ще кажете – нови средства транспортни, нови трасета, метро, и стигнем до крайните квартали, където тези хора са зарязани, за тях никой не мисли. Инвестиция е само по Витошка. Елате в Люлин,  да видите за  какво става въпрос...Илиана Беновска: За да бъде припознат кандидат за кмет на София, на БСП – какво според Вас той трябва, не само да обещае, ами да изглежда, че наистина ще го свърши? Какво е реалистичното обаче, а не фантазия? Георги Свиленски:  Реалистичното е първо да представим една реалистична, както казвате Вие, програма, за която хората да повярват, че може да се случи, да повярват на тази програма. Да не бъде корумпиран, защото със случаите, които се виждаме в Столична община и в едно районно кметство, не ми се мисли какво е по другите райони...Илиана Беновска: Какво виждате в Столична община? Георги Свиленски:  Имам предвид в район Младост.Илиана Беновска: Случайно ли се изпуснахте за Столична община?Георги Свиленски:  Район Младост е част от Столична община и един от 24-те района, за съжаление...Илиана Беновска: А другаде има ли корупция? Георги Свиленски:  Това казвам – няма как в един район да има, а в другите 23 да няма. Не искам обаче да хвърлям обвинения, не искам...Илиана Беновска: Можете ли да я извадите, Вие, като контрааргумент и като Ваш коз по време на изборите? Георги Свиленски:  Кое, корупцията?Илиана Беновска: Да, ако знаете определени случаи.Георги Свиленски:  Ако има случаи – всичко ще извадим, няма да бъде спестено нищо. Нито на г-жа Фандъкова, нито на...Илиана Беновска: Знаете ли нещо? Георги Свиленски:  До колкото имам информация – събира се такава информация, защото няма как да искаш да подобриш живота и статута на столичани и на гостите на София, без да ограничиш корупцията и да вкараш тези пари именно в бюджета на Столична община. Илиана Беновска: Добре, ще говорим друг път пак за местните избори, защото темата е много широка и ако тръгнем да говорим на равнище България... Един последен въпрос. На своя имен ден обикновено, Вие, получавате пожелания. Обаче, сега ще Ви помоля да пожелаете нещо на лидера на ГЕРБ... А, сбърках, я пожелайте нещо на Бойко Борисов.Георги Свиленски:  На лидера на ГЕРБ ще му пожелая по-често да идва в българския парламент, за да чува по-често опозицията, защото ние не му мислим лошото. Ние мислим доброто на България, а то може да се случи, когато българският премиер, който и да бил той, чува българската опозиция и се коригира, когато трябва, по нейните желания!Илиана Беновска: Така, вярвам, че ще Ви чуе, но lapsus linguae (превод – грешка на езика – бел. авт.), което направих, беше, исках да пожелаете на лидера на БСП, Корнелия Нинова, нещо за своя имен ден. Какво ще й пожелаете на нея?Георги Свиленски:  На Корнелия Нинова ще й пожелая просто да има сили, да удържи това, с което е заела, да промени България! Илиана Беновска: Да де, но критично беше пожеланието към Борисов, а към Корнелия – не!Георги Свиленски:  Това не е малко, да имаш силите да промениш България, трябва доста подкрепа и доста компромиси, и доста сили, за да удържиш на всички тези неща.Илиана Беновска: Е, за интригата, кажете нещо все пак – какво трябва да отстрани в себе си? Тя толкова ли е безгрешна?Георги Свиленски:  Е, сега аз да казвам за една жена...Илиана Беновска: Каква „жена“, тя е един председател!?Георги Свиленски:  Една жена, било то и председател, какво трябва да отстрани!? Мисля, че не е кавалерски. Илиана Беновска: Аз говоря не визуално и женски, а политически.Георги Свиленски:  Аз също нямам предвид визуално. Казвам Ви политически. Така че...Илиана Беновска: Тя, след като е дръзнала да бъде лидер!Георги Свиленски:  Вижте, след като е избрана от делегатите на конгреса, след като направи две победи или една победа и удвояване на резултата на народните представители, мисля, че това, което трябва да притежава като лидер, го притежава. Оттук нататък й пожелавам да надгражда, за да може тези 80 народни представители да станат 128.Илиана Беновска: Пожелавам на г-жа Нинова да има много такива верни като Вас и убедителни като Вас съратници! Желая Ви всичко хубаво за именния ден! Георги Свиленски:  Това е в полза за всички, не само на БСП, а и на всички Ваши зрители и българи, слушатели на „Радио К2” и „Канал 3”. Илиана Беновска: Благодаря Ви, ще видим! Всичко хубаво!", "date": "2018.05.06", "title": "Георги Свиленски: На Борисов ще пожелая по-често да идва в НС, да чува опозицията, не му мислим лошото"}
{"url": "http://www.focus-news.net/news/2018/05/06/2518772/adelina-stefanova-hram-vavedenie-bogorodichno-blagoevgrad-sveti-georgi-pobedonosets-e-pokrovitel-na-voinite.html", "text": "Православната църква днес отбелязва деня на свети Георги – Победоносец, покровител на воините. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград. Тя обясни, че светецът е роден в Кападокия, Мала Азия в края на II век.  „Твърде млад, той станал военен трибун, а скоро и член на държавния съвет. Той закрилял християните, за което император наредил да го подложат на мъчение“, коментира тя. Църковния уредник допълни, че накрая свети Георги е посечен с меч, а съдията се уплашил от твърдостта му, побъркал се и се самоубил. \r\nПо думите й легендата, свързана с житието на светеца е много интересна. „Не далеч от Беирут, където бил погребан светеца, от езерото всяка година излизал змей, който изяждал по едно дете. Дошъл ред и на царската дъщеря. Тогава се появил свети Георги на бял кон с копие в ръка и убил звяра. Всички от околността станали християни, а  победителят бил наречен „Победоносец“, разказа Стефанова. Тя заяви, че точно така се изобразява ѝ светеца на иконите – с копие в ръка, което пробожда змея- победа на доброто над злото. Според Стефанова това е символичното значение на изобразяването. Тя каза още, че това е древен празник, свързан с отглеждането на овце и кози, по-късно се превърнал е в празник на земеделието и скотовъдството.  „Отбелязването му слага началото на усилената полска работа, както и извеждането на добитъка на зелено, тоест на паша“, подчерта Аделина Стефанова.\r\nКристина МИТКОВА", "date": "2018.05.06", "title": "Аделина Стефанова, Храм „Въведение Богородично“ – Благоевград: Свети Георги – Победоносец e покровител на воините"}
{"url": "http://www.focus-news.net/news/2018/05/06/2518776/sport-abdulay-dukure-e-obyaven-za-nay-dobar-igrach-na-uotford-za-sezona.html", "text": "Полузащитникът Абдулай Дукуре е обявен за най-добър играч на Уотфорд за този сезон. След мача от 37-и кръг на английското първенство срещу Нюкасъл, завършил с 2:1 му бе връчена специална награда.\r\nВ настоящия сезон Дукуре изигра 37 мача във всички турнири, заби седем гола и направи три подавания, завършили с попадение.    Виктор Турмаков", "date": "2018.05.06", "title": "Спорт: Абдулай Дукуре е обявен за най-добър играч на Уотфорд за сезона"}
{"url": "http://www.focus-news.net/news/2018/05/06/2518769/predsedatelyat-na-ns-tsveta-karayancheva-polititsite-tryabva-da-obedinyavat-svoite-sili-v-imeto-na-armiyata-zashtoto-te-sa-neyni-dlazhnitsi.html", "text": "Българската армия е гордост за страната ни, защото освен, че е водила тежки битки, тя не е позволила нито едно българско знаме да бъде пленено. Това каза в празничното предаване „За честта и славата на България“ на Радио „Фокус“ председателят на Народното събрание Цвета Караянчева по повод Деня на храбростта и празника на Българската армия. Тя добави, че политиците трябва да обединяват своите сили, в името на армията, защото те са нейни длъжници. „Ние като законодатели трябва да направим така, че българските военнослужещи да се чувстват спокойни за работата, за възнагражденията си, защото благодарение на тях ние спим спокойно, получаваме поздравления за храбростта на българските момчета от нашите евроатлантически съюзници. Армията не е само бойни машини, не е само въоръжение, истината е по-различна. Който чете историята, който знае какво се е случило през годините няма как да има ниско самочувствие, няма как да не предаде на децата си тази гордост и този огън в сърцата“, коментира Цвета Караянчева. Тя обясни, че традициите, завещани от дедите ни, могат да бъдат предадени, но всичко започва от семейството, училището, обществото, които трябва да бъдат обединени.", "date": "2018.05.06", "title": "Председателят на НС Цвета Караянчева: Политиците трябва да обединяват своите сили, в името на армията, защото те са нейни длъжници"}
{"url": "http://www.focus-news.net/news/2018/05/06/2518775/otets-sevastiyan-arhiereyski-namestnik-na-burgaskata-duhovna-okoliya-balgarskata-armiya-e-priela-sveti-georgi-kato-svoy-patron-i-pazitel.html", "text": "Българската армия е приела свети Георги като свой патрон и пазител, каза за Радио „Фокус“-Бургас отец Севастиян  Йорданов, архиерейски наместник на Бургаската духовна околия. На този ден във всички храмове се отслужва светата литургия, а на места се извършва тържествен богосвет, след което се освещават и благославят бойните знамена. “На днешния ден, ние ще извършим светата литургия в храма „Св. св. Кирил и Методий“, след което ще изчакаме сливенския митрополит, който ще присъства на този празничен богосвет“, каза още отец Севастиян. По думите му митрополитът лично ще освети бойните знамена, които ще бъдат изложени пред храма - традиция, която се спазва от години.\r\nДеница ДИМИТРОВА", "date": "2018.05.06", "title": "Отец Севастиян, архиерейски наместник на Бургаската духовна околия: Българската армия е приела свети Георги като свой патрон и пазител"}
{"url": "http://www.focus-news.net/news/2018/05/06/2518777/pazardzhik-peshtera-otbelyazva-praznika-na-grada-i-denya-na-hrabrostta-s-tarzhestven-kontsert.html", "text": "За 24-ти път Пещера празнува своя празник на Гергьовден, като по традиция честванията започнаха вечерта на 5 май, съобщи за Радио „Фокус“ – Пазарджик Стоян Йовчев, експерт в Общината. В тържествената заря проверка участва 61 Стрямска механизирана бригада под командването на бригаден генерал Пламен Йорданов, а строя прие председателят на Народното събрание Цвета Караянчева. Кметът Николай Зайчев поздрави жителите и гостите на Пещера. Той се обърна към тях с думите: „За мен като кмет на Община Пещера е висока отговорност и голяма чест да съм в услуга на града и на всеки един от вас. Моят труд и този на служителите на Общината е възможен само благодарение на Вашата подкрепа и препоръки. Участвайте в управлението! Търсете отговорност! Бъдете настоятелни, бъдете претенциозни! Бъдете добронамерени, изпълнени с човешка обич, почтеност и топлина! Не ни спестявайте критики, но споделяйте с нас и добрите си идеи за града! Това е нашият град, който искаме заедно да управляваме като добри стопани!“. \r\nСлед него от трибуната говори Цвета Караянчева, която каза, че сме длъжни да продължим каузата на предците ни – да работим за съхраняване духа на съгласието и всички заедно да отстояваме принципите на българската държавност. „Пещера e град с хилядолетна история и култура, осеян с църкви и светилища, с крепости, чешми и мостове, възпят в легенди и предания. Тук минало и настояще са вплетени в пъстра броеница – здрава и жилава като изконните народни традиции.“, каза още председателят на Народното събрание пред многохилядната публика. Гости на официалното честване бяха народните представители Десислава Костадинова, Александър Сиди, Йордан Младенов, Надя Клисурска, областният управител Стефан Мирев, заместник-министърът на вътрешните работи Стефан Балабанов, архиерейският наместник – свещеноиконом Любомир Траянов, бригаден генерал Пламен Йорданов, председателят на Общински съвет-Пещера д-р Цветанка Лепарова. Много настроение, както подобава на празник, създадоха талантливите изпълнители от трио Тринити, дуо WEIL и 4 MAGIC. На самия Гергьовден, денят започна с празнична Гергьовска света литургия в хр.“Св.Георги“ и продължи с концерт на ансамбъл „Славейче“ и  Виевската фолк група.", "date": "2018.05.06", "title": "Пазарджик: Пещера отбелязва Празника на града и Деня на храбростта с тържествен концерт"}
{"url": "http://www.focus-news.net/news/2018/05/06/2518779/krasimir-uzunov-prezident-na-radio-i-agentsiya-fokus-armiyata-se-nuzhdae-ot-traditsiya-i-simvolika-koito-da-nasazhdat-lyubov-i-otnoshenie-kam-neya-v-obshtestvoto.html", "text": "Армията се нуждае от традиция и от символика, които да насаждат любов и отнoшение към нея в обществото, защото без армия няма България. Това каза в празничното предаване „За честта и славата на България“ на Радио „Фокус“ президентът на Радио и Агенция „Фокус“ Красимир Узунов. „Празникът на армията трябва да бъде достатъчно говорещ, символичен, трябва да вдъхва доверие и увереност за единството между държава, народ, църква. Много дълго беше политиката в тези празници, дълго време, дори и след избухването на демокрацията се опитваха да използват чисто политически поводи, за да налагат покриването на тези празници с някаква идеология, макар и временна. Това, което виждаме в момента, е опит да се даде път на професионализма, независимо кой е министър или кой е върховен главнокомандващ. Отношението към армията трябва да се формира с години. Това не става от днес за утре и не се получава с еднократно действие“, коментира Красимир Узунов. Той допълни, че трябва да се занимаваме с изграждане на отношение към армията, за да се реши и проблемът с некомплекта. \"България има належаща нужда от нравствени великани, а не от безмълвни и поцепени нравствени кастрати\", заяви Узунов, цитирайки думите на полковник Борис Дрангов.", "date": "2018.05.06", "title": "Красимир Узунов, президент на Радио и Агенция „Фокус“: Армията се нуждае от традиция и символика, които да насаждат любов и отнoшение към нея в обществото"}
{"url": "http://www.focus-news.net/news/2018/05/06/2518771/tass-severna-koreya-zayavi-che-tokio-tryabva-da-promeni-otnoshenieto-si-spryamo-phenyan.html", "text": "Официалното севернокорейско издание „Родон Синмун“ излезе със статия, в която призова Япония да промени своята позиция и риторика по отношение на Китай, ако тя разчита на пряк диалог с Пхенян, предава ТАСС.\r\n„Япония трябва да помни, че няма да избегне изолацията, ако продължи своето отвратително поведение и постоянни призиви към санкции и натиск – това, с което е заета в последно време“, пише вестникът. Изданието подчерта, че японските официални лица „никога няма да стъпят на свещената земя на републиката, ако не променят подхода си“.\r\nПравителството на Япония по-рано приветства договореностите, постигнати между Северна и Южна Корея на 27 април, но продължава да настоява, че е необходимо „да се запази максимален натиск“ спрямо Северна Корея. Виктор Турмаков", "date": "2018.05.06", "title": "ТАСС: Северна Корея заяви, че Токио трябва да промени отношението си спрямо Пхенян"}
{"url": "http://www.focus-news.net/news/2018/05/06/2518773/pazardzhik-s-pochitane-pametta-na-hrabrite-i-doblestni-balgarski-voyni-zapochnaha-praznichnite-chestvaniya-na-6-may-vav-velingrad.html", "text": "С почитане паметта  на  храбрите и доблестни  български войни започнаха празничните чествания във Велинград на 6 май, съобщи за Радио „Фокус“ – Пазарджик Бояна Кирилова, експерт в Общината.  В 11.00 часа започна тържествен водосвет и молебен за здраве на българските войни, след който ще бъде произнесено слово и от  кмета на  Община Велинград  Д-р Костадин Коев. Ще бъде извършен и  ритуал  по полагане  на цветя и венци пред Паметник на загиналите във войните в  кв. „Лъджене” пред храм „Успение Богородично” и пред паметна плоча на убитите във войните в  кв. Каменица до  храм „Света Троица”. В 12.00 часа ще бъдат поднесени цветя и венци и пред Паметника на  падналите за Родината Чепинци  в  кв. Чепино на  пл. „Македония“. След това е предвиден официален прием от страна на кмета на Велинград  за отбелязване на празника с представители на патриотичните организации.\r\nАлбена ЖИЛЕКОВА", "date": "2018.05.06", "title": "Пазарджик: С почитане паметта на храбрите и доблестни български войни започнаха празничните чествания на 6 май във Велинград"}
{"url": "http://www.focus-news.net/news/2018/05/06/2518774/kap-emil-grigorov-chetvarti-artileriyski-polk-asenovgrad-hrabrostta-chuvstvoto-za-dalg-chest-i-dostoynstvo-sa-tsennosti-koito-sme-nasledili-ot-nashite-predtsi-i-koito-tryabva-da-pazim.html", "text": "Храбростта, родолюбието, чувството за дълг, чест и достойнство са ценности, които сме наследили от нашите предци и които трябва да пазим, ценим и уважаваме. Това каза за Радио „Фокус“ – Пловдив капитан Емил Григоров, старши специалист в командването на Четвърти Артилерийски полк в Асеновград, по повод 6 май – Ден на храбростта и празник на Българската армия. „В днешно време тълкуването на понятията „храброст“ и „Българска армия“ би трябвало, освен в буквалния им смисъл, да се търси и в това, че действително нашите предшественици са проявявали храброст и то точно във  войните за национално обединение. Ние сме техни наследници и е повече от ясно, че понятието „храброст“ присъства силно в речника на военнослужещите. За нас храбростта е нещо по-особено, нещо което наистина трябва да ценим и да уважаваме“, коментира кап. Емил Григоров. На въпрос дали храбростта е качество, което притежаваме в рамките на съвремието, той отговори, че храбростта е присъща за българина черта, заложена му още с раждането.\r\nКап. Емил Григоров отбеляза, че всяка една година Четвърти Артилерийски полк в Асеновград се включва подобаващо в тържествата, посветени на 6 май. „Наистина 6 май се различава от останалите военни празници. Това е празник на цялата Българска армия и ние, като част от тази армия, се включваме в отбелязването му“, каза Григоров.\r\nТони МИХАЙЛОВ", "date": "2018.05.06", "title": "Кап. Емил Григоров, Четвърти Артилерийски полк-Асеновград: Храбростта, чувството за дълг, чест и достойнство са ценности, които сме наследили от нашите предци и които трябва да пазим"}
{"url": "http://www.focus-news.net/news/2018/05/06/2518781/yordan-mladenov-bsp-neka-pazim-korenite-si-s-kurazh-da-preminavame-prez-predizvikatelstvata-i-zaedno-da-posreshtame-praznitsite-si.html", "text": "Днес отбелязваме най-големия български пролетен празник – на св. Георги Победоносец, покровител на земеделците, пастирите и стадата, на храбростта и Българската армия и на родния ми град Пещера. С тези думи започна приветственото си слово във връзка с празника народният представител от ПГ на „БСП за България“ Йордан Младенов, съобщиха за Радио „Фокус“ – Пазарджик от пресцентъра на БСП-Пазарджик. „Позволете ми най-сърдечно да поздравя всички с този обичан пролетен ден и да пожелая здраве, сплотеност и благополучие. Нека пазим корените си, с кураж да преминаваме през предизвикателствата и заедно и в добро да посрещаме празниците си. Според народните поверия, на Гергьовден започва по-топлата и трудолюбива половина на годината и от положените усилия зависи какво ще съберем накрая, дано делата ни бъдат смислени, мъдри и успешни за нас, семействата ни и България. На моя роден град Пещера желая да бъде закрилян от светеца си, но най-вече от хората си, които от душа да милеят за неговото бъдеще“, каза още в приветсвието си Младенов. Той пожела на всички здраве и дълголетие.", "date": "2018.05.06", "title": "Йордан Младенов, БСП: Нека пазим корените си, с кураж да преминаваме през предизвикателствата и заедно да посрещаме празниците си"}
{"url": "http://www.focus-news.net/news/2018/05/06/2518778/emil-vrezhakov-istorik-18-ti-pehoten-etarski-polk-parvonachalno-e-sformiran-ot-voenni-chasti-na-shesti-pehoten-tarnovski-polk.html", "text": "18-ти пехотен Етърски полк първоначално e сформиран от военни части на Шести пехотен Търновски полк. Това каза в интервю за Радио „Фокус“ – Велико Търново Емил Врежаков, историк и уредник в отдел “Нова история” в Регионален исторически музей – Велико Търново. Той припомни, че Шести пехотен Търновски полк е сформиран с Указа №41 от 12 октомври 1884 година. Шести пехотен Търновски полк участва в Сръбско-българската война през 1885 година, под командването на капитан Никифоров. „\r\nВоенните вземат участие в боевете при Драгоман, Цариброд и Пирот, като проявяват особен героизъм в боевете срещу сръбската войска. Към 1 октомври 1885 година в състава влизат около 3700 души. Ръководството на полка  се поема от княз Фердинанд  след като той застава на чело на българската държава и се възкачва на българския престол“, допълни Врежаков. Той припомни, че през 1889 година се извършва реформа в българската войска, при която 12-те пехотни полка, които са съществували до този момент в българската войска, са удвоени и стават 24. Така от 2-ра и 3-та дружина на Шести пехотен Търновски полк се образува 18-ти пехотен Етърски полк. Той е формиран заедно с 20-ти пехотен Добруджански полк. И двата са създадени със Заповед №11 от 19 януари 1889 година.\r\nНадежда КРЪСТЕВА", "date": "2018.05.06", "title": "Емил Врежаков, историк: 18-ти пехотен Етърски полк първоначално e сформиран от военни части на Шести пехотен Търновски полк"}
{"url": "http://www.focus-news.net/news/2018/05/06/2518783/standard-makedoniya-prezidentite-na-balgariya-i-na-makedoniya-shte-provedat-sreshta-v-doyran.html", "text": "Президентът на Македония Георге Иванов ще проведе в Дойран среща с българския си колега Румен Радев, който е пристигнал в Македония на работно посещение, предава македонското електронно издание   „Стандард“.\r\nРепублика Македония и Република България имат непрекъснат политически диалог и отлични двустранни отношения, които се характеризират традиционно приятелство, бе общата констатация на двамата президенти по време на официалното посещение на президента Радев в  Македония през февруари тази година.\r\nПрезидентът Иванов, по покана на българския президент Радев, ще направи посещение в Република България през юни.\r\nБългарският президент Радев ще присъства на тържествена церемония в Ново село край Струмица днес. Виктор Турмаков", "date": "2018.05.06", "title": "„Стандард“ (Македония): Президентите на България и на Македония ще проведат среща в Дойран"}
{"url": "http://www.focus-news.net/news/2018/05/06/2518782/gd-granichna-politsiya-na-gkpp-kapitan-andreevo-i-gkpp-lesovo-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" и ГКПП \"Лесово\" на българо-турската граница трафикът е интензивен на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-сръбската, българо-македонската, българо-гръцката и българо-румънската граница трафикът е нормален на всички контролно-пропускателни пунктове.", "date": "2018.05.06", "title": "ГД \"Гранична полиция\": На ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили"}
{"url": "http://www.focus-news.net/news/2018/05/06/2518786/faktor-makedoniya-makedonskite-voynitsi-uchastvaha-na-parada-po-sluchay-6-may-v-sofiya-i-pozdraviha-balgarskiya-prezident.html", "text": "За първи път по време на военния парад по случай на  Деня на Българската армия участие взе и Македония със 75 войници от механизирания пехотен батальон от въоръжените сили на страната. Те приветстваха българския президент и върховен командващ на българските въоръжени  сили Румен Радев, предава македонското електронно издание  „Фактор“.\r\nРадев се поклони пред знамената и поздрави полковете, които участваха в парада. Над 1600 войници, 56 военни превозни средства и 14 хеликоптера и военни самолети участваха в парата в центъра на София. Виктор Турмаков", "date": "2018.05.06", "title": "„Фактор“ (Македония): Македонските войници участваха на парада по случай 6 май в София и поздравиха българския президент"}
{"url": "http://www.focus-news.net/news/2018/05/06/2518788/georgi-gyokov-bsp-kogato-i-da-se-iska-ostavka-na-tova-pravitelstvo-nyama-da-sbarkame.html", "text": "„Когато и да бъде поискана оставка на това правителство - от нас или от хората, няма да сбъркаме, защото то не си изпълнява предизборните обещания и води странна политика за България. Ние, от БСП, се обявихме за алтернатива на това управление. В нашата програма, с която се явихме на изборите, се съдържат всички отговори на всички въпроси, които българите си задават за бъдещето”, това каза пред БНР народният представител от ПГ „БСП за България” Георги Гьоков, съобщиха от пресцентъра на партията. „БСП иска хората от всички обществени сфери като здравеопазване, образование, отбрана да се развиват паралелно и с еднакъв темп и условия”, добави той. Гьоков припомни, че България е на последно място в ЕС по доходи на населението. „В България дори и да работиш си оставаш беден. 91 човека на ден у нас изпадат в категорията „работещи-бедни”. Дори и МРЗ да стане 650 лв. в края на мандата на това управление, както обещават, пак ще сме на опашката в Европа. Трябва цялостен подход към хората”, категоричен бе той. По отношение на предложението на левицата - да бъдат намалени, депутатските заплати, Гьоков коментира, че пенсионерите, които взимат 240 лева, нямат обяснение, защо 240 депутати, висшите чиновници и министрите взимат 10 пъти повече от тях. Той припомни, че още в началото на това Народно събрание, депутатите от ПГ на „БСП за България” са внесли законопроект за замразяване на заплатите на народните представители. По въпроса дали да бъдат намалени партийните субсидии от държавата, Гьоков обясни, че това би могло да доведе до зависимости от олигархия и групировки.", "date": "2018.05.06", "title": "Георги Гьоков, БСП: Когато и да се иска оставка на това правителство, няма да сбъркаме"}
{"url": "http://www.focus-news.net/news/2018/05/06/2518784/borislav-dichev-istorik-14-ti-pehoten-makedonski-polk-zapisva-zlatni-stranitsi-v-istoriyata-na-balgarskata-boyna-slava.html", "text": "14-ти пехотен Македонски полк записва златни страници в историята на българската бойна слава. Това каза за Радио „Фокус“ – Пирин историкът и изследовател Борислав Дичев. Според него полкът заема много важна част във военната история на България, бидейки в състава на прославената 7-ма пехотна Рилска дивизия. „През 1889 година, с министерска заповед, на 19 януари е създаден 14-ти пехотен Македонски полк на базата на две дружини от 13-ти пехотен Рилски полк. Това всъщност е бившият Струмски полк с гарнизон в град Кюстендил, участвал в детронацията на княз Александър I Батенберг. Поради тази причина той е разформирован и на негово място се изгражда този 13-ти пехотен Рилски полк“, каза още Дичев. Той добави, че  на базата именно на две дружини от него е създаден и 14-ти пехотен Македонски полк. \r\n„Тук трябва да се има предвид, че според тогавашната военна политика, свързана с национално-освободителното движение на македонските българи, в Кюстендилско и Дупнишко се засилва военното присъствие. Нуждата от изграждането на войскова единица е била належаща“, добави Дичев. Той допълни, че затова след един кратък престой на гарнизон в Радомир и в Перник, 14-ти пехотен Македонски полк, заедно с новосформираната 7-ма Рилска дивизия, като съставна част  от тази дивизия, се установява на гарнизон в град Дупница.\r\nЛивия НИНОВА", "date": "2018.05.06", "title": "Борислав Дичев, историк: 14-ти пехотен Македонски полк записва златни страници в историята на българската бойна слава"}
{"url": "http://www.focus-news.net/news/2018/05/06/2518790/oz-kap-atanas-ilev-mladite-hora-tryabva-da-poznavat-velichavite-podvizi-na-nashite-palkovodtsi-i-komandiri.html", "text": "Младите хора трябва да познават величавите подвизи на нашите пълководци и командири. Това каза в интервю за Радио „Фокус“ о. з. кап. Атанас Илев - капитан далечно плаване, председател на Съюза на възпитаниците на Военните на Негово Величество училища, Школата за запасни офицери и родолюбивото войнство и гражданство, по повод празника на Българската армия. По думите му парадите за този празник в миналото са били много празнични и тържествени. \r\n„Армията ни е униформена, има известен ред и дисциплина, но няма традиции. А някога традициите бяха основното звено и единствените, които даваха истинско съединение между общество, училище, църква и войска. Казармата бе тази, която даваше предвоенно, истинско възпитание в родолюбие“, посочи Атанас Илев и добави, че е важно традициите се запазят. Той каза още, че Съюзът на възпитаниците на Военните на Негово Величество училища посещава села и градове, освещава и възстановява паметници на местни герои, загинали по кървавите бойни полета.\r\nСпоред него е необходимо младите хора да получат повече патриотично и родолюбиво възпитание, защото е тъжен факт, че по-често се честват чуждите герои, а нашите са позабравени.", "date": "2018.05.06", "title": "О.з. кап. Атанас Илев: Младите хора трябва да познават величавите подвизи на нашите пълководци и командири"}
{"url": "http://www.focus-news.net/news/2018/05/06/2518787/georgi-cholakov-predsedatel-na-varhovniya-administrativen-sad-priemstvenostta-vav-vas-e-primer-eksshefat-na-vas-georgi-kolev-shte-vodi-2-ro-otdelenie.html", "text": "Приемствеността  във Върховния административен съд (ВАС) е пример - ексшефът на ВАС Георги Колев ще води 2-ро отделение. Това каза Георги Чолаков, председател на Върховния административен съд, в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването.\r\nТой заяви позиции по следните теми: Гергьовден. \r\nВ  празнично издание по случай Гергьовден на предаването „Беновска пита”, в студиото на журналистката гостуваха изтъкнати носители на едно от най-разпространените и любими имена в България – Георги. Илиана Беновска се постара да вплете празничната тема в напрегнатия социалнополитически калейдоскоп на българското общество. \r\n„Продължаваме нататък със следващия Георги. За върховенството на закона – Георги Чолаков, председател на Върховния административен съд. Добър ден, добре дошъл! Честит имен ден! Какво е да си Георги?”, обърна се водещата Илиана Беновска към своя гост. „Благодаря! Георги не е само име, за мен Георги е призвание. Георги е нещо важно, нещо значимо. С чест нося това име!”, отговори Георги Чолаков.За честта на Темида. \r\n„Хубаво го казахте! С чест ли сте председател на Върховния административен съд?”, попита водещата Илиана Беновска. „Аз лично считам, че с чест водя Върховния административен съд.”, сподели роденият през 1966 г. в гр. Сливен юрист.Новите правомощия на Върховния административен съд. \r\n„До колко например е законосъобразно произнасянето на Конституционния съд отпреди няколко дни. Върховният административен съд, на първа инстанция, по произнасянето на административните актове на властта, защото Вие сте съдът, който оценява законосъобразността на актовете на властимащите?”, продължи Илиана Беновска. „Ние сезирахме Конституционния съд, с искане да изтълкува нормата на член 125, алинея 2 от Конституцията. Дали ние сме  компетентни да се произнасяме по всички актове на министрите и на Министерския съвет. Конституционния съд, в своето тълкувателно решение, категорично заяви, че ние задължително се произнасяме по всички актове на министри, на Министерски съвет, с които те упражняват конституционно възложените им задачи по държавно управление. По всички останали актове Конституционният съд разпореди, че това е вече правомощие на обикновения законодател, да прецени дали те ще бъдат първа инстанция при нас или като първа инстанция в административните съдилища.”, коментира Георги Чолаков, който е стартирал юридическата си кариера като районен съдия в гр. Котел.\r\n„Какво значение има това, обяснете го на хората, че е много специализиран този разговор?”, изиска пояснение Илиана Беновска. „Министрите, освен като органи на централно управление, издават и други видове актове, които не са свързани пряко с тази конституционно закрепена дейност. Те назначават, уволняват и наказват държавни служители. Тяхното действие не е като орган на държавно управление, а като орган по назначение и тези актове не са със значима, обществена функция и цел. Съответно могат да бъдат разглеждани като първа инстанция от административни съдилища, защото дали един министър уволнява или един кмет уволнява – основанията са едни и същи. Когато кметът издава заповед за уволнение, тя се гледа от административен съд. Когато министър издава заповед за уволнение – няма нищо лошо тя да бъде гледана от административен съд като първа инстанция. Така или иначе всички дела, без значение от къде започват като първа инстанция, те приключват във Върховния административен съд.”, обясни бившият председател на Районния съд в гр. Сливен.\r\n„Да де, но хората много не се интересуват сега кой го уволнява един министър или кого назначават. По-скоро се интересуват от други актове на властта, които касаят техния живот.”, отчете Илиана Беновска. „Те остават във Върховния съд, съгласно тълкувателното решение. Актовете, които са от съществена обществена значимост и които са издадени във връзка с упражняването на конкретната функция на министъра – те са си задължително в нашия съд. Така постанови Конституционния съд. Това са административните актове, които касаят всички граждани, които издават постановления, наредби, правилници от министрите и министерски съвет.”, потвърди екс-адвокатът, практикувал в гр. Сливен в периода 1995-2007 година.  Приемствеността в съдебната система.\r\n„Вашият предшественик Георги Колев, и той е именник днес, да направим малко интрига, го назначихте като ръководител на Второ отделение. Каква е приемствеността помежду Ви и какво е новото, което Вие като дух искате да внесете – Георги Победоносец или какъв се явявате в този съд?”, задълбочи темата Илиана Беновска. „Просто Георги. Да, действително, преди два-три дена мина изслушване на г-н Георги Колев. Георги Колев е бил 7 години председател на този съд, има необходимия административен капацитет да ръководи второ отделение във Върховния административен съд. По време на изслушването, нито един колега от Пленума на Върховния административен съд не му зададе никакви въпроси.”, разкри Георги Чолаков, който е работил като административен съдия в гр. Сливен в периода 2007-2009 година.\r\n„Това добре ли е или е лошо?”, заинтригува се Илиана Беновска. „Това означава, че колегите приемат тази номинация. Хубаво е да има приемственост в управлението на един съд. Когато се надгражда е най-добре, а не започваме от нулата през всеки цикъл от 7 години.”, заяви бившият нотариус, практикувал в гр. Балчик в периода 2009-2012 година.  Ревизията на административното правораздаване. \r\n„Да, това, което е основния недостатък в управлението и изобщо... Идва една партия на власт и започва отначало. А защо, обяснете го и това за широката публика, Пленумът на Върховния административен съд възразихте срещу решението на Министерския съвет за приемане на външна експертна помощ, за изготвянето на функционален анализ на системата на административното правораздаване у нас. Какво значи това на български? Не искате да Ви контролират ли, какво? Криете ли се?”, провокира събеседника си водещата Илиана Беновска. „Това не е контрол. Поискана е помощ от външни експерти, които да направят пълен анализ на състоянието на административното правораздаване и съответно да предприемат съответните структурни мерки и реформи в това правораздаване.”, анализира председателят на Върховния административен съд. \r\n„Какво лошо има в това? Знаете, че имаше експертна помощ и одит, да го кажа, за прокуратурата”, опонира Илиана Беновска. „Първото ни и основното съображение е, че ако се прави такъв одит и такава оценка – тя трябва да бъде направена на цялата съдебна система. Не може да бъде правена такава оценка само на една малка част от тази система, защото ако не се види цялата система отгоре като цяло – не могат да се направят изводи дали в административното правораздаване има проблеми или в общото правораздаване. Второто, което има значение, че Министерският съвет е поискал такъв анализ и за общия, и за административния съд, но анализ за общия съд няма да се прави. Така са решили хората. Това е комисията, която ще провежда този анализ, Комисия структурен анализ към Европейската комисия, тоест външните експерти и наблюдатели.”, констатира юристът. \r\n„Защо са решили така? Нали е под мониторинг по този механизъм?”, попита Илиана Беновска. „Когато беше първата среща с тази работна група, те заявиха, че просто са отхвърлили този проект и е останал само проекта за административното правораздаване. Административното правораздаване съществува повече от 10 години. Вчера излязоха окончателните резултати за натовареността. Административното правораздаване не на второ място, далеч преди окръжните и апелативните съдилища. Районните са най-натоварени. Средната натовареност на административните съдии достига до 20 дела на месец, което си е една добра натовареност. Проблемът при нас е единствено и само голямата натовареност на Върховния съд и неравномерното натоварване на административните съдилища. Аз лично и всички мои колеги от Върховния административен съд смятаме, че можем сами да се справим с този проблем, с законодателни промени. Върховният административен съд да се разтовари от тези нетипични дела, които гледа. На дневен ред е промяната в административнопроцесуалния кодекс. Там също са залегнали значителни законодателни промени, които ще разпръснат делата по всички административни съдилища.”, заяви Георги Чолаков. \r\n„Това ли е най-важната промяна в АПК (административнопроцесуален кодекс – бел. авт.)?”, уточни Илиана Беновска. „Това е една от промените, която касае приближаването на правосъдието по-близо до гражданите, защото данъчните дела се гледат само от пет съдилища, при налични 28. Идеята на законопроекта е да се гледат по седалище на съответните жалбоподатели По този начин гражданинът от Видин ще гледа своето дело във Видин, а няма да ходи във Велико Търново.”, аргументира се е събеседникът. Структурата на административните съдилища.\r\n„Вие направихте, така, един преглед, може би в момента още тече, на административните съдилища по места. Какъв извод си направихте?”, продължи Илиана Беновска. „Аз съм много приятно изненадан. Това, което видях като работа в тези административни съдилища, е повече от похвално. Неслучайно ние сме на четвърто място в информационното табло по бързина и качество на Европейския съюз. Административното правораздаване е на четвърто място. Неслучайно няма никакви забележки по отношение на административното правораздаване. 60-70% от делата се решават в тримесечен срок, а решенията се пишат на 99% в едномесечен срок.”, каза Георги Чолаков. Командироването на съдии.\r\n„А защо решихте, г-н Чолаков, че ефективно и ефикасно е да командировате съдии? Обикновено се подозира, че имат протекция над някого – „да му намерим по-хубаво местенце.”, измести фокуса на разговора Илиана Беновска. „Това са мои мерки, малко непопулярни. Аз го правя без съгласие на съдиите. В закона има такава възможност и дава възможност на председателя на Върховния административен съд да командирова до три месеца съдия, без негово съгласие. Ще ви кажа мотивите. Отивайки на отчетно събрание в Бургас, аз установих там, че един съдия решава по 25 дела на месец. Посещавайки Сливен, Ямбол – там резултатите са много по-малки, около 10 дела средно на месец. Това ме принуди да направя тази непопулярна мярка и да командировам съдии от Сливен и от Ямбол, да разглеждат дела в Бургаския административен съд.”, поясни юристът. \r\n„Какво избягвате – корупцията, натовареността?”, опита се да вникне в същината на реформата Илиана Беновска. „Натовареността е проблем. Натовареността в Бургаския административен съд е много голяма и този проблем стои от 10 години. Там имаше много малко съдии, на голям обем дела, включително и с данъчна дирекция. Съдии от Сливен ги командировам в Бургас. Подпомагат дейността на Бургаския административен съд. Аз трябва да гледам пъзела отгоре. Такава мярка предприех и по отношение на Видин и Монтана.”, разясни именникът. Делото за конфискация на активите на Цветан Василев.\r\n„Един последен въпрос, който не знам дали ще Ви е много приятен, защото създаде доста напрежение във Висшия съдебен съвет, на който Вие сте член по право. Старият нов председател на Комисия за противодействие на корупцията и отнемане на незаконно придобитото имущество  Пламен Георгиев се противопостави на Софийския градски съд, защото съдия от този съд, Катерина Енчева, взе решение да спре делото за конфискация на Цветан Василев, бившият съсобственик и все още неефективно обвиняем по казуса Корпоративна търговска банка. Каква е сложността тука?”, попита водещата Илиана Беновска. „Това беше въпрос, който беше оставен и обсъждан в съдийска колегия на Висшия съдебен съвет. Съдийската колегия не излезе с решение. Нито уважи, нито неуважи искането, което беше направено.”, лаконично отговори Георги Чолаков. \r\n„Това лобизъм ли е някакъв за Цветан Василев от страна на тази съдийка, защото се появиха такива коментари?”, с настойчивост продължи Илиана Беновска. „Не мога да коментирам такива неща. Не съм ги чел тези коментари и съответно няма да коментирам.”, окончателно се дистанцира от отговор събеседникът. \r\n„Какво ще пожелаете, обикновено на Вас именниците Ви се пожелава нещо, но какво бихте пожелали на хората, на своя имен ден?”, върна се в празничното русло водещата Илиана Беновска. „Здраве и късмет, това пожелавам на всички, защото смятам, че това е най-важно за всеки един човек.”, завърши Георги Чолаков разговора си с Илиана Беновска в ефира на „Радио К2” и „Канал 3” на 6 май 2018 година.", "date": "2018.05.06", "title": "Георги Чолаков, председател на Върховния административен съд:  Приемствеността  във ВАС е пример - ексшефът на ВАС Георги Колев ще води 2-ро отделение"}
{"url": "http://www.focus-news.net/news/2018/05/06/2518792/varna-ventsi-i-tsvetya-byaha-podneseni-na-pametnika-na-primortsi-zaginali-v-srabsko-balgarskata-voyna-1885-godina.html", "text": "Венци и цветя бяха поднесени с военен ритуал на Паметника на Приморци, загинали в Сръбско-българската война - 1885 година, по повод 6 май - Ден на храбростта и Празник на Българската армия, предаде репортер на Радио „Фокус” – Варна. Митрополит Йоан и свещеници от Варненска и Великопреславска митрополия отслужиха заупокойна молитва. Събитието бе част от мероприятията, организирани от Военноморските сили за 6 май. По-рано днес на площад „Св. Св. Кирил и Методий” пред Катедралата във Варна се проведе и военен ритуал  „Водосвет и благославяне на бойните знамена”, в който участваха представителни блокове с бойните знамена на военни формирования от Варненския гарнизон и Представителния духов оркестър. Негово високопреосвещенство Варненският и Великопреславски митрополит Йоан благослови бойните знамена и представителните части. \r\nПаметникът на Приморци, загинали в Сръбско-българската война, е осветен на 25 септември 1894 година. Мястото, където първоначално той е бил построен, е пред Катедралата. Реално това е било средата на кръстовището на бул. \"Княгиня Мария-Луиза\" и бул. \"Владислав\". Средствата за мемориала са били събрани основно от офицерите, служещи в полка. Това е и причината днес да виждаме плочата на северната част на паметника, на която пише: \"И те паднаха за защита на отечеството, за увековечение тяхната памет от другарите им приморци. 1894 година\". \r\nМарияна ВАЛЕНТИНОВА", "date": "2018.05.06", "title": "Варна: Венци и цветя бяха поднесени на Паметника на Приморци, загинали в Сръбско-българската война - 1885 година"}
{"url": "http://www.focus-news.net/news/2018/05/06/2518794/naharnet-prezidentat-na-livan-glasuva-na-parlamentarnite-izbori-v-stranata-i-prizova-sagrazhdanite-si-da-go-posledvat.html", "text": "Ливанският министър-председател Мишел Аун гласува на днешните парламентарни избори в страната и призова своите съграждани да упражнят своето „национално и демократично право според убежденията си“, пише ливанското електронно издание   Naharnet.\r\n„Днес ливанците практикуват една от най-важните операции в националната политика, където те избират министър-председател, който да ги представи в следващите четири години. Те не трябва да изпускат задължението си да държат депутатите отговорни за тяхното представяне“, заяви Аун на излизане от избирателна секция в град Харен Хрейк. Президентът също така призова ливанците да гласуват според убежденията си и без „външни влияния“.\r\n„Това е свещено ваше право, което не трябва да се изоставя“, допълни той и се отправи в МВР на страната, откъдето да наблюдава как тече изборния процес в национален мащаб.  Виктор Турмаков", "date": "2018.05.06", "title": "Naharnet: Президентът на Ливан гласува на парламентарните избори в страната и призова съгражданите си да го последват"}
{"url": "http://www.focus-news.net/news/2018/05/06/2518797/korneliya-ninova-bsp-chestit-den-na-hrabrostta-neka-imame-neslomim-balgarski-duh-zashtoto-toy-e-nay-golemiyat-pazitel-na-stranata-ni.html", "text": "\"Честит празник на Българската армия! Уважение и почит към всички, избрали да служат в нея за Родината. Честит ден на храбростта. Нека имаме несломим български дух, защото той е най-големият пазител на страната ни\". Това написа лидерът на БСП Корнелия Нинова в социалната мрежа \"Фейсбук\", съобщиха от пресцентъра на  Националния съвет на БСП. \r\n\"Честит празник на имениците. Св. Георги да ви закриля и да ви дава сили!\", пише още Нинова.", "date": "2018.05.06", "title": "Корнелия Нинова, БСП: Честит ден на храбростта - нека имаме несломим български дух, защото той е най-големият пазител на страната ни"}
{"url": "http://www.focus-news.net/news/2018/05/06/2518795/yambol-gradat-otpraznuva-gergyovden-s-tarzhestven-voyskovi-marsh-i-litiyno-shestvie.html", "text": "С тържествен военен марш и шествие с икона на св. Георги Победоносец Ямбол отбеляза 6 май. Това съобщиха от пресцентъра на Общината. В честването на Гергьовден се включиха стотици жители на града, представителни части на военните формирования от Ямболския гарнизон, патриотични организации и официални лица. Празникът започна с отслужване на света литургия и поклонение пред иконата на св. вмчк. Георги Победоносец в едноименния храм в кв. „Каргон“, след което от църквата тръгна шествие с иконата на светеца. Процесията от свещенослужители, представителни части от военнослужещи от Ямболския гарнизон и миряни премина по улиците на града и спря на площада пред Община Ямбол. Празничното честване на 6 май – Деня на храбростта и празник на Българската армия продължи с традиционния тържествен ритуал по издигане на националния флаг, отслужване на молебен и марш на представителни блокове от военните формирования на ямболския гарнизон. \r\n„6 май е една от най-значимите дати в българския календар, превърнала се в символ на българския дух и борбеност“, подчерта в приветственото си слово кметът Георги Славов. Той изрази благодарност към състава на военните формирования на Ямболския гарнизон за активното им присъствие в живота на града и съдействието, което оказва в различни обществени инициативи. \r\n Поздрав към военнослужещите по повод празника на Българската армия отправи и подп. Милен Димитров, зам.-командир на Авиобаза Безмер.  \r\nСлед приключване на тържествения ритуал, шествието с иконата на св. Георги се върна по обратния маршрут до храма в кв. „Каргон“, където бе положена за поклонение на миряните от Ямболската духовна околия.", "date": "2018.05.06", "title": "Ямбол: Градът отпразнува Гергьовден с тържествен войскови марш и литийно шествие"}
{"url": "http://www.focus-news.net/news/2018/05/06/2518799/gd-granichna-politsiya-trafikat-na-gkpp-kulata-i-gkpp-kapitan-andreevo-e-intenziven-na-izhod-za-tovarni-avtomobili.html", "text": "Трафикът на ГКПП \"Кулата\" на българо-гръцката и ГКПП \"Капитан Андреево\" на българо-турската граница е интензивен на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-сръбската, българо-македонската и българо-румънската граница трафикът е нормален на всички контролно-пропускателни пунктове.", "date": "2018.05.06", "title": "ГД \"Гранична полиция\": Трафикът на ГКПП \"Кулата\" и ГКПП \"Капитан Андреево\" е интензивен на изход за товарни автомобили"}
{"url": "http://www.focus-news.net/news/2018/05/06/2518785/agentsiya-fokus-izlachva-na-zhivo-vav-feysbuk-tarzhestvena-smyana-na-pochetniya-gvardeyski-karaul-pred-sgradata-na-administratsiyata-na-prezidenta.html", "text": "Агенция „Фокус“ излъчва на живо във „Фейсбук“ тържествена смяна на почетния гвардейски караул пред сградата на Администрацията на президента. Смяната на караула може да гледате .", "date": "2018.05.06", "title": "Агенция „Фокус“ излъчва на живо във „Фейсбук“ тържествена смяна на почетния гвардейски караул пред сградата на Администрацията на президента"}
{"url": "http://www.focus-news.net/news/2018/05/06/2518796/sport-arsen-venger-izrazi-podkrepa-kam-sar-aleks-fergyusan.html", "text": "Старши треньорът на лондонския Арсенал Арсен Венгер изрази думи на поддържа към бившия наставник на Манчестър Юнайтед сър Алекс Фергюсън, който се възстановява след операция във връзка с операция на мозъчен кръвоизлив. \r\nВ момента 76 годишният Фергюсън се намира в реанимацията. Венгер изрази убеждение, че силният характер на бившия наставник на Манчестър Юнайтед ще му помогне да се оправи бързо.    Виктор Турмаков", "date": "2018.05.06", "title": "Спорт: Арсен Венгер изрази подкрепа към сър Алекс Фергюсън"}
{"url": "http://www.focus-news.net/news/2018/05/06/2518789/standard-makedoniya-srabskata-politsiya-e-izpratena-da-spre-protesta-sreshtu-harvatiya-na-voislav-sheshel.html", "text": "Сръбската полиция изгради барикади на входа на село Хрътковци край Срем заради обявеното събиране на сръбски националисти начело с председателя на Сръбската радикална партия Воислав Шешел, предава македонското издание  „Стандард“.\r\nШешел обяви събитието в памет на провел се през 1991 друг митинг на същото, населено предимно с хървати село,  когато под натиска на радикалите му етническите хървати са принудени да се изселят от Сърбия. Шешел е обвинен от Трибунала в Хага за организиране на преследването на хърватите от Сърбия, но е оправдан.\r\nСръбската полиция днес позволява само на жителите на Хрътковци да влизат в селото и извършва проверки на идентификационните номера на преминаващите коли, за да предотвратят навлизането на външни лица.\r\n Няколко сръбски партии, които се противопоставиха на Шешел, обявиха свой собствен митинг в селото, за да защитят останалите в него хървати. Виктор Турмаков", "date": "2018.05.06", "title": "„Стандард“ (Македония): Сръбската полиция е изпратена да спре протеста срещу Хърватия на Воислав Шешел"}
{"url": "http://www.focus-news.net/news/2018/05/06/2518803/pregled-na-mezhdunarodnite-novini-do-13-chasa-agentsiya-fokus.html", "text": "Сръбският президент Александър Вучич пристигна на двудневно посещение в Турция, където ще се срещне със своя колега Реджеп Тайип Ердоган.\r\nПо време на посещението ще се проведе среща на Висшия съвет за сътрудничество между Сърбия и Турция. Вучич съобщи, че целта на посещението ще бъде засилването на търговското сътрудничество между Сърбия и Турция, а Турция обяви участието си в големи инфраструктурни проекти, като изграждането на магистрала между Сараево и Белград.\r\nСлед посещението си в Турция Вучич ще бъде гост на руския президент Владимир Путин на 9 май на парада по случай 9 май.\r\n*** Турският министър на външните работи Мевлют Чавушоглу заяви, че страната му ще отговори, ако САЩ прекратят продажбите на оръжие за страната му.\r\nМинистърът заяви, че предложението на американските конгресмени временно да прекратят продажбите на оръжие, включително и на изтребителите Ф-35 за Турция, е грешно, нелогично и неподходящо за съюзници по линия на НАТО.\r\nПо-рано американските конгресмени публикуваха проектозакон за отбранителната политика, включващ мерки срещу продажбите на оръжие и военно оборудване на Турция.\r\n***  Ливанският министър-председател Мишел Аун гласува на днешните парламентарни избори в страната и призова своите съграждани да упражнят своето „национално и демократично право според убежденията си“.\r\n„Днес ливанците практикуват една от най-важните операции в националната политика, където те избират министър-председател, който да ги представи в следващите четири години. Те не трябва да изпускат задължението си да държат депутатите отговорни за тяхното представяне“, заяви Аун на излизане от избирателна секция в град Харен Хрейк. Президентът също така призова ливанците да гласуват според убежденията си и без „външни влияния“.\r\n„Това е свещено ваше право, което не трябва да се изоставя“, допълни той и се отправи в МВР на страната, откъдето да наблюдава как тече изборния процес в национален мащаб. \r\n*** Официалното севернокорейско издание „Родон Синмун“ излезе със статия, в която призова Япония да промени своята позиция и риторика по отношение на Китай, ако тя разчита на пряк диалог с Пхенян.\r\n„Япония трябва да помни, че няма да избегне изолацията, ако продължи своето отвратително поведение и постоянни призиви към санкции и натиск – това, с което е заета в последно време“, пише вестникът. Изданието подчерта, че японските официални лица „никога няма да стъпят на свещената земя на републиката, ако не променят подхода си“.\r\nПравителството на Япония по-рано приветства договореностите, постигнати между Северна и Южна Корея на 27 април, но продължава да настоява, че е необходимо „да се запази максимален натиск“ спрямо Северна Корея.\r\n*** Президентът на Иран Хасан Роухани заяви, че, ако САЩ напуснат ядреното споразумение между Техеран и световните сили, то Вашингтон ще съжалява, „както никога досега“.\r\n„Ако САЩ напуснат ядреното споразумение, скоро ще видите, че те ще съжаляват, както никога преди в историята“, заяви Роухани в национален ефир.\r\n***", "date": "2018.05.06", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/05/06/2518791/tarzhestvena-smyana-na-pochetniya-gvardeyski-karaul-se-sastoya-pred-sgradata-na-administratsiyata-na-prezidenta.html", "text": "Тържествена смяна на почетния гвардейски караул се състоя пред сградата на Администрацията на президента, предаде репортер на Агенция „Фокус“.\r\nТържествата по повод 6 май започнаха от паметника на Незнайния войн. Бе извършен тържествен водосвет на бойните знамена и знамената светини на Българската армия, под звуците на празничен камбанен звън от патриаршеската катедрала „Св. Александър Невски“. Пред паметника на Незнайния войн се събраха десетки родолюбиви българи, военнослужещи и официални лица. Почит пред загиналите български герои отдадоха президентът и Върховен главнокомандващ Въоръжените сили Румен Радев, вицепрезидентът Илияна Йотова, вицепремиерът и министър на отбраната Красимир Каракачанов, началникът на отбраната генерал Андрей Боцев, председателят на парламента Цвета Караянчева.\r\nСлед поднасянето на венци и цветя пред паметника на Незнайния войн президентът Румен Радев се отправи към пл. „Княз Александър Първи“, където прие почетния строй на представителните части на Българската армия. Там президентът произнесе тържествено слово по случай Деня на храбростта и празника на Българската армия. \r\nСлед официалната част се проведе традиционният Гергьовски парад на Въоръжените сили. В него се включиха 1600 военнослужещи от Въоръжените сили, бяха представени 52 верижни и колесни бойни машини на Сухопътните и зенитно-ракетни войски, както и 14 вертолета и самолета на Военновъздушните сили.\r\nЗавършекът на празничните чествания в столицата бе пред сградата на Администрацията на президента, където бе извършена тържествена смяна на караула по повод 6 май – Ден на храбростта и празник на българската армия. Там стотици столичани и гости на града наблюдаваха гвардейците пред парадния вход на „Дондуков“ 2.  \r\nБиляна ИВАНОВА", "date": "2018.05.06", "title": "Тържествена смяна на почетния гвардейски караул се състоя пред сградата на Администрацията на президента"}
{"url": "http://www.focus-news.net/news/2018/05/06/2518801/saad-hariri-nyama-pritesneniya-za-sigurnostta-sled-izborite-v-livan.html", "text": "Ливанският министър-председател Саад Харири гласува на парламентарните избори в страната си в училище в град Вердюн и на излизане от секцията заяви, че не се страхува от влошаване на ситуацията със сигурността след вота, предава Naharnet.\r\n„Изпълних гражданския си дълг и пуснах бюлетин, както и всеки друг ливанец. Мисля, че ако се огледаме наоколо и видим как Ливан провежда демократични избори, то разбираме, че нещата в страната са добре“, заяви Харири. „Всеки ливански гражданин трябва да гласува за колко пожелае“, допълни министър-председателят и председател на движение „Ал Мустакбал“.\r\nСъщевременно министър-председателят изрази надежда, че „след девет години липса на избори всички ливански граждани ще бъдат представени справедливо“.  Същевременно той добави, че няма „страхове“ за сигурността на страната след изборите.  Виктор Турмаков", "date": "2018.05.06", "title": "Саад Харири: Няма притеснения за сигурността след изборите в Ливан"}
{"url": "http://www.focus-news.net/news/2018/05/06/2518780/reuters-turtsiya-obyavi-che-shte-otgovori-ako-sasht-prekratyat-prodazhbite-na-orazhie.html", "text": "Турският министър на външните работи Мевлют Чавушоглу заяви, че страната му ще отговори, ако САЩ прекратят продажбите на оръжие за страната му, предава  Reuters.\r\nМинистърът заяви, че предложението на американските конгресмени временно да прекратят продажбите на оръжие, включително и на изтребителите Ф-35 за Турция, е грешно, нелогично и неподходящо за съюзници по линия на НАТО.\r\nПо-рано американските конгресмени публикуваха проектозакон за отбранителната политика, включващ мерки срещу продажбите на оръжие и военно оборудване на Турция. Виктор Турмаков", "date": "2018.05.06", "title": "Reuters: Турция обяви, че ще отговори, ако САЩ прекратят продажбите на оръжие"}
{"url": "http://www.focus-news.net/news/2018/05/06/2518806/mvr-edin-e-zaginal-a-20-dushi-sa-postradali-pri-katastrofi-v-stranata-prez-izminaloto-denonoshtie.html", "text": "Един е загинал, а 20 души са пострадали при 16 катастрофи в страната през изминалото денонощие. Това съобщиха от пресцентъра на МВР. В София са станали 43 леки и 4 тежки пътнотранспортни произшествия, при които са пострадали 4 души.", "date": "2018.05.06", "title": "МВР: Един е загинал, а 20 души са пострадали при катастрофи в страната през изминалото денонощие"}
{"url": "http://www.focus-news.net/news/2018/05/06/2518808/plovdiv-asenovgrad-otbelyaza-tarzhestveno-6-may-den-na-hrabrostta-i-praznik-na-balgarskata-armiya.html", "text": "Асеновград отбеляза тържествено 6 май – Ден на храбростта и празник на Българската армия с военен ритуал и фолклорна музика. Това съобщиха за Радио „Фокус“ – Пловдив от пресцентъра на Общината. Почетният строй бе приет от началник щаба на 4-ти артилерийски полк подполковник Кирил Байлов, който е поздравил войниците от поделението в Асеновград. В празничното си слово той отбеляза, че в историческия календар на всеки един народ има светли дати и празници с непреходно значение, които имат своите дълбоки корени в миналото. „Всяко тяхно честване, всяко тяхно отбелязване ни зарежда с ново национално самочувствие с нови духовни сили и енергия, с нов прилив на патриотизъм. За българския народ такъв празник е 6 май. В този ден поздравяваме хилядите доблестни български войни, които жертваха живота си за свободата и независимостта на родината“, каза Байлов.\r\nНа тържествената церемония на площад. „Акад. Николай Хайтов” присъстваха още заместник-кметът Димчо Темелков, председателят на Общинския съвет Драгомир Георгиев и общински съветници.\r\nПразникът продължи с музиката на Конушенския народен оркестър, който тази година навършва 55 години от своето създаване. Жителите на града извиха дълго кръшно хоро под звуците на талантливите музиканти.", "date": "2018.05.06", "title": "Пловдив: Асеновград отбеляза тържествено 6 май – Ден на храбростта и празник на Българската армия"}
{"url": "http://www.focus-news.net/news/2018/05/06/2518793/kontraadmiral-mitko-petev-komandir-na-vms-modernizatsiyata-na-voennomorskite-sili-nyama-alternativa.html", "text": "Модернизацията на Военноморските сили няма алтернатива. Това е нещо, което трябва да се случи и то по възможно най-добрия начин. Това каза в празничното предаване „За честта и славата на България“ на Радио „Фокус“ контраадмирал Митко Петев, командир на Военноморските сили Митко Петев. Той съобщи, че оценката от участията в мисиите на съюзниците на части от Военноморските сили е изключително висока. Българските моряци успяват да изпълняват своите задължение на море. Той добави, че Военноморските сили се градят на своите традиции. „Tова е изключително важна част от нашата дейност. Eжедневието ни започва с вдигане на военноморския флаг, което само по себе си е ритуал, който е изпълнен с голяма символика. Осен това нашите взаимоотношения с обществеността са насочени именно в тази посока – да се запознае населението, нашите съграждани, сънародници с това какво правят Военноморските сили и, разбира се, не на последно място с тясната връзка, която имаме с Военноморското училище, тъй като там растат бъдещите офицери и адмирали на флота, които ще предадат славната традиция на Военноморския флот и за бъдеще на новите поколения“, коментира контраадмирал Митко Петев. Той каза още, че усилията на Военноморските сили са насочени към придобиването на новия модулен мултифункционален патрулен кораб. Дейностите по този проект не са спрели, обясни той.", "date": "2018.05.06", "title": "Контраадмирал Митко Петев, командир на ВМС: Модернизацията на Военноморските сили няма алтернатива"}
{"url": "http://www.focus-news.net/news/2018/05/06/2518798/georgi-parvanov-prezident-na-balgariya-2002-2012-bitkata-da-stignem-2-ot-bvp-za-otbrana-ne-e-mnogo-ambitsiozna-po-moe-vreme-zadelyahme-246.html", "text": "Битката да стигнем 2% от БВП за отбрана не е много амбициозна, по мое време заделяхме 2,46%. Това каза президентът на Република България в периода 2002 – 2012 г. Георги Първанов в интервю за Агенция „Фокус“ във връзка с Деня на храбростта и навършването на 140 години от създаването на Българската армия.\r\nТой посочи, че правилният път за развитие на българската армия е да имаме максимално модерни въоръжени сили. „Но това предполага един висок процент от брутния вътрешен продукт да бъде непрекъснато заделян за нуждите на отбраната, което не се случва. По мое време заделяхме 2,46% от БВП, а сега битката е в обозримо бъдеще да стигнем 2%, което не е много амбициозно. Разбира се, не мога да преценя, тъй като не съм специалист, кои са онези техники, които са най-необходими и належащи на момента и които българската държава би трябвало да осигури на армията – това е работа на военната експертиза. И, второ, много важно е да се гарантира контролът на разходването на държавния, на народния ресурс – той не трябва да се пилее и да изтича като вода в пясъка“, коментира Първанов.\r\nПрезидентът посочи, че много хора днес не разбират каква е ролята на армията относно сигурността, суверенитета и териториалната цялост на страната. „Което означава, че трябва да се обяснява. И досега чувам реплики – в това число и от парламентарни формации, които апелират за съкращаване на разходите. Запомнил съм една приказка, която според мен е добра като философия – народ, който не може да изхрани собствената си армия, ще трябва да храни чужди армии. А не мисля, че това е добре за никого. В този смисъл наистина, когато става дума за тези разходи и изобщо за процеса по модернизация на армията, трябва да има един непрекъснат диалог с обществото, в който да бъде обяснено всичко до последно и в детайл“, коментира Първанов.\r\nПо думите му днес трябва да имаме едни непрекъснато обновяващи се и отговарящи на автентичното разбиране за патриотизма програми в училище. „За да може още от най-ранна възраст децата да получават това патриотично възпитание, което да им позволява, както казваше Васил Левски, да се чувстват горди и равни с другите европейски народи“, каза още той.\r\nЦветилена СИМЕОНОВА", "date": "2018.05.06", "title": "Георги Първанов, президент на България (2002 - 2012): Битката да стигнем 2% от БВП за отбрана не е много амбициозна, по мое време заделяхме 2,46%"}
{"url": "http://www.focus-news.net/news/2018/05/06/2518807/pazardzhik-s-okolo-600-sa-chevermeta-se-otbelyazva-gergyovden-v-selo-patalenitsa.html", "text": "Около 600 са чеверметата, с които се отбелязва Гергьовден в село Паталеница, съобщи за Радио „Фокус“ – Пазарджик Ангел Налбатски, кмет на населеното място.  По думите му, почти пред всяка къща може да се види трап с жар, над която се пече агне в чест на християнския празник. В Паталеница 6 май е и родов празник, като всички от родата трябва да се приберат по родните си домове.  „Подготовката на жертвения агнец започва от предния ден, когато се спява в църквата. По зори в предварително изкопания трап стопаните слагат лозови пръчки от резитбата в предишната година. Шишът за агнето пък може да е само от ела или липа. Според кмета в това няма символика, просто тези видове не предават страничен дъх на месото. Печенето продължава между 6 и 8 часа в зависимост от големината на животното. Като започне да се запича майсторът го пръска от време на време с вода от менче със зелена китка.  Междувременно навсякъде са разперени трапези, вдигат се наздравици, пеят се народни песни, свирят акордеони, гайди, кларинети, вихрят се ръченици и хора“, уточни Налбатски. Той припомни също, че с Гергьовден в Паталеница започва лятната серия от големи празници. Тя продължава на 29 юни с храмовия празник на манастира „Свети Петър и Павел“. Празникът на селото пък е в деня на свети Панталеймон, на 27 юли.\r\nАлбена ЖИЛЕКОВА", "date": "2018.05.06", "title": "Пазарджик: С около 600 са чевермета се отбелязва Гергьовден в село Паталеница"}
{"url": "http://www.focus-news.net/news/2018/05/06/2518812/sport-isko-i-daniel-karvahar-shte-propusnat-macha-na-real-madrid-sreshtu-barselona.html", "text": "Полузащитникът Иско и защитникът Даниел Карвахал няма да са сред играещите от Реал Мадрид в мача от 36 кръг на Испанското първенство срещу Барселона. \r\nКарвахал е получил травма на бедрото по време на полуфиналния мач от Шампионската лига срещу Байерн Мюнхен, а Иско има травма на рамото, получена по време на тренировки.   \r\n„Ел Класико“ ще се проведе тази вечер на стадион „Камп Ноу“ в Барселона. Каталунският клуб, събрал 86 точки стана вече шампион на Испания, а Реал Мадрид със 71 точки заемат трето място в класирането.  Виктор Турмаков", "date": "2018.05.06", "title": "Спорт: Иско и Даниел Карвахар ще пропуснат мача на Реал Мадрид срещу Барселона"}
{"url": "http://www.focus-news.net/news/2018/05/06/2518811/zam-predsedatelyat-na-gerb-tsvetan-tsvetanov-v-selo-banite-balgarite-shte-se-varnat-ot-chuzhbina.html", "text": "Аз съм убеден, че българите ще се върнат от чужбина. България има висок икономически растеж, а когато сме единни ще можем да постигаме повече и ще може да осигуряваме повече възможности за професионална реализация на всеки наш сънародник. Това заяви по време на празника на община Баните и на минералната вода председателят на Парламентарната група на ГЕРБ и зам.-председател на партията Цветан Цветанов, съобщиха от пресцентъра на ПП ГЕРБ. \r\nТой благодари на местните жители за тяхната търпимост, защото празникът на Баните за първи път не се провежда на площада, а пред санаториума. Причината за това е, че консорциумът, на който е възложено обновяването на центъра, не се справи в определените по договор срокове. \r\n„Заставайки пред вас, имаме големи неудобства, че днешният празник го правим тук. Миналата година общината с две постановления на Министерския съвет получи 1 млн. лева, за да може Баните да привлича както инвеститори, така и гостите й да се чувстват прекрасно, идвайки тук“, посочи Цветанов. Той призова местната администрация, Общинския съвет, кмета и областния управител да бъдат взискателни към фирмите, които изпълняват възложените проекти. \r\n„Забавянето на този проект днес ни отдалечи от доброто настроение. Днес ние трябваше да се гордеем от това, което държавата и общината прави за вас“, допълни Цветанов. Той подчерта, че Баните е приоритетна за правителството община, но е нужна координация между властите, за да се постигнат поставените цели. \r\n„Вие сте невероятни, трудолюбиви хора и ангажиментът, който поемем пред вас, е че ще продължим да помагаме. Днешното ми присъствие тук е да засвидетелствам уважението си към вас, защото сте достойни, имате потенциал, имате качествените хора, които са чест не само за община Баните, а и за България“, допълни Цветан Цветанов. \r\nПо думите му доказателство за това са успехите на д-р Станимир Сираков, който днес бе обявен за почетен жител на Баните заради постигнатите от него огромни успехи в сферата на здравеопазването и който е носител на медицински „Оскар“. \r\nЦветанов съобщи, че предстои скоро да бъде подписан договор между община Баните и ДФ „Земеделие“ за проект на стойност 5 млн. лв., предназначен за водопреносната мрежа. \r\nТой поздрави жителите и гостите на община Баните и с днешния празник на българската армия. Пожела единение, за да се постигнат успехите, които са така очаквани от всички. „Само ако сме обединени, може да преодоляваме абсолютно всичко. Нека всички политици общественици и всички жители да вървим ръка за ръка, за да постигнем просперитет.  Вие винаги трябва да искате повече, а ние да се стремим да даваме повече, защото го заслужавате“, заяви още Цветанов. \r\nНа днешния празник в Баните дойдоха депутатите от ГЕРБ д-р Красимир Събев, Светослав Иванов, областният управител Недялко Славов и кметът на Смолян Николай Мелемов.", "date": "2018.05.06", "title": "Зам.-председателят на ГЕРБ Цветан Цветанов в село Баните: Българите ще се върнат от чужбина"}
{"url": "http://www.focus-news.net/news/2018/05/06/2518809/hasan-nasralla-parlamentarnite-izbori-i-sadbata-na-livan-zavisyat-ot-visokata-izbiratelna-aktivnost.html", "text": "Генералният секретар на ливанската шиитска групировка „Хизбулла“ Сайед Хасан Насралла заяви, че  резултатът от парламентарните избори в страната зависи от избирателната активност. По-рано той призова да се гласува за политическото крило на движението – партия „Амал“, предава Lebanon News.\r\nНасралла призова обществото да излезе да гласува на първите избори в страната от 2009 г. „като отговорност, а изоставянето на тази отговорност, означава, че съдбата на страната ще бъде незнайна на много равнища“. \r\nСъщевременно той изрази мнение, че „парламентът е майката на всички институции“ в Ливан. Виктор Турмаков", "date": "2018.05.06", "title": "Хасан Насралла: Парламентарните избори и съдбата на Ливан зависят от високата избирателна активност"}
{"url": "http://www.focus-news.net/news/2018/05/06/2518804/blagoevgrad-prodalzhava-zanayat-fest-koyto-se-provezhda-za-parvi-pat-v-grada.html", "text": "Продължава „Занаят фест“, който се провежда за първи път в Благоевград, на площад „Македония“, предаде репортер на Радио „Фокус“ – Пирин. Официалното откриване на инициативата бе вчера. В рамките на събитието се представят български традиции, бит и култура.  Жителите и гостите на Благоевград имат възможност да усетят уникална творческа атмосфера и да се докоснат до изкуството, дарбата и таланта на майсторите - участници.  Фестивалното пространство  събра седем шатри, всяка с различни идеи, показващи отделни части от българското наследство.  \r\n„Занаят фест“ показва изработка на накити, които са били неотменна част от облеклото на българите. Гостите имат възможност да видят пресъздадени модели по старинна технология – посребрени накити за народни носии – пендари, пафти, нагръдници. В рамките на инициатива е представен и един от най-старите занаяти – дърворезбата, като в изработването на творби може да вземе всеки посетител на фестивала, както и и в ателието за тъкачество. Изложен е хоризонтален стан, а по-смелите и любопитни имат възможността да направят първите стъпки в тъкачеството. Грънчарство, звънчарство и пчеларство също са презентирани в рамките на фестивала. Тази година майстор-грънчар демонстрира цялата магия на грънчарството и всеки, който има желание ще може да направи свой глинен съд. \r\nПосетителите имат възможност да видят изработката на традиционни български инструменти от народната музика, сред които кавал, гайда, тъпан, тамбура, двоянка, дудук. Българската народна музика се разпознава в цял свят и една от главните причини са автентичните инструментите, с които се изпълнява. На щанда за пчеларство пък са подредени различни видове мед и пчелни продукти, а специалист разяснява ползите от меда и технологията на получаването му.\r\nКристина МИТКОВА", "date": "2018.05.06", "title": "Благоевград: Продължава „Занаят фест“, който се провежда за първи път в града"}
{"url": "http://www.focus-news.net/news/2018/05/06/2518802/pazardzhik-6-349-sa-imennitsite-praznuvashti-na-gergyovden-v-obshtinata.html", "text": "6Общо 6 349 са именниците, които празнуват на Гергьовден в община Пазарджик, съобщиха от Общината. 4 023  са носителите на християнското име в Пазарджик, следват тези в Мало Конаре – 194, Ивайло – 190 и Огняново – 165. Само девет именници има в Сбор. При мъжете най-много носители на името Георги са 4 822, а името Ганчо и Гюро носят съответно 59 и 4 човека. 1122 жени в общината са кръстени Гергана, 217 – Гинка, а имената Генка, Ганка и Гюрга са дадени съответно на 84, 71 и 18 именнички. Само трима са именниците днес в село Крали Марко.", "date": "2018.05.06", "title": "Пазарджик: 6 349 са именниците, празнуващи на Гергьовден в общината"}
{"url": "http://www.focus-news.net/news/2018/05/06/2518800/borislav-dichev-istorik-14-ti-pehoten-makedonski-polk-ima-slavna-istoriya-vav-voynite-za-natsionalno-obedinenie.html", "text": "14-ти пехотен Македонски полк има славна история във войните за национално обединение. Това каза за Радио „Фокус“ – Пирин историкът и изследовател Борислав Дичев. Той добави, че историята на полка неразривно е свързана с град Дупница. „Полкът участва интензивно и за изключително кратко време са построени две армейски казарми в град Дупница. Полкът участва също в културният живот на страната, както и днес. Поради тази причина ако разговаряте с някой от по-възрастното поколение, то той ще Ви каже, че за него военната музика е много важна. Тя провокира особени чувства, тъй като всяка неделя полковият оркестър е свирел в града. Участвал е провеждането на благотворителни вечери, балове и така нататък“, каза още Дичев. \r\nТой добави, че 14-ти пехотен Македонски полк има славна история във войните за национално обединение, като се започне от Балканската война, Междусъюзническата война, Първата световна война и Втората световна война, както и в изграждането на Българската армия в периода на двете световни войни. По отношение на командирите, свързани с историята на полка, Дичев заяви, че много са командирите, за които може да се говори. „Командир на 14-ти пехотен Македонски полк е бил известният генерал Никола Недев, автор на знаменитата книга „Дойранската епопея 1915 – 1918“. Друг от командирите е генерал Велизар Лазаров. По време на Балканската и Междусъюзническата война е командир на 3-та дружина от 14-ти пехотен Македонски полк. Той преживява погрома във Солун, заедно със своята дружина по време на Междусъюзническата война“, допълни Дичев. По думите му генерал Лазаров е известен военен деец. Бил е комендант на София, командир на 1-ва софийска дивизия, а от 1928 до смъртта си през 1941 година е председател на Българският олимпийски комитет.\r\nЛивия НИНОВА", "date": "2018.05.06", "title": "Борислав Дичев, историк: 14-ти пехотен Македонски полк има славна история във войните за национално обединение"}
{"url": "http://www.focus-news.net/news/2018/05/06/2518810/brig-gen-yavor-mateev-spetsialnite-sili-sa-nay-adekvatnoto-orazhie-za-protivodeystvie-na-novite-riskovi-zaplahi.html", "text": "Специалните сили са най-адекватното оръжие за противодействие на новите рискови заплахи. Това каза в празничното предаване „За честта и славата на България“ на Радио „Фокус“ бригаден генерал Явор Матеев – командир на 68-а бригада „Специални сили“, по повод Деня на храбростта и празника на Българската армия. Той уточни, че Специалните сили продължават своето развитие, и в количествено, и в качествено отношение. \r\n„Българският войник е храбър, но най-вече българският войник категорично осъзнава отлично, че е наследник на славни предци, че служи в една армия, която има вековни корени, армия, която е наследник на войска без загубено бойно знаме в битка и дава най-доброто от себе си – с това, с което разполага, изпълнява по най-добрия начин професионалните си задължения там, където се намира“, коментира бригаден генерал Явор Матеев. Той изрази надежда в края на тази година да бъде завършен етапът на дългата и продължителна реформа на Специалните сили.", "date": "2018.05.06", "title": "Бриг. ген. Явор Матеев: Специалните сили са най-адекватното оръжие за противодействие на новите рискови заплахи"}
{"url": "http://www.focus-news.net/news/2018/05/06/2518813/poetat-georgi-konstantinov-ne-mozhe-chovek-da-zhivee-samo-vgledan-v-zemyata-vav-varhovete-na-svoite-obuvki.html", "text": "Илиана Беновска: На Гергьовден ще поговорим и за любовта с още един Георги. Известният, красивият като дух, емоции, творчество поет Георги Константинов. Добър ден! Заповядайте! Честит имен ден, да сте жив и здрав и да е живо и здраво името Ви!Георги Константинов: Благодаря!Илиана Беновска: Да започна аз с подаръците, защото сте именник. Обикновено давам една здрава българска червена ябълка на своите гости и това е символ на очакванията на обществото и хората. Значими хора като Вас и политици, и хора от културата – да могат да украсяват нашия живот, да го пълнят със смисъл и съдържание, да го правят по-хубав и по-добър. Така че подарявам Ви тази ябълка. Ще я хванете ли?Георги Константинов: Да, разбира се! Илиана Беновска: Заповядайте! Да сте здрава българска червена ябълка в поезията!Георги Константинов: Това „същата“ ябълка ли е? Илиана Беновска: Която...?Георги Константинов: Която се появи в медиите, свързана с един Ваш красив жест…Илиана Беновска: Какво говорите, не Ви разбирам?Георги Константинов: С една ябълка по време на една пресконференция….Илиана Беновска: Аз много ябълки съм раздала. Георги Константинов: Да, благодаря!Илиана Беновска: Също така ще си позволя да Ви подаря една книга за един от значимите и умни български политици. Това е едно наше интервю с Ахмед Доган, което сме правили преди 20 години, но решихме да го преиздадем. Ще ми бъде много любопитен Вашият анализ на поет. Тука има и много поезия - освен философия. Заповядайте! Георги Константинов: Много благодаря! Илиана Беновска: Последният ми подарък - и сте Вие. Клубната тениска „Беновска пита”, добре дошъл в клуба! Ще Ви стане. На гърба пише „ЗАЩО?”. Защо поезия, г-н Константинов?Георги Константинов: А, може ли, преди да Ви отговоря – да Ви подаря моите книги? Така се случи, че в последно време излязоха три мои книги. Това е албумът „Как се ражда дракон”, с графики на известния наш график Иван Газдов и мои стихове на български и на английски. Илиана Беновска: Това е много ценна книга, много Ви благодаря!Георги Константинов: Която направи много силно впечатление у нас и беше разпратена и до някои европейски поети. Илиана Беновска: „Не зная дали любовта е вечна, но винаги има светло начало.”, а дали е светъл и краят?Георги Константинов: Там се казва какъв е краят.  Илиана Беновска: „Влюбваш се в непознат, намразваш любим.”, много ми харесва това! Георги Константинов: Това е краят.  Илиана Беновска: Искам любовта, но оптимистично...Георги Константинов: „Неделен човек”, с нови стихове мои.Илиана Беновска: Това Ви е последната стихосбирка. Георги Константинов: И! Най-странният подарък, който съм получавал – моята книга ми я подарихте Вие. Намерихте я вчера в една книжарница.Илиана Беновска: Защо ме издадохте сега!? Споделихте ми, че я нямате.Георги Константинов: Аз я нямам, търсех я. Илиана Беновска: „Миг като вечност – 100 стихотворения за любовта”, аз Ви я подарих и Вие сега ми подарявате. Благодаря Ви много! Заповядайте, седнете! „Защо „ поезия?Георги Константинов: Ами, как да кажа? На връх Гергьовден вероятно трябва да се чувствам като Георги Победоносец. Чувствам се само като Георги „Поетоносец”! Не може без поезия. Това е другият паралелен живот, другият паралелен свят, който ни прави малко по-уверени в чистотата на чувствата, в силата на мечтите. Не може човек да живее само вгледан в земята, във върховете на своите обувки. Трябва да общува и с природата, и с по-красивите представи за живота, защото животът не е толкова красив. Всички това го знаем. Понякога и в моята романтична поезия се промъкват и сатирични нотки, а може би и „нокти”, защото сатирата има и такова звучене, и такава роля в нашия живот. Илиана Беновска: Но кое Ви е по-близко – сатирата или любовната поезия? Вие, сте силен - автор сте на колко текстове, стихотворения, те не са текстове за песни, а обратно, нали? От Ваши стихотворения са станали песни. Георги Константинов: Имам над 200 песни –като  „Миг, като вечност”, „Обичам те дотук”...\r\nИлиана Беновска:/пее/ „Обичам те до тук , до този мост ,до тази гара...“Георги Константинов: Добре я изпяхте! „Стъпки, стъпки сред безброя”, „Вземи се в ръце”. Благодаря Ви, че прозвуча това стихотворение по „Радио К24, с Вашият глас! Илиана Беновска: Това ми е любимото стихотворение… Георги Константинов: Сега, също прозвуча в началото на предаването. Поезията едва ли...Илиана Беновска: Да ви разкажа ли една смешка?Георги Константинов: Да.Илиана Беновска: Бяхте издал стихосбирка с един диск, в който Вие четяхте Вашите стихотворения. Аз си го купих и си слушам в колата, диска. Прибирам се вечерта, късно,през нощта и ме спират полицаи - сами сме на улицата и аз слушам точно“Вземи се в ръце“: „Когато без тебе замине щастливият утринен влак….“Георги Константинов: „ Когато по релсите сини танцува самотният сняг. Не свивай обидено устни. Не викай с ранено сърце. Щом нещо в живота изпуснеш – вземи се в ръце!”. Илиана Беновска:  Благодаря Ви! Слушат стиха произнесен от вас, с този тържествене глас…Това слушам аз и полицаят взима документите, едно тесте с много документи, в които има пропуск за Народното събрание. Отива при другия и казва: „Махай я тая! Тя е „нещо“ от Народното събрание, а някакъв й говори в колата, нещо се случило и й казва да внимава какви ги върши, и да внимава какво прави“. Аз умрях от смях, това съм го запомнила и все исках да се запозная и да Ви го разкажа. Вашата поезия как уплаши полицая. Георги Константинов: Такова тълкование на мое стихотворение чувам за първи път. Предполагам, че едно стихотворение има различни пътищаИлиана Беновска: Не, знаете ли, полицаят  не можеш да допусне, че аз пътувам  в колата и слушам стихотворение, разбирате ли?Георги Константинов: Все повече ме учудват хората…Илиана Беновска: Много сме се променили. Георги Константинов: Времето е твърде непоетично, твърде прагматично и все повече хора се отдръпват от този успореден свят, за който говоря, но все още има хора, които живеят с поезията. Все още има хора, които, да ви кажа, протягат ръце към стихосбирката. Те са малко на брой, но стават все по-верни на поезията. Илиана Беновска: Какво е за Вас любовта? Георги Константинов: За мен любовта е преди всичко едно висше човешко чувство. Мисля, че поезията прави поета повече поет и човек повече човек. Това е моето усещане и винаги съм се чувствал, може с една степен, по-висок и по-извисен, хайде така да кажа, когато напиша поредното стихотворение за любовта или за близостта между хората. Много необходима е любовта, много необходима е близостта между хората и затова имам и толкова много стихотворения за любовта. В това томче – „Миг като вечност” има 100 стихотворения за любовта. Хората ги търсят.Илиана Беновска: Малко ще прозвучи наивно,но  да Ви попитам. То е, все едно, да кажеш кое дете от всичките си деца най-много обичаш, но кой стих Ви е най-характеристичен, най-любим?Георги Константинов: Самото стихотворение „Миг като вечност”, което започва така: „Още преди да те срещна в живота си – теб съм обичал. В древни гравюри и улични фотоси, в звездна поличба, в шумни площади и празни понятия, в цирков спектакъл,\r\nпо телевизия, по телепатия – теб аз съм чакал.” и така нататъка... Искам да Ви кажа нещо много интересно.Илиана Беновска: Коя е музата? Георги Константинов: Вие ми разказахте една малко иронична история, аз пък ще Ви кажа, че това стихотворение, когато се появи преди..., хайде да не казвам преди колко години, но тогава първата му рецензия беше във вестник „Стършел“. Абсолютно отрицателна, от един литературен критик, който се подписваше Б.Н., няма да му казвам името, защото неговата преценка, неговите иронии, че как може „ преди да те срещна да те обичам“...Илиана Беновска: Може...Георги Константинов: Как може „по телевизия, по телепатия“ и така... Беше голяма гавра, но ето, тази гавра си отиде, а вече близо 50 години това стихотворение живее и стана една чудесна песен, написана от Владимир Наумов. Знаете ли, в поезията-  попитахте ме какво ме привлича- привлича ме още и това, че когато кажеш някоя истина и то по един поетичен начин – тази истина живее твърде дълго. Понякога по-дълго от теб самия. Илиана Беновска: Знаете ли, аз като човек, който реагира на изкуство….знаете ли колко хора, когато прочетат едно хубаво стихотворение, например, както при Вас, си дават отговори на свои въпроси. Дори не подозирате, нали? Човекът го мъчи някакъв проблем, отваря : „Още преди да те срещна в живота си – теб съм обичал...” и изведнъж му се пренарежда…Георги Константинов: Да, има нещо такова, дори, са ми го казвали немалко хора. Казват: „Ти, вероятно пишеш за себе си…вероятно, пишеш за нещо, което тебе само вълнува, но изведнъж казваш неща, за които аз съм мислил цял живот, само че ти си ги казал, аз съм мълчал.”. Това съм го чувал неведнъж. Знаете ли, никога не съм имал самочувствието на голям или на малък, или на какъвто и да е поет, но винаги съм усещал, че съм един необходим поет, тъй като много хора са ми казвали, че точно тези  стихотворения са им дотрябвали в някакъв момент. Илиана Беновска: Една минута за финал. Списание „Пламък” сте ми донесъл, колко години се навършиха на това списание?Георги Константинов: Деветдесет и пет години съществува списание „Пламък”, създадено от Гео Милев. Едно издание на Съюза на българските писатели, в което аз работя вече 30 години. \tИлиана Беновска: Нека това да бъде нашата инициатива. Обикновено с гостите осъществяваме някаква инициатива. „Канали 3”, „Радио К2” да организираме  честването. Кога го предвиждате?Георги Константинов: Ще се радвам! Есента, тогава излиза 7/8-ма книжка на списание „Пламък”, излиза поемата на Гео Милев „Септември”, за която той трагично си отива от този свят, но поемата остава. Ето, пак говорим за вечността на поезията. Илиана Беновска: Много Ви благодаря, скъпи Георги, да сте жив и здрав и много поздрави в къщи! Георги Константинов: Благодаря! Илиана Беновска: Благодаря Ви за това участие! Искам да чуя за Доган какво мислите, за книгата.Георги Константинов: Да, добре, всичко хубаво! Илиана Беновска: Благодаря Ви!", "date": "2018.05.06", "title": "Поетът Георги Константинов: Не може човек да живее само вгледан в земята, във върховете на своите обувки"}
{"url": "http://www.focus-news.net/news/2018/05/06/2518805/fokus-makedoniya-george-ivanov-nyama-da-otide-v-novo-selo-v-denya-na-balgarskata-armiya-shte-sreshtne-rumen-radev-v-doyran.html", "text": "Президентът на Македония Георге Иванов ще се срещне в Дойран с българския си колега Румен Радев, който преди това ще присъства на възпоменателна церемония в Ново село, организирана от Фондация \"Българска памет\" , на която ще отбележи Деня на храбростта и Деня на Българската армия, предава македонският  „Фокус“.\r\nПо-рано директорът на „Българска памет“ Милан Врабевски обяви, че двамата президенти ще присъстват на събитието в Ново село, но по-късно от екипа на Иванов заявиха, че македонският държавен глава няма да участва на събитието и срещата ще бъде на друго място.\r\nБългарският президент посети Македония през февруари тази година, когато се срещна с Иванов, който от своя страна трябва да посети София през юни. Виктор Турмаков", "date": "2018.05.06", "title": "„Фокус“ (Македония): Георге Иванов няма да отиде в Ново село в Деня на българската армия, ще срещне Румен Радев в Дойран"}
{"url": "http://www.focus-news.net/news/2018/05/06/2518820/premierat-boyko-borisov-v-sveta-gora-pravitelstvoto-shte-prodalzhava-da-podkrepya-balgarskata-pravoslavna-tsarkva.html", "text": "Министър-председателят Бойко Борисов приветства духовниците по случай храмовия празник на манастира „Св. вмчк. Георги Зограф” в Света гора. Той им пожела здраве, успех и да пазят българския дух и отбеляза, че правителството винаги е подкрепяло и ще продължава да подкрепя Българската православна църква. Борисов подчерта, че през вековете православната вяра е помагала най-много при преодоляването на тежките изпитания пред българите и посочи, че тя ни е съхранила като нация. Това съобщиха от правителствената информационна служба.\r\nПремиерът участва в откриването на южното крило на манастира „Св. вмчк. Георги Зограф”, чийто ремонт беше подпомогнат от българското правителство. Крилото на манастира е изгоряло през 1976 г. и от тогава до сега не е имало възможност да се използва. Кабинетът отпусна 940 хил. лева през миналата година за пълното му възстановяване. Борисов каза, че се радва, че го приемат на такъв голям празник и е впечатлен от свършената работа по реставрацията, а духовниците благодариха на него и на правителството за отпуснатите средства. \r\nБойко Борисов и българската делегация проведоха и среща с духовното ръководство на Света гора в Карея. Протос Христофор поздрави премиера Борисов и подчерта, че е впечатлен от грижите, които кабинетът полага за Зографската света обител, и от личните усилия на министър-председателя за възстановяването и изграждането на нови православни храмове.\r\nСамо за свързаните със Зографския манастир обекти правителството е подпомогнало със сумата от 120 хил. лева, заедно със Софийската митрополия, обновяването на източното крило на Германския манастир „Св. Иван Рилски\" - метох на „Св. вмчк. Георги Зограф” в Атон. За периода от 2009 г. до сега са били отпуснати 400 хил. лева за българското неделно училище в Солун, което е към манастира. В него се обучават около 100 деца. Финансиран е и проект „Зографски дигитален архив” в СУ „Св. Климент Охридски” със 100 хил. лева за дигитализиране на паметниците на културата, съхранявани в манастира.\r\nПри посещението си в Атон министър-председателят беше заедно с министрите Владислав Горанов, Кирил Ананиев, Ивайло Московски, Николай Нанков и Боил Банов. Българската делегация беше придружавана от зам.-министъра на външните работи на Гърция Йоанис Аманитидис. Той предаде на българския премиер специални поздрави от министър-председателя Алексис Ципрас. Двамата подчертаха добрите приятелски връзки между българския и гръцкия народ и отличната съвместна работа за успеха на целия регион.\r\nПо-рано днес премиерът присъства на литургията и литийното шествие и заедно с министрите от делегацията подариха комплект свещници на манастира „Св. вмчк. Георги Зограф”.", "date": "2018.05.06", "title": "Премиерът Бойко Борисов в Света гора: Правителството ще продължава да подкрепя Българската православна църква"}
{"url": "http://www.focus-news.net/news/2018/05/06/2518815/naharnet-leki-sblasatsi-i-narusheniya-pomrachavat-izborniya-den-v-livan.html", "text": "Леки сблъсъци и нарушения помрачават изборния ден в Ливан. Страната гласува на първите парламентарни избори в страната за последните девет години, предава  Naharnet.\r\nВ Южен Ливан, бастион на „Хизбулла“ и на движението „Амал“ жена кандидат от новообразуваната партия „Сабаа“ е била „нападната, бита и заплашвана с остър предмет“ по данни на самото политическо движение. \r\nВ град Згтарта бодигардовете на гласувалия там министър по въпросите за връзката между правителството и парламента Пиер Рафул „са нападнали и ранили дъщерята на кандидат-депутата Мишел Дуихи  - Джеси Дуихи“.\r\nСпоред местните медии „е имало кратко сбиване между последователите на кандидатите Зиад Хауат и Симон Аби Рамия в град Ехмей, но положението скоро е поставено под контрол“. \r\nВ град Бтатер сутринта е имало сбиване между последователите на Прогресивната социалистическа партия и Ливанската демократическа партия. Виктор Турмаков", "date": "2018.05.06", "title": "Naharnet: Леки сблъсъци и нарушения помрачават изборния ден в Ливан"}
{"url": "http://www.focus-news.net/news/2018/05/06/2518814/georgi-parvanov-prezident-na-balgariya-2002-2012-dnes-imame-armiya-koyato-v-znachitelna-stepen-e-v-sastoyanie-da-osiguri-garantsiya-za-voennata-ni-sigurnost.html", "text": "Днес имаме армия, която в значителна степен е в състояние да осигури гаранция за военната ни сигурност. Това каза президентът на Република България в периода 2002 – 2012 г. Георги Първанов в интервю за Агенция „Фокус“ във връзка с Деня на храбростта и навършването на 140 години от създаването на Българската армия.\r\n„Ще бъде много патетично, ако говоря за героичен дух към днешна дата, но във всеки случай много от добрите традиции, от волята, от характера на българското офицерство и войнство са съхранени и до ден-днешен. Така че нека да не бъдем нихилисти особено в рамките на тези празнични дни. Аз лично смятам, че ние и днес имаме българска армия, която в значителна степен е в състояние да осигури гаранция за военната ни сигурност“, каза още той и посочи, че е важно да сме модерни в своята техника, но най-важното условие остава мотивацията на българския офицер и войник. „А това предполага все повече ресурс не само за заплати, но и за кариерно развитие и за спокойно развитие на семействата, ако щете, на българските военнослужещи“, коментира президентът.\r\nПърванов посочи, че от времето, в което той е бил върховен главнокомандващ на въоръжените сили, до сега предизвикателствата пред армията са се променили многократно. „Не само пред българската армия, а и пред силите за сигурност на нашите партньори и съюзници тези предизвикателства се променят и то бих казал ежедневно. Голяма част от стратегиите за съвременната война се променят, защото тези войни вече са градски войни, а са свързани с много неочаквани действия на противника. Така че армията не може да се развива консервативно, не може да се развива в онзи дух, който имахме отпреди десетилетия – тогава, когато фронтът беше ясен, противникът беше от другата страна и нещата бяха предсказуеми. Не, сега трябва да се мисли ежедневно за нови техники и, разбира се, за нова и по-силна мотивация на военнослужещите“, обясни той.\r\nНа въпрос какво ще пожелае на българските военнослужещи по повод празника, Първанов посочи, че трябва да бъдат горди, че са наследници на една богата бойна военна традиция. „И да помнят подвизите на нашите предшественици във времето на Сръбско-българската война, във времето на Балканската война и на другите войни през 20 в. Това са войни, които наистина са показали, както навремето го казваше един английски класик – „че там, на Балканите, живее един малък, но героичен народ“.\r\nЦветилена СИМЕОНОВА", "date": "2018.05.06", "title": "Георги Първанов, президент на България (2002 - 2012): Днес имаме армия, която в значителна степен е в състояние да осигури гаранция за военната ни сигурност"}
{"url": "http://www.focus-news.net/news/2018/05/06/2518817/mo-hilyadi-zhiteli-i-gosti-na-sofiya-se-sabraha-na-ploshtad-knyaz-aleksandar-i-za-da-pozdravyat-voennosluzheshtite-po-povod-denya-na-hrabrostta-i-praznika-na-balgarskata-armiya.html", "text": "Военният парад по повод Деня на храбростта и празника на Българската армия събра хиляди жители и гости на площад „Княз Александър I“ в столицата, за да поздравят военнослужещите по повод техния празник. Това съобщиха от пресцентъра на  Министерството на отбраната. По традиция парадът беше открит от вертолет „Ми–17” на Военновъздушните сили, носещ националния флаг на Република България. Участваха над 1600 военнослужещи от Въоръжените сили и бяха представени над 50 верижни и колесни бойни машини на Сухопътните и зенитно-ракетни войски. Над събралото се множество в центъра на София прелетяха 14 вертолета и самолета на Военновъздушните сили. Овациите на публиката спечелиха военнослужещите от представителните блокове на Националната гвардейска част, Военна академия „Г. С. Раковски”, Националния военен университет „Васил Левски”, Сухопътните войски, Военновъздушните сили, Военноморските сили,  68-ма бригада „Специални сили”, Мобилната комуникационно-информационна система (КИС) и Гвардейският представителен духов оркестър с духовите оркестри на видовете въоръжени сили. За първи път в парада в София участие взе представителен блок на македонските Въоръжени сили от военнослужещи от механизиран пехотен батальон с командир подполковник Боро Латкоски. Преминаването на блока по площада премина под аплодисментите и одобрителните възгласи на многобройната публика. Със затаен дъх хората наблюдаваха преминаването на вертолетите Ми-24 и АS-532 AL „Cougar”, военно-транспортния самолет C-27J „Spartan”, учебните самолети  L-39ZA и „Пилатус“  РС9М и бойните самолети Су-25 и МиГ-29. Веднага след тях на площада дефилира бойната техника, на въоръжение в Българската армия: танк Т-72, 122 - мм самоходна гаубица „2С-1” - „Гвоздика“, бойни машини на пехотата - БМП-1 и БМП-23, 120 мм самоходна минохвъргачка Б1–11 „Сани”, бронетранспортьор (БТР) 60ПБ, зенитно-ракетен комплекс „ОСА”-AK, 152-мм оръдие гаубица Д-20, реактивна система за залпов огън БМ-21 „Град”, тактически ракетен комплекс „Точка”, бронирани леки автомобили с повишена проходимост „Мерцедес” G 270, бронирана машина „Хамър”, бойни бронирани колесни машини „Commando seleсt” и „Guardian”, пускови установки от зенитно-ракетен комплекс С-300 (SA-10) и транспортно-зареждащи машини за зенитно-ракетни комплекси С-125 (SA-3) и С-200 (SA-5). В 12.00 часа пред парадния вход на Президентството се състоя тържествената смяна на почетния гвардейски караул. Министърът на отбраната Красимир Каракачанов и началникът на отбраната генерал Андрей Боцев поздравиха по повод Деня на Храбростта и празника на Българската армия ветерани от войните и членовете на военно-патриотичните съюзи. По традиция на този ден министърът на отбраната Красимир Каракачанов и началникът на отбраната генерал Андрей Боцев отличиха военнослужещи и цивилни служители за постигнати високи резултати при изпълнение на служебните задължения и принос към отбраната на страната. Празникът започна с тържествен водосвет на бойните знамена и знамената-светини пред паметника на Незнайния воин. Тържественият ритуал беше отслужен от Негово Преосвещенство Мелнишкият епископ Герасим. Бяха поднесени венци и цветя в памет на загиналите български воини. Денят на храбростта и празник на Българската армия беше отбелязан във всички гарнизони на Българската армия в страната и от военнослужещите, участващи в мисии и операции зад граница.", "date": "2018.05.06", "title": "MO: Хиляди жители и гости на София се събраха на площад „Княз Александър I“, за да поздравят военнослужещите по повод Деня на храбростта и празника на Българската армия"}
{"url": "http://www.focus-news.net/news/2018/05/06/2518816/gen-grudi-angelov-gordostta-na-voenna-akademiya-g-s-rakovski-sa-neynite-dobre-obucheni-kadri.html", "text": "Гордостта на Военна академия „Г. С. Раковски“ са нейните добре обучени кадри. Това каза началникът на висшето военно училище ген. Груди Ангелов в интервю за Радио „Фокус“ по повод Деня на храбростта и празника на Българската армия. Той допълни, че през годините Военна академия се е доказала като едно от водещите учебни заведения, в което са се подготвили стотици хиляди офицери. \r\n„За всеки военнослужещ е чест да участва в парада за Гергьовден“, посочи още ген. Ангелов. \r\n„Каквато и техника да купим, ако нямаме подготвени кадри, които да могат да я използват в бойните дейности, то тази техника си остава само едно желязо. Затова приоритет на Военна академия е подготовката на знаещи, можещи, кадри за българските въоръжени сили. Достойни българи, които да защитават родината и да са готови дори на саможертва. Нашето верую е чест, достойнство, доблест“, заяви Груди Ангелов. Той  допълни, че има идея да бъде възстановена алеята на началниците на военното училище в знак на признание към предците и миналото. „По този начин всеки, които влезе в парка на академията, ще може да научи поне малко от историята“, каза още той.", "date": "2018.05.06", "title": "Ген. Груди Ангелов: Гордостта на Военна академия „Г. С. Раковски“ са нейните добре обучени кадри"}
{"url": "http://www.focus-news.net/news/2018/05/06/2518819/ria-novosti-benyamin-netanyahu-obyavi-che-izrael-e-gotov-da-voyuva-s-iran.html", "text": "Израелският министър-председател Бенямин Нетаняху заяви, че страната му няма да допусне „враждебно иранско военно присъствие на своите северни граници“, предава РИА Новости.\r\nНетаняху оцени засилването на иранското военно присъствие в Сирия като действие, насочено срещу Израел. Според него в последните месеци иранските бойци от Корпуса на стражите на Ислямската революция прехвърлят настъпателно и отбранително оръжие, включително и ракети „земя-земя“ в региона.\r\n„Решени сме да спрем иранската агресия срещу нас, дори и ако това значи конфликт. По-добре сега, отколкото по-късно“, заяви Нетаняху. Той допълни, че Израел не се стреми да изостря ситуацията, но е „готов за всеки сценарий“. Виктор Турмаков", "date": "2018.05.06", "title": "РИА Новости: Бенямин Нетаняху обяви, че Израел е готов да воюва с Иран"}
{"url": "http://www.focus-news.net/news/2018/05/06/2518818/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ на тема „Политиката, глупако!“ днес, от 17.00 часа. Това съобщиха от екипа на предаването „Беновска пита“ по „Канал 3” и „Радио К2”. Предаването ще започне с коментар на Илиана Беновска. \r\nНейни събеседници ще бъдат: \r\n- за войните и политиката - Красимир Каракачанов, вицепремиер и министър на отбраната;\r\n- за левите - Георги Свиленски, зам.-председател на ПГ на „БСП за България”;\r\n- за върховенството на закона - Георги Чолаков, председател на Върховния административен съд;\r\n- за любовта - Георги Константинов, поет.\r\nПовторението на предаването можете да гледате по Канал 3 и да слушате по Радио К2 от 22.30 часа. Можете да пишете на e-mail: benovskapita@gmail.com.", "date": "2018.05.06", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/05/06/2518822/reuters-edin-chovek-e-zaginal-trima-sa-izcheznali-sled-trus-vav-vagledobivna-mina-v-polsha.html", "text": "Спасителните екипи потвърждават гибелта на един миньор и издирват още трима в мина „Бориня-Зофьовка-Ястржебие“, след като вчера при трус с магнитуд 3,4 по скалата на Рихтер бяха затрупани няколко миньори, предава  Reuters.\r\nСпоред изпълнителния директор на мината Даниел Озон спасителите са успели да открият още един миньор, но все още не са сигурни дали е жив или не. \r\nЗеметресението в събота сутринта първоначално затрупа седмина миньори на дълбочина от около 900 метра под земната повърхност. До момента са спасени двама от тях.  Виктор Турмаков", "date": "2018.05.06", "title": "Reuters: Един човек е загинал, трима са изчезнали след трус във въгледобивна мина в Полша"}
{"url": "http://www.focus-news.net/news/2018/05/06/2518825/burgas-normalno-natovaren-e-trafikat-na-gkpp-malko-tarnovo.html", "text": "Нормално натоварен е трафикът на ГКПП „Малко Търново“. Това съобщи за Радио „Фокус“ – Бургас дежурният служител на пункта. Потокът от автомобили към този час на деня е нормален, преминаването се извършва без големи изчаквания.\r\nДеница ДИМИТРОВА", "date": "2018.05.06", "title": "Бургас: Нормално натоварен е трафикът на ГКПП „Малко Търново“"}
{"url": "http://www.focus-news.net/news/2018/05/06/2518828/sport-opredeleni-sa-pretendentite-za-zvanieto-nay-dobar-igrach-na-sezona-v-parvenstvoto-na-angliya.html", "text": "Английската първа лига определи претендентите за званието най-добър играч за сезон 2017/2018\r\nСред претендентите са Кевин Де Брейне и Рахим Стърлинг от Манчестър Сити, Мохамед Салах от Ливерпул, Джеймс Тарковски от Бърнли, Хари Кейн от Тотнъм и Давид де Хеа от Манчестър Юнайтед\r\nРезултатите от гласуването ще бъдат публикувани на 10 май. Виктор Турмаков", "date": "2018.05.06", "title": "Спорт: Определени са претендентите за званието най-добър играч на сезона в първенството на Англия"}
{"url": "http://www.focus-news.net/news/2018/05/06/2518821/georgi-slavov-kmet-na-yambol-uvazhenieto-kam-religiyata-i-armiyata-sahranyava-balgarite-kato-narod.html", "text": "Уважението към религията и армията съхранява българите като народ. Това каза в празничното предаване „За честта и славата на България“ на Радио „Фокус“ кметът на Ямбол Георги Славов по повод Деня на храбростта и празника на Българската армия. „Ако имаме силна армия – ще имаме и силна държава, а ако имаме силна държавност – ще имаме и просперираща България“, заяви той. „В такива дни е хубаво да си го спомняме и да го предаваме на нашите деца, така както сме го приели от бащите и дядовците ни“, изтъкна Георги Славов. „Парите, бюджета, въоръжението са много важни, но не по-малко важно е отношението. Ние трябва върнем онези респект и уважение, които ги имаше назад през годините в българската армия, каквито е нормално да има, мисля че то не е по-малко важно от всичко останало“, коментира кметът Георги Славов. Той посочи, че ако нямаме респект към армията си, тя няма как да бъде на нивотo, което искаме. По думите му един от стожерите за спокойствието и самочувствието на народа ни е именно Българската армия.", "date": "2018.05.06", "title": "Георги Славов, кмет на Ямбол: Уважението към религията и армията съхранява българите като народ"}
{"url": "http://www.focus-news.net/news/2018/05/06/2518827/makfaks-prezidentat-na-sarbiya-pristigna-na-dvudnevno-poseshtenie-v-ankara.html", "text": "Сръбският президент Александър Вучич пристигна на двудневно посещение в Турция, където ще се срещне с турския си колега Реджеп Тайип Ердоган, предава „МакФакс“.\r\nВучич заяви, че целта на посещението ще бъде засилване на търговското сътрудничество между двете страни и Турция обяви участието си в големи инфраструктурни проекти, включително изграждането на магистрала между Сараево и Белград.\r\nСлед посещението си в Турция Вучич ще посети руския президент Владимир Путин на 9 май, като двамата ще  участват военния парад по случай Деня на победата. Виктор Турмаков", "date": "2018.05.06", "title": "„МакФакс“ : Президентът на Сърбия пристигна на двудневно посещение в Анкара"}
{"url": "http://www.focus-news.net/news/2018/05/06/2518823/adelina-stefanova-hram-vavedenie-bogorodichno-blagoevgrad-praznichnata-trapeza-na-gergyovden-tryabva-da-e-bogata-i-na-neya-da-prisastva-tsyalo-pecheno-agne.html", "text": "Празничната трапеза на Гергьовден трябва да е богата и на нея да присъства цяло печено агне. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград.  Тя обясни, че на 5 срещу 6 май овчарите отлъчват агнетата от овцете, след което ги доят. По думите й тогава жените започват да  месят краваи и колачи с дупка по средата, колкото да стъпи в нея овчи крак. „На зазоряване младите берат цветя, с който кичат порти и прозорци. От този ден се ограждат и оградите, за да не влизат чужди животи на паша в тях“, коментира тя. Аделина Стефанова обясни, че Георги идва от гръцкото ‚Георгия“, в превод означава „земеделие“, така че, на този ден празнуващите са и земеделците и скотовъдците. „На този ден празнуват и всички носещи прекрасните имена Георги и Гергана“, каза тя. Църковният уредник подчерта, че на този ден се коли мъжко агне, а овцата-майка се заключва с венец от цветя и зеленина като задължително е човека, който коли агнето да се прекръсти като се обръща на изток, от където изгрява слънцето. По думите й празничната трапеза се състои освен от цяло печено агне и от обредни хлябове, колачи, издоено прясно мляко, зелен чесън, варено жито и яйца и всичко което през този сезон се произвежда.\r\nКристина МИТКОВА", "date": "2018.05.06", "title": "Аделина Стефанова, Храм „Въведение Богородично“ – Благоевград:  Празничната трапеза на Гергьовден трябва да е богата и на нея да присъства цяло печено агне"}
{"url": "http://www.focus-news.net/news/2018/05/06/2518824/emil-vrezhakov-istorik-18-ti-pehoten-etarski-polk-nikoga-ne-e-prestaval-da-sashtestvuva-kato-nadezhden-voenen-zashtitnik-na-balgarskata-zemya.html", "text": "18-ти пехотен Етърски полк никога не е преставал да съществува като надежден военен защитник на българската земя. Това каза в интервю за Радио „Фокус“ – Велико Търново Емил Врежаков, уредник в отдел “Нова история” в Регионален исторически музей – Велико Търново. Той припомни, че през Балканските войни полкът влиза в битките при Бунар Хисар, Тузакли,  Карагач дере, Софас и Тарфа.Особено силно се проявява в боевете срещу турската войска. След това, по време на Междусъюзническата война през 1913 година, когато Балканският съюз се разпада и България е принудена да воюва срещу своите съюзници– Гърция и Сърбия, 18-ти Етърски полк води питки между Босилеград и Враня, при местността Църни връх и Чука, както и в местността Кървав камък, Панчин гроб и други места, които днес се намират в днешна Сърбия. Емил Врежаков припомни, че през 1915 година, когато България влиза в Първата световна война, 18-ти пехотен Етърски полк влиза в състава на 2-ра бригада от 5-а пехотна дунавска дивизия. По време на намесата на България във войната полкът разполага с четири дружина, една картечна рота, около 70 офицери и над 5000 подофицери и войници в своята войскова част. През 1915 година, по време на Първата световна война, 18-ти пехотен Етърски  полк се сражава между селата Рогочица, Дреновец, Божевци, Ново бърдо и други. През 1916 година Етърският полк води много героични сражения южно от село Горничет. В следващите години се сражава с френски войски в Македония, където печели много успехи и войниците от полка се увенчават с бойна слава. На 2 април 1917 година една част от всички войници в полка се отделя и се сформира нов – 83-и полк, който също води сражения срещу колониалните френски и английски войски. „След войната, както и 20-ти Добруджански пехотен полк, така и 18-ти пехотен Етърски полк, са попаднали под ударите на наложените клаузи на Ньойския договор. На 1 декември 1920 година, според тези клаузи на Ньойския договор, полкът е реорганизиран в 18-та пехотна Етърска дружина, т.е. неговата численост и военен капацитет са принудително намалени. През 1928 година полкът е отново формиран от частите на 18-та пехотна Етърска дружина и 18-а жандармерийска дружина, но въпреки това продължава да носи названието дружина, т.е. неговата бойна слава, наименованието му като полк и самата му организация попадат под ударите на Ньойския договор. Но все пак той е запазен през периода между двете световни войни, тъй като още през 1919 година Добруджанският полк е разформирован и е разпуснат, т.е. той вече престава своето съществуване“, посочи Емил Врежаков. Той припомни, че 18-ти пехотен Етърски полк взема участие и във Втората световна война. Докато през първата част от войната, 1941 до 1944 година, полкът е в т. нар. прикриващ фронт, във втората фаза на заключителния етап на войната, когато България се включва в активните бойни действия срещу нацистката хитлеристка армия, 18-ти Етърски пехотен полк се  сражава в Македония като подгонва нацистите и ги преследва при Калиманското плато и около град Кочани. „Така че историята на 18-ти пехотен Етърски полк е доста богата и наситена с превратностите на българската история и на българската съдба, но той никога не е преставал да съществува като надежден военен защитник на българската земя“, подчерта историкът.\r\nНадежда КРЪСТЕВА", "date": "2018.05.06", "title": "Емил Врежаков, историк: 18-ти пехотен Етърски полк никога не е преставал да съществува като надежден военен защитник на българската земя"}
{"url": "http://www.focus-news.net/news/2018/05/06/2518833/temata-balgariya-v-chuzhdestrannite-medii-agentsiya-fokus.html", "text": "Президентът на Македония Георге Иванов ще се срещне в Дойран с българския си колега Румен Радев, който преди това ще присъства на възпоменателна церемония в Ново село, организирана от Фондация \"Българска памет\" , на която ще отбележи Деня на храбростта и Деня на Българската армия, предава македонският  „Фокус“.\r\nПо-рано директорът на „Българска памет“ Милан Врабевски обяви, че двамата президенти ще присъстват на събитието в Ново село, но по-късно от екипа на Иванов заявиха, че македонският държавен глава няма да участва на събитието и срещата ще бъде на друго място.\r\nБългарският президент посети Македония през февруари тази година, когато се срещна с Иванов, който от своя страна трябва да посети София през юни.\r\n***\r\nЗа първи път по време на военния парад по случай на  Деня на Българската армия участие взе и Македония със 75 войници от механизирания пехотен батальон от въоръжените сили на страната. Те приветстваха българския президент и върховен командващ на българските въоръжени  сили Румен Радев, предава македонското електронно издание  „Фактор“.\r\nРадев се поклони пред знамената и поздрави полковете, които участваха в парада. Над 1600 войници, 56 военни превозни средства и 14 хеликоптера и военни самолети участваха в парата в центъра на София.\r\n***\r\nПрезидентът на Македония Георге Иванов ще проведе в Дойран среща с българския си колега Румен Радев, който е пристигнал в Македония на работно посещение, предава македонското електронно издание   „Стандард“.\r\nРепублика Македония и Република България имат непрекъснат политически диалог и отлични двустранни отношения, които се характеризират традиционно приятелство, бе общата констатация на двамата президенти по време на официалното посещение на президента Радев в  Македония през февруари тази година.\r\nПрезидентът Иванов, по покана на българския президент Радев, ще направи посещение в Република България през юни.\r\nБългарският президент Радев ще присъства на тържествена церемония в Ново село край Струмица днес.\r\n***\r\n   С организацията на Фондация „Българска памет“ на българските военни гробища в струмишкото Ново село днес ще се отбележи Денят на храбростта и Денят на Българската армия , които се честват празника Гергьовден. На събитието ще присъства българският президент Румен Радев, представители на Националната гвардия на България, военни аташета, посланици, представители на местната власт и граждани от България и Македония, предава македонското електронно издание   „Локално“.\r\nСпоред  организатора на събитието „Българска памет“ на д-р Милан Врабевски, Денят на храбростта е добър пример за празник в духа на добросъседския диалог и солидарността между България и Македония в перспективата на общото европейско бъдеще.\r\nБългарските военни гробища в Ново село са възстановени преди 12 години и в тях са погребани тленните останки на 71 войници, които са воювали на страната на българската армия в различните войни.\r\nСлед събитието македонският президент Георге Иванов и българският президент Радев ще се срещнат в Дойран.\r\nМакедония и България имат постоянен политически диалог и отлични двустранни отношения, характеризиращи се с традиционно приятелство, отбелязват двамата президенти по време на официалното посещение на Радев в Македония през февруари. През юни се очаква Иванов да направи официално посещение в София.\r\n***\r\nРумънските търговци са се опитали да угодят на местните купувачи с ранни череши, то планът им не се развива по план, предава  Napi.hu.\r\nЧерешите, червени и красиви, внесени от Гърция, се появиха на пазарите в Румъния, но високите им цени не са по вкуса на местните. Цената на плода е 100 леи (42 лева) за килограм.\r\nСъщевременно румънският потребител очаква излизането на ранната българска череша, която ще достигне до пазарите след няколко седмици, но ще бъде на по-достъпната цена от между 15 и 20 леи (6 – 8 лева).\r\n***", "date": "2018.05.06", "title": "Темата България в чуждестранните медии - (Агенция \"Фокус\")"}
{"url": "http://www.focus-news.net/news/2018/05/06/2518834/stara-zagora-silna-burya-sabori-darveta-v-grada-i-nanese-materialni-shteti-po-avtomobili.html", "text": "Силна буря събори дървета в града и нанесе материални щети по автомобили, предаде репортер на Агенция „Фокус”. Дъждът наводни улиците и изпочупи клони на дървета. Екипи на „Пожарна безопасност и защита на населението” отстраняват счупените клони.\r\nЛюба АЛЕКСИЕВА", "date": "2018.05.06", "title": "Стара Загора: Силна буря събори дървета в града и нанесе материални щети по автомобили"}
{"url": "http://www.focus-news.net/news/2018/05/06/2518826/burgas-voenen-ritual-vodosvet-i-blagoslavyane-na-boynite-znamena-se-provede-na-ploshtada-sv-sv-kiril-i-metodiy.html", "text": "Военен ритуал „Водосвет и благославяне на бойните знамена” се проведе на площад „Св. св. Кирил и Методий” пред Катедралата в Бургас по повод 6 май – Ден на храбростта и празник на Българската армия, предаде репортер на Радио „Фокус” – Бургас. В ритуала участваха представителни блокове с бойните знамена на военни формирования от Бургаския гарнизон и Представителния духов оркестър на Военноморските сили. На събитието присъстваха жители и гости на града, военни, представители на местната власт, на политическите партии, общественици и културни дейци. Сливенският митрополит освети бойните знамена, изложени пред храма. Малко след това се проведе и Марш на ловците – шествие от началото до средата на миналия век, провеждано в Бургас на Гергьовден по идея на Георги Шагунов.\r\nДеница ДИМИТРОВА", "date": "2018.05.06", "title": "Бургас: Военен ритуал „Водосвет и благославяне на бойните знамена” се проведе на площада „Св. св. Кирил и Методий”"}
{"url": "http://www.focus-news.net/news/2018/05/06/2518831/prezidentat-na-makedoniya-georgi-ivanov-posreshtna-balgarskiya-si-kolega-rumen-radev-v-novo-selo-no-ne-vze-uchastie-v-tseremoniyata-na-voennite-grobishta.html", "text": "Президентът на Македония Георги Иванов посрещна българския си колега Румен Радев в Ново село, но не взе участие в церемонията на военните гробища, предаде репортер на Радио „Фокус“-Пирин в Ново село, Р Македония. Президентът на България пристигна малко преди 13.00 часа. Церемонията се организира за 11 поредна година от фондация „Българска памет“. На военните гробища бяха още Тодор Чобанов, заместник-кмет на София, евродепутати, народни представители от Област Благоевград и страната, кметът на Ново село, кметът на Петрич – Димитър Бръчков, заедно с делегация от общината и деца от местни училища и Обединен детски комплекс, културни дейци и общественци, военни и духовни лица от България и Македония. Домакин на събитието e Македонската православна църква. Ритуалът на военните гробища започна със заупокойна молитва, която бе отслужена от Негово Блаженство Епископ охридски македонски дядо Стефан и Негово Високопреосвещенство митрополит Струмишки дядо Наум. След заупокойната молитва дядо Стефан заяви, че винаги, когато е на това място се пита дали са изпълнени желанията, идеалите, дали са станали реалност и дали жертвата, която правят загиналите войници е била оправдана в името на свободата. \r\nВеднага след това президентът на България Румен Радев произнесе слово, в което каза, че за него е чест в Деня на храбростта и празникът на Българската армия да бъде на това свято място. След речта си той поднесе венец. \r\nВъв военните гробища в Ново село са погребани 71 български войници от всички краища на страната, взели участие в Балканската, Междусъюзническата и Първата световна война. То е второто обновено българско гробище на територията на Македония. \r\nЛивия НИНОВА", "date": "2018.05.06", "title": "Президентът на Македония Георги Иванов посрещна българския си колега Румен Радев в Ново село, но не взе участие в церемонията на военните гробища"}
{"url": "http://www.focus-news.net/news/2018/05/06/2518829/pazardzhik-selo-varvara-posreshta-hristiyanskiya-praznik-gergyovden-s-50-chevermeta.html", "text": "Честванията за Гергьовден в село Варвара започнаха с литургия в църквата „Света Варвара”, съобщи за Радио „Фокус“ – Пазарджик Иванка Трендафилова, секретар на читалище „Селска пробуда“ - село Варвара. Литийно шествие стигна до местността Гергьова черква. В него по традиция се включиха почти всички жители и гости на селото, като участниците в него бяха облечени в народни носии.  Автентични народни костюми се пазят във всяка варварска къща и се предават от поколение на поколение.  В местността Гергьова черква бе отслужен водосвет и опети специално приготвените обредни пити и агнета.  \r\nПредвидена е и празнична програма както в самата местност,  така и на площада на селото с участието на  оркестър „Сиание“  и Женската певческа група към Читалище „Селска пробуда 1927”. Агнетата са дарение от жителите на селото, като на място се пекат 50 чевермета. В местността, където селото отбелязва празника на Свети Георги Победоносец, стоят руините на древна църква от византийско време. Според преданието войниците, служещи в крепостта  Цепина и на Милеви скали идвали на това място, за да отдадат почит на светеца.\r\nАлбена ЖИЛЕКОВА", "date": "2018.05.06", "title": "Пазарджик: Село Варвара посреща християнския празник Гергьовден с 50 чевермета"}
{"url": "http://www.focus-news.net/news/2018/05/06/2518837/gabrovo-posetitelite-na-emo-etar-mogat-da-vidyat-kak-sa-bili-prigotvyani-sirene-i-maslo-do-sredata-na-hh-vek.html", "text": "Как се приготвят масло и сирене показва Вейлада Мутафчиева в мандрата на Етнографски музей на открито „Етър” в Габрово, съобщиха от Музея. Нещо толкова обикновено в миналото, днес е атракция за много хора. Вейлада Мутафчиева споделя с всеки как се „бие” масло. Технологията не е особено сложна, но се изисква познание, за да се стигне до качествен резултат. На нея все пак й се налага да уточнява, че масло и мляко се получават като се дои животно – овца, крава, коза, биволица. „Издоеното мляко се оставя ден-два да прокисне. След това се налива в буталото и се бута поне час-два. Зависи от времето. Ако е топло, по-бързо става. На хората им е интересно, особено на по-младите. Някои са виждали такива уреди само за украса. Други едва сега разбират, че масло и сирене се приготвят от мляко, добито от животните. Срещат се дори деца, които не познават животните и наричат овцата пиле” , посочва тя. Днес в мандрата на ЕМО „Етър” посетителите могат да наблюдават приготвянето на сирене и масло, така както се практикува на много места у нас до средата на ХХ век.", "date": "2018.05.06", "title": "Габрово: Посетителите на ЕМО „Етър” могат да видят как са били приготвяни сирене и масло до средата на ХХ век"}
{"url": "http://www.focus-news.net/news/2018/05/06/2518836/sliven-nad-4000-dushi-praznuvat-na-gergyovden-v-obshtinata.html", "text": "3 604 са мъжете с име Георги в община Сливен. От тях 2 721 са с постоянен адрес в град Сливен. Това съобщиха от пресцентъра на Общината. Дамите с името Гергана са 393 в общината, от тях 295 са от град Сливен. Мъжете с името Галин в града са 125 града, а 155 в цялата община. Името Галина носят 535 дами в общината. 468 от тях са с постоянен адрес в града. 405 са дамите с името Галя, от тях с постоянен адрес в град Сливен са 348. Гинка се казват 189 жени от община Сливен. 137 от тях са от града.", "date": "2018.05.06", "title": "Сливен: Над 4000 души празнуват на Гергьовден в общината"}
{"url": "http://www.focus-news.net/news/2018/05/06/2518835/kostadin-varev-kmet-na-obshtina-belovo-neka-sveti-georgi-da-donese-vav-vseki-dom-vyara-i-blagodenstvie.html", "text": "На 6 май почитаме паметта на българските воини, жертвали живота си за свободата и независимостта на България, с тези думи започна тържественото си слово кметът на община Белово костасин Варев, съобщиха от Пресцентъра на общината.  „На този ден християнската църква чества подвизите на Свети Георги Победоносец, който народът приема за покровител на земеделието и скотовъдството. На всички празнуващи пожелавам здраве, щастие, лични и професионални успехи“, каза още Варев. Той пожела на  Свети Георги да донесе във всеки дом вяра и благоденствие.", "date": "2018.05.06", "title": "Костадин Варев, кмет на община Белово: Нека Свети Георги да донесе във всеки дом вяра и благоденствие"}
{"url": "http://www.focus-news.net/news/2018/05/06/2518832/dobrich-zhitelite-na-kavarna-chestvat-praznika-na-svoya-grad.html", "text": "На 6 май – Гергьовден, жителите на Каварна честват празника на своя град. С усмивки и много настроение днес  Каварна празнува. Това съобщиха от пресцентъра на Община Каварна. В 08.30 ч в храма „Свети Георги” в крайморския град бе  отслужена празнична Света литургия за Гергьовден. Кметът на Каварна Нина Ставрева официално откри празничната програма, която започна в 10.30 ч. на площад „Защитата на Каварна”. Специални гости  в празничният ден бяха  делегация от побратимения град Михайловце (Словакия) и депутата Красимир Янков. За доброто настроение се погрижиха на Фолклорен танцов ансамбъл „Бизоне” с  художествен ръководител Стела Иванова ,Професионален фолклорен ансамбъл, „Добруджа“ с главен художествен ръководител Стоян Господинов и обичаната от всички поколения, добруджанската народна певица Ивелина Колева. \r\nОт 20:30 на площад „Защитата на Каварна“ ще бъде представен спектакълът „Бог Рок“ на Филип Аврамов и приятели, последван от празнична заря.", "date": "2018.05.06", "title": "Добрич: Жителите на Каварна честват празника на своя град"}
{"url": "http://www.focus-news.net/news/2018/05/06/2518839/otets-yane-selo-brezhani-otvsyakade-e-zagradeno-sas-sveti-mesta-edno-ot-tyah-e-obrochnoto-myasto-na-sv-georgi-pobedonosets.html", "text": "Село Брежани, община Симитли, отвсякъде е заградено със свети места, едно от тях е оброчното място на св. Георги Победоносец. Това каза за Радио „Фокус“ – Пирин отец Яне, свещеник в селото. По думите му на времето хората са си правили и гробищата около такива вакъфски места, защото в противен случай турците като наши поробители са поругавали техните гробове. „Където е имало свети места, гробовете около тях не са ги закачали“, добави отец Яне. Той допълни, че именно такава е била традицията, затова около такива свети места са се намирали и гробищата. \r\n„Светилището на св. Георги в Брежани е много старо, от незапомнено време. Тъй като е разположено върху могила, предполагам, че е възможно да има затрупан параклис или храм, но тъй като нямаше възможност да бъде проучено, преди две години се взе решение да се изгради изцяло нов параклис. Лека-полека успяхме да го изградим, но има още работата по него – трябва да се измаже, да се изрисува, да се направи иконостас, но за всичко това ще са необходими още средства“, каза още отец Яне. \r\nТой добави, че благодарение на кмета на Община Симитли Апостол Апостолов, който е много сърцат човек нещата се случват. „Понякога помага с лични средства, като дори се е случвало да дарява оброка, курбана, който трябва да бъде даден за хората“, заяви отец Яне. Той коментира също, че около село Брежани светите места са много и са посветени на св. Теодор Тирон, две - на св. пророк Илия, на св. Петка, на св. Марина и др.\r\nЛивия НИНОВА", "date": "2018.05.06", "title": "Отец Яне: Село Брежани отвсякъде е заградено със свети места, едно от тях е оброчното място на св. Георги Победоносец"}
{"url": "http://www.focus-news.net/news/2018/05/06/2518843/stoyan-radichev-dizayner-cherniyat-tsvyat-e-hit-sred-abiturientite-tazi-godina-predpochitat-se-blyaskavi-rokli-s-danteli-i-vtaleni-kostyumi.html", "text": "Черният цвят е хит сред абитуриентите тази година. Това каза за Радио „Фокус“ – Пловдив дизайнерът от Асеновград Стоян Радичев. По думите му в последните няколко години тенденцията в предпочитанията на абитуриентките се запазва – те си избират рокли, богати на дантели и на камъни. „Държи се на блясъка. Лично аз съм застъпил пера в различните модели, защото са харесвани и предпочитани. Общо взето съм заложил на луксозния стил“, каза Радичев. По думите му, смело може да се твърди, че се обръща изключително внимание на детайлите по отношение на роклите и костюмите. „Лично аз залагам много и на самата линия, на кройката, също така и на детайлите, тоест на всички елементи, които правят една дреха красива. Когато се наблегне и на най-малките детайли, ефектът вече е поразителен“, коментира дизайнерът.\r\nСтоян Радичев смята, че все повече момичета залагат на добри дизайнери и професионалисти, като предпочитанията им вървят в добра посока. „Много от момичетата идват със снимки на звезди от червения килим. Залага се основно на черно, но желанията за рокля включват синия, червения и зеления цвят. И при мъжете нещата вървят в правилна посока, момчетата стават все по-разкрепостени в модата. На мода е слим силуетът, отпадат като цяло лъскавите костюми и двуредни закопчавания, актуални преди няколко години. Момчетата предпочитат да им е приятно и удобно. Актуални са папийонките и фишутата“, каза дизайнерът от Асеновград.\r\nТони МИХАЙЛОВ", "date": "2018.05.06", "title": "Стоян Радичев, дизайнер: Черният цвят е хит сред абитуриентите тази година, предпочитат се бляскави рокли с дантели и вталени костюми"}
{"url": "http://www.focus-news.net/news/2018/05/06/2518840/gen-chavdar-chervenkov-neobhodima-ni-e-armiya-na-realnostta-a-ne-na-ambitsiite.html", "text": "Необходима ни е армия на реалността, а не на амбициите. Това каза в празничното предаване „За честта и славата на България“ на Радио „Фокус“ генерал Чавдар Червенков, ръководител на Военното разузнаване в периода 1991-1993 година и по-късно министър на вътрешните работи в служебното правителство на Ренета Инджова. Според него думата имат политиците, които следва да направят практически стъпки. „Само ако погледнем разговора с армията и окомплектоването, а той далеч не изчерпва всички проблеми и теми по които може да се говори за армията. Колко години се говори едно и също?“, попита ген. Червенков. „Прословутите самолети, кораби, бойни машини – а не е само това, от което има нужда българската армия. Тя има нужда от още много, много, много неща“, коментира той. „Службата във въоръжените сили отдавна не заема това място, което заемаше в продължение на дълги години. Постепенно обаче армията загуби, казвам го със съжаление, мястото в съзнанието на българина“, посочи генералът. Той изтъкна, че армията е един от символите на държавността и един от основните елементи, които я крепят. Ген. Червенков определи като неуместни дискусиите да има или да няма армия, дали да я въоръжаваме или да не я въоръжаваме.", "date": "2018.05.06", "title": "Ген. Чавдар Червенков: Необходима ни е армия на реалността, а не на амбициите"}
{"url": "http://www.focus-news.net/news/2018/05/06/2518845/sputnik-turtsiya-se-nadyava-vizoviyat-rezhim-s-rusiya-da-bade-premahnat-do-kraya-na-2018-godina.html", "text": "Турция се надява визовият режим с Русия да бъде премахнат или опростен до края на 2018 година, заяви турският външен министър Мевлют Чавушоглу в неделя, предава Sputnik.\r\n„Мисля, че визите за Русия ще бъдат отменени, дори да бъде направено частично. Може би, до края на тази година, двамата президенти ще кажат по телефона или на най-скорошната си среща: „Нека най-накрая да отменим визите““, заяви Чавушоглу по време на интервю.\r\nРусия въведе визов режим за турски граждани след влошаването на отношенията между двете държави през 2015 година, когато Турция свали руски самолет над Сирия. Йонислав Дочев", "date": "2018.05.06", "title": "Sputnik: Турция се надява визовият режим с Русия да бъде премахнат до края на 2018 година"}
{"url": "http://www.focus-news.net/news/2018/05/06/2518841/the-independent-uchenite-preduprediha-che-zemetreseniyata-lavata-i-toksichniyat-gaz-v-havayskite-ostrovi-mogat-da-prodalzhat-s-mesetsi.html", "text": "Хиляди души, които бяха евакуирани след като хавайският вулкан Килауеа продължи да изригва, се готвят за варианта да не се завърнат по домовете си за известно време, пише британският вестник The Independent.\r\nБроят на къщите унищожени от земни изригвания на лава се увеличиха до пет, докато стотици малки земетресения продължават да тресат островите на Хаваи.\r\nУчените прогнозират продължаващи изригвания и земетресения в следващите месеци.\r\nХавайската вулканична обсерватория заяви, че „активността на изригванията се увеличава и се очаква да продължи.“\r\nДжанет Баб, говорителка на обсерваторията, заяви че изригванията може да продължат „със седмици или месеци.“\r\nТя допълни, че вулканичната активност започва да показва прилики с друго събитие в района от 1955 година, когато подобна активност е продължила 88 дена. Йонислав Дочев", "date": "2018.05.06", "title": "The Independent: Учените предупредиха, че земетресенията, лавата и токсичният газ в Хавайските острови могат да продължат с месеци"}
{"url": "http://www.focus-news.net/news/2018/05/06/2518849/sport-inter-pobedi-udineze-s-40-kato-gost.html", "text": "Интер победи Удинезе с 4:0 като гост в двубой от 36-я кръг на италианската „Серия А“. С тази победа отборът на Интер събира 69 точки и е на 1 точка от 4-я в класирането Рома, който обаче има и два мача повече.", "date": "2018.05.06", "title": "Спорт: Интер победи Удинезе с 4:0 като гост"}
{"url": "http://www.focus-news.net/news/2018/05/06/2518844/georgi-lapchev-kmet-na-tsarevo-ne-tryabva-da-prenebregvame-armiyata-si.html", "text": "Не трябва да пренебрегваме армията си. Това каза кметът на Царево Георги Лапчев в интервю за Радио „Фокус“ по повод 6 май- Ден на храбростта и празник на Българската армия. Според него можем да помогнем на Българската армия, като бъдем родолюбци и като знаем, че славата се крепи на върха на копието. „Копието е нашата армия. Трябва да се отнасяме с необходимото уважение към военнослужещите и да се вслушваме повече в експертизата им“, заяви Георги Лапчев. „Това не важи само за Българската армия, а и за много други оси на управлението. Факт е, че когато темите са по отношение на армията трябва да слушаме военните, а не да влизаме в противоборства. Трябва да имаме отношение към честта на пагона“, каза още кметът. По думите му трябва да бъдем пазители на традициите си, защото ако не ние, няма кой друг да ги съхранява.", "date": "2018.05.06", "title": "Георги Лапчев, кмет на Царево: Не трябва да пренебрегваме армията си"}
{"url": "http://www.focus-news.net/news/2018/05/06/2518838/prezidentat-rumen-radev-visoko-tsenim-zayavenata-gotovnost-ot-stranata-na-makedoniya-za-vazstanovyavane-i-opazvane-na-balgarskite-voynishki-pametnitsi-i-grobove.html", "text": "Високо ценим заявената готовност от страната на Република Македония за възстановяване и опазване на българските войнишки офицерски паметници и гробове. Това каза по време на церемонията на военните гробища в село Ново село, Македония Президентът на Р България Румен Радев, предаде репортер на Радио „Фокус”. Държавният глава заяви, че за него е чест в деня на храбростта и празника на Българската армия да бъда на това място. \r\n\"Това е място събрало костите на 71 български войници. Но не само тук, а на още стотици подобни места лежат синовете на България, които загинаха във войните за Освобождение и национално обединение”, каза Румен Радев. По думите му добрите традиции на съвременна Европа повеляват държавите, които дори са воювали една срещу друга да почитат днес заедно своите мъртви, като изпращат послания за помирение и единство. „Радостното е, че този цивилизован дух намира все повече място и на Балканите. В продължение на десетилетия бяхме свидетели как паметници и гробове на български офицери и войници извън пределите на днешна България, ставаха жертви на политически домогвания и бяха разрушавани, взривявани, изравнявани със земята и поругавани. Днес времената са други. Активните действия за сближаването и засилване на взаимодействието между нашите държави се одобрява все повече от хората от двете страни на границата и това е най-силният сигнал, че вървим в правилната посока”, заяви държавният глава. \"Високо ценим заявената готовност от страната на Република Македония за възстановяване и опазване на българските войнишки офицерски паметници и гробове. България е готова да окаже всестранна материална и експертна подкрепа. Това е в дух на цивилизованост и изцяло на споделяните от на европейски ценности. Искам да благодаря на всички Вас – нашите македонски домакини, за духа на искрено приятелство и разбирателство. Да благодаря на Македонската православна църква, че в този свят момент е заедно с нас. Наш синовен дълг е да пазим паметта на всички тези, които не се завърнаха от бойното поле. На тях държим признание и преклонение. Поклон!”, заяви Румен Радев. \r\nЛора КАЛЧЕВА", "date": "2018.05.06", "title": "Президентът Румен Радев: Високо ценим заявената готовност от страната на Македония за възстановяване и опазване на българските войнишки паметници и гробове"}
{"url": "http://www.focus-news.net/news/2018/05/06/2518847/otets-georgi-hram-sv-georgi-petrich-prez-godinite-hramat-se-prevarna-v-duhoven-tsentar-za-petrichani-i-gostite-na-grada.html", "text": "В началото на XX век, след като застанах на поста председател на храм „Св. Георги“ в град Петрич поехме инициативата той да се превърне в духовен комплекс. Това каза за Радио „Фокус“ – Пирин Отец Георги, свещеник  в църквата. По думите му в момента храмовият комплекс разполага с неделно училище и трапезария, която е построена източно от храма „Свети Георги“. „Началото на духовния комплекс е поставено на 27 юли 2004 година, когато се прави и копката на входния комплекс“, добави той. Отецът подчерта, че в духовния комплекс има специално пригоден параклис на втория етаж, който е посветен на свети Архангел Михаил. \r\n„По този начин изпълняваме заръката на част от настоятелите, които са искали на това място да има и храм на свети Архангел Михаил. В момента той е на етап строителство, но иконостаса вече е готов. Той е комплектуван с икони, а резбата е направена от местен резбар, който е направил и иконостаса на храм „Свети Георги““, заяви той.  По думите му изработката е семпла и много хубава от липа и орех. „В момента имаме малко проблеми, затова и още не сме успели  да направим подовата настилка на параклис, за да може да го пуснем като действащ параклис „Свети Архангел Михаил““, добави отец Георги. Свещеникът подчерта, че това ще се случи в близките няколко години. По думите му в момента  храм „Св. Георги“ в квартал Дълбошница, град Петрич няма нужда от реставрация, а само от почистване, тъй като горящите свещи опушват стенописите в храма.\r\nКристина МИТКОВА", "date": "2018.05.06", "title": "Отец Георги, Храм „Св. Георги“ – Петрич: През годините храмът се превърна в духовен център за петричани и гостите на града"}
{"url": "http://www.focus-news.net/news/2018/05/06/2518850/kmetat-na-solun-yanis-butaris-plovdiv-zasluzhava-titlata-evropeyska-stolitsa-na-kulturata.html", "text": "Пловдив заслужава титлата „Европейска столица на културата“. Това каза кметът на Солун Янис Бутарис, който бе на двудневно посещение в града по покана на кмета на Пловдив Иван Тотев, предаде репортер на Радио „Фокус“ – Пловдив. По думите му, „Европейска столица на културата“ е награда, която се дава на градове, имащи възможността  да направят нещо иновативно. „Аз вярвам, че Пловдив ще направи това“, посочи Янис Бутарис. На въпрос за това какъв съвет би дал на кмета на Пловдив Иван Тотев за Европейска столица на културата, Янис Бутарис отговори: „Използвайте младите хора, защото в тях е бъдещето“.\r\nКметът на Солун поздрави своя колега за това, че се грижи добре за Стария град. Официалните гости от Гърция не пропуснаха да споменат, че са изненадани от това как управлението на Пловдив успява да вдъхне живот в старите къщи, като ги изпълва с различни мероприятия, едно от които е Дефиле „Вино и гурме“. „Пловдив е велик град, много зелен, със стари дървета и много паркове, това ми направи изключително впечатление“, каза още Бутарис. По думите му, състоянието на Стария Пловдив е добро, както и сградите по Главната улица имат превъзходно строителство с влияние на Европа от началото на XX век.\r\n„Впечатлен съм от Младежкия център в Пловдив, ще направим такъв в Солун“, заяви също Янис Бутарис. „В Солун имаме амбиция да направим също толкова добър младежки център и сме много впечатлени от това, което видяхме тук. Ние направихме специално проучване къде има подобни центрове, финансирани с пари от Европа и установихме, че точно в Пловдив е най-добрият“, коментира Бутарис. Той поиска да се запознае по-подробно с проекта, за дейностите в центъра – работа с младежи и обмен, разнообразни инициативи и успехите откакто функционира. Бутарис допълни още, че ще изпрати свой екип, за да се запознае с начина на почистване на Пловдив, тъй като чистотата на града прави голямо впечатление. „Имате прекрасен град – много зелен, със стари дървета, чист и приятен. Впечатлен съм от големите и широки булеварди и тротоари. Всеки път, когато идвам тук, виждам, че Пловдив е станал все по-хубав и по-хубав“, каза кметът на Солун. „Изключително съм радостен от положителната оценка на моя колега Янис Бутарис, защото това означава, че вършим добре своята работа и Пловдив се развива“, заяви от своя страна кметът на Пловдив Иван Тотев.\r\nПрограмата на двудневното посещение на делегацията от побратимения на Пловдив град включваше Стария град, базата на Аграрния университет в с. Брестник и обиколка на Цар-Симеоновата градина с Пеещите фонтани, посещение на Младежкия център на Гребната база, както и разходка из Главната улица.\r\nТони МИХАЙЛОВ", "date": "2018.05.06", "title": "Кметът на Солун Янис Бутарис: Пловдив заслужава титлата „Европейска столица на културата“"}
{"url": "http://www.focus-news.net/news/2018/05/06/2518854/veliko-tarnovo-vavezhda-se-vremenna-organizatsiya-na-dvizhenie-v-grada-vav-vrazka-s-izlachvane-na-spektakala-zvuk-i-svetlina.html", "text": "Въвежда се временна организация на движение във Велико Търново във връзка с излъчване на аудио-визуалния спектакъл „Звук и светлина“, съобщиха от пресцентъра на Община Велико Търново. Общината подарява безплатна прожекция на светлинното шоу по случай Деня на храбростта и празник на Българската армия – 6 май. Програмата започва от 20.00 часа. За движение на МПС за времето от 20.45 до 21.30 часа се затваря за движение Площад „Цар Асен I“, както и свързаните с него улици.", "date": "2018.05.06", "title": "Велико Търново: Въвежда се временна организация на движение в града във връзка с излъчване на спектакъла „Звук и светлина“"}
{"url": "http://www.focus-news.net/news/2018/05/06/2518851/kmetat-na-kavarna-nina-stavreva-kavarna-e-simvol-na-velichie-i-sahraneni-traditsii-zatova-ne-e-sluchayno-che-praznikat-na-grada-e-na-denya-na-hrabrostta.html", "text": "Каварна е символ на величие и на съхранени традиции, затова не е случайно, че празникът на града е на Деня на храбростта. Това каза кметът на Община Каварна Нина Ставрева в интервю за Агенция „Фокус“ по повод празника на града, за настроението на каварненци и предизвикателствата пред общината. „Каварненци будят респект и уважение със своето трудолюбие, всеотдайност и сърдечност. И днес на всички жители и гости на Община Каварна, по повод празника на града, пожелах да пребъдем във вярата, защото нашият народ е храбър и кърваво свързан със земята си. Ние сме част от този народ, така че днес отдаваме дължимото на почитта и храбростта, а ние се чувстваме такива“, каза Ставрева. Тя посочи, че пред общината непрекъснато има предизвикателства. „Още повече, че съвсем скоро предстои и откриването на туристическия сезон, който очакваме с нетърпение. Изключително богат културен и спортен календар ни очаква от самото начало на туристическия сезон. Разбира се, с това предизвикателствата не се изчерпват, защото има много дейности по инфраструктурни проекти, по които общината работи“, каза Ставрева. По думите й предизвикателствата са затова да се поемат и да се преодоляват с лекота. „Ние сме готови“, допълни кметът на Каварна. \r\nДеница КИТАНОВА", "date": "2018.05.06", "title": "Кметът на Каварна Нина Ставрева: Каварна е символ на величие и съхранени традиции, затова не е случайно, че празникът на града е на Деня на храбростта"}
{"url": "http://www.focus-news.net/news/2018/05/06/2518856/pazardzhik-natovareno-e-dvizhenieto-po-patya-velingrad-varvara.html", "text": "Натоварено е движението по пътя Велинград-Варвара, предаде репортер на Радио „Фокус“ – Пазарджик. Патрули на „Пътна полиция“ са разположен на главен път I-8 при разклоните за Велинград и за Ракитово и Костандово. Пътните настилки са мокри, на места - и хлъзгави. Повече автомобили се движат в посока Пазарджик. На поредицата от остри завои в дефилето се образуват колони от автомобили, които се движат с ниска скорост.\r\nАлбена ЖИЛЕКОВА", "date": "2018.05.06", "title": "Пазарджик: Натоварено е движението по пътя Велинград-Варвара"}
{"url": "http://www.focus-news.net/news/2018/05/06/2518842/prezidentat-rumen-radev-pozhelavam-hrabrost-na-polititsite-ot-balgariya-i-republika-makedoniya-da-se-boryat-za-duha-a-ne-za-bukvata-na-dogovora-za-dobrosasedstvo.html", "text": "Договорът за приятелство, добросъседство и сътрудничество между България и Република Македония отвори нова страница в нашата история и само от нас зависи какво ще запишем в нея. Пожелавам храброст на политиците и от двете страни на границата, да се борят за духа, а не за буквата на този договор. Това заяви пред журналисти президентът Румен Радев преди да отпътува за Република Македония, където ще отдаде почит на военния мемориал в Ново село на героите от 11-а Македонска дивизия и загиналите български войници в Балканската, Междусъюзническата и Първата световна война. Това съобщиха от прессекретариата на държавния глава. \r\nРумен Радев беше категоричен, че пример за този нов дух в отношенията между двете ни държави е участието днес на военна рота на македонската армия в парада по случай Деня на храбростта и празника на Българската армия. \r\n„Аз съм убеден, че общата ни хилядолетна история ще надделее над идеологическото противопоставяне, което беше злонамерено програмирано в нашите отношения през последните десетилетия. Дължим тези усилия на нашите предци“, посочи президентът Радев, попитан дали празничния ден ще помогне да бъде намерена точката за съгласие по историята на двете държави.", "date": "2018.05.06", "title": "Президентът Румен Радев: Пожелавам храброст на политиците от България и Република Македония да се борят за духа, а не за буквата на Договора за добросъседство"}
{"url": "http://www.focus-news.net/news/2018/05/06/2518857/the-guardian-ruskata-politsiya-osvobodi-opozitsionniya-lider-aleksey-navalni.html", "text": "Руският опозиционен лидер Алексей Навални беше освободен от полицията в неделя, след задържането си по време на протестите в страната срещу президента Владимир Путин, пише британският вестник The Guardian.\r\nНавални беше един от 1 600-те арестувани души от полицията. Той е призован да се яви в съда в петък, 11 май.\r\nКритикът на Кремъл е изправен пред затвор от 30 дни заради обвинения за неподчинение на полицията и организиране на незаконни протести.\r\nТой прекара два месеца в затвора през миналата година, след като отново беше задържан по време на протести срещу президента на страната Владимир Путин. Йонислав Дочев", "date": "2018.05.06", "title": "The Guardian: Руската полиция освободи опозиционния лидер Алексей Навални"}
{"url": "http://www.focus-news.net/news/2018/05/06/2518848/d-r-dimitar-stefanov-kmet-na-tutrakan-140-godini-balgarskata-armiya-pazi-suvereniteta-na-stranata-ni.html", "text": "140 години Българската армия пази суверенитета на страната ни. Това каза кметът на Тутракан д-р Димитър Стефанов в интервю за Радио „Фокус“ по повод 6 май - Ден на храбростта и празник на Българската армия. Според него парадът е една от първите стъпки, които трябва да се направят, за да се покаже армията на гражданите. „Моята равносметка след 140 години от създаването на българската армия, от Княз Александър Батенберг през юни 1878г. е, че зад тази армия стоят хора със своите съдби и ние трябва да почитаме всеки един, който е минал през нея“, каза д-р Димитър Стефанов и допълни, че е време в името на България да се загърбят политическите предпочитания, за да може страната ни да върви напред.", "date": "2018.05.06", "title": "Д-р Димитър Стефанов, кмет на Тутракан: 140 години Българската армия пази суверенитета на страната ни"}
{"url": "http://www.focus-news.net/news/2018/05/06/2518830/standard-makedoniya-sled-kato-ne-be-dopusnat-do-hratkovtsi-voislav-sheshel-provede-miting-v-yarak.html", "text": "Поради полицейската блокада, лидерът на Сръбската радикална партия Воислав Шешел с активисти не успя да достигне до село Хрътковци в северната част на Сърбия, за да проведе митинг, затова и го проведе в разположеното на седем километра съседно село Ярък, където предизвика инцидент, предава македонската медия „Стандард“.\r\nПоради обявения от Шешел и забранен от властите митинг на радикалите в село Хрътковци, населявано от около 3000 жители, според медиите градът е блокиран от около 1500 полицейски служители. Въпреки забраната Шешел с активисти достигна до отдалеченото на седем км. село Ярак, където е спрян от полицейски екип. По време на провелия се в селото митинг той заяви, че го провежда не против гражданите на Сърбия с хърватски произход, а за да провокира властите.\r\nПо време на събитието се случва инцидент, след като група членове на Либерално-демократическата партия, носещи плакати с надпис „Шешел е военен престъпник“ бяха нападнати от радикалите.\r\nСелото Хрътковци през 1990-те години стана синоним на експулсирането на хърватите от Войводина, което се случи след речта на Воислав Шешел в населеното място на 6 май 1992 г. Виктор Турмаков", "date": "2018.05.06", "title": "„Стандард“ (Македония): След като не бе допуснат до Хрътковци Воислав Шешел проведе митинг в Ярак"}
{"url": "http://www.focus-news.net/news/2018/05/06/2518846/prezidentat-rumen-radev-balgarskite-veterani-i-voennoinvalidi-sa-nashite-uchiteli-po-rodolyubie.html", "text": "Силата на съвременните армии не се измерва само с числеността на личния състав и с технологичното ниво на въоръжението, а преди всичко със силата на традициите и неуморния дух. С тези думи президентът Румен Радев приветства в Централния военен клуб в столицата ветераните, военноинвалидите и военните от запаса и резерва от Втората световна война и представителите на военно-патриотичните съюзи по повод Деня на храбростта и празника на Българската армия – 6 май. Това съобщиха от прессекретариата на държавния глава. „Вие сте хората, които държите традициите живи, а духа висок. И затова е моята огромна благодарност към вас. Знам, че годините за вас са трудни, но дори в тези трудни времена позволихте вашите патриотизъм, дух и любов към Родината да бъдат съхранени. И затова вие сте нашите учители по родолюбие“, заяви държавният глава. Президентът и Върховен главнокомандващ Румен Радев подчерта, че България има бъдеще, само ако има патриотизъм, здрав национален дух и висок морал. „Благодаря, че продължавате да носите тази любов, да вдъхновявате по-младите от вас, да работите със своето поколение и с Министерството на отбраната в усилията да градят нови бойни способности, да поддържат старите и да издигат авторитета на Българската армия“, каза още в слово си държавният глава.", "date": "2018.05.06", "title": "Президентът Румен Радев: Българските ветерани и военноинвалиди са нашите учители по родолюбие"}
{"url": "http://www.focus-news.net/news/2018/05/06/2518853/prezidentat-rumen-radev-i-makedonskiya-mu-kolega-george-ivanov-obsadiha-vazmozhnostite-za-nasarchavane-na-ikonomicheskiya-obmen-turizma-i-obrazovanieto.html", "text": "Президентът Румен Радев проведе неформална среща със своя колега президент на Република Македония Георге Иванов в Дойран. Това съобщиха от прессекретариата на държавния глава. Обсъдени бяха редица теми от дневния ред на двустранните отношения, както и възможностите за насърчаване на икономическия обмен, туризма, образованието и контактите между хората. Българският държавен глава потвърди подкрепата на страната ни за европейската перспектива на Република Македония.", "date": "2018.05.06", "title": "Президентът Румен Радев и македонския му колега Георге Иванов обсъдиха възможностите за насърчаване на икономическия обмен, туризма и образованието"}
{"url": "http://www.focus-news.net/news/2018/05/06/2518855/kmetat-na-pernik-vyara-tserovska-otdavame-pochit-na-voinite-spechelili-mnogo-bitki-i-otdali-zhivota-si-v-imeto-na-svobodata-i-nezavisimostta-na-balgariya.html", "text": "Кметът на Перник Вяра Церовска и нейният екип, както и народният представител д-р Александър Александров  поздравиха за Гергьовден жителите в кв. „Бела вода“ и селата Богданов дол, Радуй и Вискяр. Това съобщиха от пресцентъра на Община Перник. „На този ден църквата чества подвизите на Свети Георги Победоносец, а именниците празнуват Гергьовден. На 6 май отдаваме почит и към паметта на онези български войни спечелили много битки и отдали живота си в името на свободата и независимостта на България. Пожелавам на всички много здраве, добро настроение и повече духовност\", сподели кметът Вяра Церовска. Тя и екипът й се забавляваха на празничната програма, която беше представена в Богданов дол. Към празника се присъединиха и кметове на населени места. Всяка година на този ден на поляната край селото излизат всички жители, прииждат и гости, защото забавлението си струва. Празникът протича с много песни, хора и веселие. Неизменна част от него са чевермето, разбира се и традиционния премуз. Атракция за всички е и киноложка изложба, която събира на едно място различни породи кучета. За доброто настроение на жителите и гостите допринесоха танцови ансамбли от Радомир. Казани с курбан бяха приготвени в кв. Бела вода и село Вискяр, а преди това там се проведоха и празнични литургии. Местните разкриха рецептата за вкусната гозба пред гости, които бяха силно впечатлени.  В село Радуй също се бяха събрали много местни и гости, които празнуваха заедно Гергьовден. Музиканти и певици повдигаха градуса на настроението.", "date": "2018.05.06", "title": "Кметът на Перник Вяра Церовска: Отдаваме почит на воините, спечелили много битки и отдали живота си в името на свободата и независимостта на България"}
{"url": "http://www.focus-news.net/news/2018/05/06/2518852/afp-dvama-palestintsi-byaha-ubiti-v-rayona-na-gaza-sled-opit-za-preminavane-na-granitsata-s-izrael.html", "text": "Двама палестинци бяха убити след опит да преминат границата с Израел от Газа, съобщиха от армията на Израел, предава AFP.\r\nОт армията заявиха, че нейните сили са „стреляли към трима заподозрени, които се опитали да навлязат в Израел от южната част на ивицата Газа и да нанесат повреда на инфраструктурата“, убивайки двама от заподозрените.\r\nЗдравното министерство на Газа потвърди смъртта на двамата. Йонислав Дочев", "date": "2018.05.06", "title": "AFP: Двама палестинци бяха убити в района на Газа след опит за преминаване на границата с Израел"}
{"url": "http://www.focus-news.net/news/2018/05/06/2518864/prof-nikolay-nikov-etnolog-ornamentite-po-narodnata-nosiya-razkrivat-sotsialniya-status-na-noseshtiya-gi.html", "text": "Орнаментите по народната носия разкриват социалния статус на носещия ги. Това каза за Радио „Фокус“ – Велико Търново проф. Николай Ников, преподавател по етнология в Европейския университет в Малта. Той подчерта, че не случайно народната носия се нарича още премяна. \r\n„Хората за пременят, за да получат лице в социума. Този социум утвърждава човек от периода ,когато е дете, докато той достигне зряла възраст. Носията се шие от майката на дъщерята, а след това самото момиче я прави за себе си. В детската премяна са вложени посланията и желанията на майката, рожбата й да расте в синхрон с изискванията на рода, на корена. След като човек се омъжи символиката на носията става много силна. Затова и  премяната на булата е изключително богата от към шевици, орнаменти и накити“, посочи проф. Ников. \r\nТой допълни, че накитът също е изключителна важна част от невестинската носия. Той не е просто украшение. Накитът притежава апотропейни функции, като например да пази детеродността и плодовитостта на жената. „Всичко е това е втъкано в цялата премяна на жената и съответно на мъжа“, посочи проф. Ников.\r\nНадежда КРЪСТЕВА", "date": "2018.05.06", "title": "Проф. Николай Ников, етнолог: Орнаментите по народната носия разкриват социалния статус на носещия ги"}
{"url": "http://www.focus-news.net/news/2018/05/06/2518863/redzhep-tayip-erdogan-turtsiya-ne-se-e-otkazala-ot-zhelanieto-si-da-se-prisaedini-kam-es.html", "text": "Турция никога не се е отказвала от желанието си да се присъедини към Европейския съюз, заяви президентът на страната Реджеп Тайип Ердоган в неделя, цитиран от Reuters.\r\nГоворейки преди хиляди последователи в Истанбул, Ердоган заяви че лидерите на ЕС не са показали същата решителност по въпроса с присъединяването, каквато е показала Анкара. Йонислав Дочев", "date": "2018.05.06", "title": "Реджеп Тайип Ердоган: Турция не се е отказала от желанието си да се присъедини към ЕС"}
{"url": "http://www.focus-news.net/news/2018/05/06/2518862/otets-yane-sv-vmchk-georgi-e-simvol-na-hrabrostta.html", "text": "За една не малка част от населението не само на България, но и на целия православен свят, името Георги, Гергана, Гергана е предпочитано. Това каза за Радио „Фокус“ – Пирин отец Яне, свещеник в село Брежани. По думите му отделно от това 6 май е празник и на българската армия и на войнството, защото св. вмчк. Георги е символ на храбростта. „По иконите той често е изобразяван в бой със змей, който символизира злото, мъките, мъченията. Както знаете, св. Георги е обезглавен през 303 година в Никомидия от император Диоклецян. Искам да вметна, че по книгите, по които ние служим, празникът на св. Георги е на 23 април, но тъй като хората имат доста оброци, сиреч - курбани си правят, а понякога 23 април се пада преди Великден, затова денят е изнесен на 6 май“, каза още отец Яне. \r\nТой добави, че ако през 303 година св. Георги е убит, защото е защитавал вярата, то днес вярата на българина е „доста постна“. „Българинът няма  такъв навик да ходи на църква или когато го прави гледа на бързо да си запали някоя свещичка и да се прибере, за да свърши къщната си работа. Мога да кажа, че много рядко хората остават на служба“, отбеляза отец Яне. Според него оправданието, че днес има много трудности и затова не ни остава време за църква не е сериозно, защото  трудности винаги е имало, но това не е било фактор, който да дистанцира хората от храма, от църквата. „Сега, в днешно време повече гледаме да се оправдаем с трудностите, но оправданието е първия грях на човечеството още от времето на Адам и Ева – ако те бяха потърсили прошка от създателя, че са яли от плодовете на забраненото дърво, той е можел да прости и да останат в Рая, но тъй като те започнали да се оправдават нещата не стават така. В днешно време е същото – само се оправдаваме, че време не достига, постоянно сме на работа, имаме много малко време за семейството и дома, затова нямаме време за църква“, коментира отец Яне.\r\nЛивия НИНОВА", "date": "2018.05.06", "title": "Отец Яне: Св. вмчк. Георги е символ на храбростта"}
{"url": "http://www.focus-news.net/news/2018/05/06/2518866/sport-kanada-pobedi-yuzhna-koreya-s-100-na-svetovnoto-parvenstvo-po-hokey-na-led.html", "text": "Канада победи Южна Корея с 10:0 във втори кръг от група „В“ на световното първенство по хокей на лед, провеждащо се в Дания.\r\nВ друг двубой от турнира Русия победи Австрия със 7:0.", "date": "2018.05.06", "title": "Спорт: Канада победи Южна Корея с 10:0 на световното първенство по хокей на лед"}
{"url": "http://www.focus-news.net/news/2018/05/06/2518860/voenniyat-istorik-misho-yordanov-primerat-za-dalg-chest-i-dostoynstvo-ni-e-zaveshtan-ot-geroite-ot-balgarskata-armiya-i-tryabva-da-go-sledvame.html", "text": "Дълг, чест и достойнство е примерът, завещан от хилядите герои на Българската армия, който трябва да следваме. Това коментира в празничното предаване „За честта и славата на България“ на Радио „Фокус“ военният историк Мишо Йорданов по повод Деня на храбростта и празника на Българската армия. Според него няма нужда да делим българските герои, защото всички те са наши войници. „Големи длъжници сме на тези герои и най-вероятно този дълг, който ние имаме към тях започва да се събужда. Започваме все по-често да се връщаме към страниците на историята, да откриваме от праха на забравата тези герои, да строим паметници, за да ни напомнят, че е имало българи, които са мислили и милеели повече за нас, за родината и държавата си, отколкото сега ние милеем за нея“, заяви Мишо Йорданов. По думите му трябва да събудим чувството за съхраняване паметта, защото човек без памет е обречен да се загуби в световния водовъртеж на събитията.", "date": "2018.05.06", "title": "Военният историк Мишо Йорданов: Примерът за дълг, чест и достойнство ни е завещан от героите от Българската армия и трябва да го следваме"}
{"url": "http://www.focus-news.net/news/2018/05/06/2518858/ohridskiyat-arhiepiskop-stefan-v-novo-selo-doydohme-ot-razlichni-strani-no-po-obsht-povod-da-se-pomolim-za-dushite-na-pogrebanite-vav-voennite-grobishta.html", "text": "Дойдохме от различни страни, но по общ повод – да се помолим за душите на погребаните във военните гробища и да изкажем почит към жертвите. Това каза Архиепископ Охридски и Македонски, Негово Блаженство дядо Стефан в Ново село, предаде репортер на Радио \"Фокус\"-Пирин. „Само мирът от Господ и свободата, родена от истината са нещата към които трябва да се стреми всеки човек. Църквата на всяка служба се моли за мир от Господ за целия свят. Свещениците също често се обръщат с молитви за мир за всички. За съжаление днес мирът, дадени ни от Христа, все още е далеч от народите“, каза още дядо Стефан. Според него днес се воюва в много държави ежедневно ставаме свидетели на терористични атентати, хвърлени бомби и ракетни удари, въпреки конференциите за мир, които се провеждат. „Никога, както днес, не е бил обезверен човешкият живот. Поколенията преди нас, а и тези след нас навярно ще се питат - защо няма мир? Колко по-благородно и хубаво би било средствата, които се инвестират в модерното въоръжение или във войните, които всекидневно се водят, да се влагат за помощ на гладните и жадните?“, попита той. По думите на дядо Стефан трябва да разберем, че няма да има мир между хората, докато не се помирим с Бог. „Хората и народите, които не носят Бог в себе си, се карат за земното“, заяви той. \r\nЛивия НИНОВА", "date": "2018.05.06", "title": "Охридският архиепископ Стефан в Ново село: Дойдохме от различни страни, но по общ повод – да се помолим за душите на погребаните във военните гробища"}
{"url": "http://www.focus-news.net/news/2018/05/06/2518867/kyustendil-intenziven-e-trafikat-po-am-struma-po-pat-e-79-kakto-i-po-napravlenieto-kam-sofiya.html", "text": "Интензивен е  трафикът по автомагистрала „Струма“ и по път Е-79, както и по направлението София – Кюстендил. Това съобщиха за Радио „Фокус” – Кюстендил от Областно пътно управление – Кюстендил. Слаб трафик има в посока от и за ГКПП – „Гюешево”. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни. Движение с повишено внимание в участъка Бобов дол – Жедна поради изграждане на ново трасе. Въведеното ограничение е в сила до 8 септември 2018 година. Движението в района на Рилски манастир от км 27+600 до км 27+800 се осъществява в една лента, поради свличане на скални маси. Регулирано е с пътни знаци в срок до 11 април.\r\nКристина МИТКОВА", "date": "2018.05.06", "title": "Кюстендил: Интензивен е трафикът по АМ „Струма“, по път Е-79, както и по направлението към София"}
{"url": "http://www.focus-news.net/news/2018/05/06/2518859/premierite-boyko-borisov-i-aleksis-tsipras-ochakvat-sreshtata-na-varha-v-sofiya-da-dade-nova-energiya-za-razvitie-na-balkanite.html", "text": "Министър-председателят Бойко Борисов поздрави гръцкия премиер Алексис Ципрас за големия християнски празник Гергьовден, който се отбелязва с особена почит в двете страни. В телефонен разговор той му благодари за гостоприемството и вниманието, с което беше посрещнат при посещението си в Света гора. Това съобщиха от правителствената информационна служба. Алексис Ципрас каза, че високо цени личния ангажимент на Борисов и на българското правителство за ремонта  на  Зографския манастир. Той посочи, че това е жест, получил признанието на хилядите поклонници, посещаващи свещеното място.\r\nБорисов и Ципрас обсъдиха и предстоящата Среща на върха в София. Гръцкият премиер подчерта, че както за българското, така и за гръцкото правителство стабилността, мирът и развитието на Балканите са основен приоритет. Той приветства поставянето от България в дневния ред на Европейския съюз на темата за бъдещето на страните от Западните Балкани и стабилността на континента. Ципрас подчерта също усилията на Борисов и на Българското председателство за фокусиране на вниманието на институциите за реализиране на проектите за свързаност в региона. Той посочи, че този приоритет на председателството работи за бъдещето на Европа. \r\nПо време на разговора Ципрас потвърди участието си в Срещата на върха на 17 май. Очакванията на двамата премиери са тя да даде нова енергия за развитие на региона.", "date": "2018.05.06", "title": "Премиерите Бойко Борисов и Алексис Ципрас очакват срещата на върха в София да даде нова енергия за развитие на Балканите"}
{"url": "http://www.focus-news.net/news/2018/05/06/2518873/burgas-s-normalna-intenzivnost-e-trafikat-v-oblastta.html", "text": "С нормална интензивност е трафикът в област Бургас. Това каза за Радио „Фокус“ – Бургас дежурният в Областно пътно управление-Бургас. Пътните настилки са сухи, а видимостта е добра. \r\nНормално интензивен е и трафикът по главните улици и булеварди в областния център. Без затруднения се осъществява преминаването през кръговото кръстовище „Трапезица” и пред Окръжна болница, в района на кръстовището между улиците „Спортна“ и „Индустриална“, както и по булевардите „Сан Стефано“ и „Демокрация”, по централните улици „Булаир”, „Христо Ботев”, „Цар Петър”, „Генерал Гурко”, и по бул. „Стефан Стамболов“ в района на Новата поща.\r\nДеница ДИМИТРОВА", "date": "2018.05.06", "title": "Бургас: С нормална интензивност е трафикът в областта"}
{"url": "http://www.focus-news.net/news/2018/05/06/2518869/burgas-kopie-na-ikonata-na-sveta-bogoroditsa-skoroposlushnitsa-shte-gostuva-v-grada.html", "text": "Името на иконата „Скоропослушница“ на света Богородица в превод означава Богородица, която чува нашите молитви, каза за Радио „Фокус“-Бургас отец Севастиян Йорданов, архиерейски наместник на Бургаската духовна околия. „Тази икона, която ще дойде в Бургас, е чудотворно копие, подарена през 1915 г. в украинската църква „Св. Александър Невски“ в гр. Ананиев- Украйна“, каза още отец Севастиян. По думите му тя ще бъде в Сливенската епархия, повече от месец. В храм „Св. св. Кирил и Методий“ в Бургасще бъде посрещната след празника Гергьовден, следобед, около 17.00 часа. Ще бъде за 3 дни в града. „Всички, които желаят и имат нужда от подкрепата на Божията майка, нека заповядат, за да се помолят пред иконата“, допълни отеца.\r\nДеница ДИМИТРОВА", "date": "2018.05.06", "title": "Бургас: Копие на иконата на света Богородица „Скоропослушница“ ще гостува в града"}
{"url": "http://www.focus-news.net/news/2018/05/06/2518871/blagoevgrad-bez-problemi-se-osashtestvyava-preminavaneto-prez-gkpp-ilinden.html", "text": "Без проблеми се осъществява преминаването на моторни превозни средства през ГКПП „Илинден“. Това съобщиха за Радио „Фокус“ – Пирин от „Гранична полиция“. На ГКПП „Кулата“ трафикът е интензивен на изход за товарни автомобили.\r\nКристина МИТКОВА", "date": "2018.05.06", "title": "Благоевград: Без проблеми се осъществява  преминаването през ГКПП „Илинден“"}
{"url": "http://www.focus-news.net/news/2018/05/06/2518865/kmetat-na-kavarna-nina-stavreva-usmihnatite-litsa-na-vsichki-hora-v-tsentara-na-grada-pokazvat-che-v-kavarna-ima-mnogo-praznichno-nastroenie.html", "text": "Усмихнатите лица на всички хора в центъра на града показват, че в Каварна има много празнично настроение. Това каза кметът на Община Каварна Нина Ставрева в интервю за Агенция „Фокус“ по повод празника на града, за настроението на каварненци и предизвикателствата пред общината. „Днес е много хубав национален празник – Ден на Българската армия, ден на храбростта и на Каварна. От сутринта са започнали тържествата в нашия град“, каза Нина Ставрева. Тя посочи, че за доброто празнично настроение на всички каварненци и гости на Община Каварна са се погрижили фолклорен танцов ансамбъл „Бизоне“. „Това са изключително талантливите деца на Каварна, които ни прославят в България, но и извън пределите на страната. За настроението ни се погрижиха още и от ансамбъл „Добруджа“. Сърдечно искам да благодаря чрез ефира на „Фокус“ на Стоян Господинов, техният художествен ръководител, на изключителната добруджанска певица Ивелина Колева, която създаде още по-добра атмосфера.  Нейните песни бяха повод за кръшни хора на площада на Каварна“, коментира Ставрева. Тя обяви, че вечерта в 20.30 часа предстои музикалният спектакъл „Бог – Рок“ на Филип Аврамов и приятели, след чийто край съвсем заслужено и всички ще станат свидетели на празнична заря. „На всички жители на Община Каварна от сърце искам да пожелая Свети Георги да ни закриля, да бди над нас, да ни показва вярната посока, да ни вдъхва кураж, увереност, мъдрост, търпение, вяра в доброто, защото доброто е сила. Убедена съм, че всички, които изповядваме тази философия не след дълго ще се убедим в това. На всички именници, не само в община Каварна, а и в цяла България пожелавам да са здрави и благословени и да носят с гордост и радост името си“, пожела кметът на Каварна Нина Ставрева. \r\nДеница КИТАНОВА", "date": "2018.05.06", "title": "Кметът на Каварна Нина Ставрева: Усмихнатите лица на всички хора в центъра на града показват, че в Каварна има много празнично настроение"}
{"url": "http://www.focus-news.net/news/2018/05/06/2518875/afp-vatreshniyat-ministar-na-pakistan-ahsan-ikbal-e-prostrelyan.html", "text": "Министърът на вътрешните работи на Пакистан Ахсан Икбал е бил прострелян в ръката, заради предполагаем опит за убийство, но ще оцелее, заяви помощникът му в неделя, съобщава AFP.\r\n„Ахсан Икбал беше нападнат и прострелян в ръката“, заяви специалният му помощник Асим Кан пред „AFP“. „Той е извън опасност и вече се води към медицинско заведение в Лахоре. Нападателят е арестуван.“\r\nКан заяви, че повече подробности не са достъпни. Йонислав Дочев", "date": "2018.05.06", "title": "AFP: Вътрешният министър на Пакистан Ахсан Икбал е прострелян"}
{"url": "http://www.focus-news.net/news/2018/05/06/2518870/liderat-na-nfsb-valeri-simeonov-balgarskata-istoriya-e-istoriyata-na-balgarskata-armiya-i-pobedite-na-neynoto-orazhie.html", "text": "Българската история е историята на Българската армия и победите на нейното оръжие. Това каза в празничното предаване „За честта и славата на България“ на Радио „Фокус“ председателят на НФСБ Валери Симеонов по повод Деня на храбростта и празника на Българската армия. Според него и към настоящия момент има достойни войни, но друг е въпросът, че оборудването на армията не отговаря на съвременните изисквания. Валери Симеонов посочи, че трябва сериозно да се обсъди структурата на бъдещите разходи за армията и да се акцентира върху въоръжения, които имат възпиращ ефект. „Искам да припомня, че от Националния фронт за спасение на България още 2011 година сме заложили в нашата програма категоричното изискване, условие и необходимост от наличие на ракетни войски в Българската армия“, изтъкна лидерът на НФСБ. „По този начин може да осъществим възпрепятстващи военни действия срещу многократно по-голяма и по-добре въоръжена армия“, уточни той. „Продължаваме да сме на позицията, 7 години след създаването на партията, че ракетните войски трябва да бъдат възстановени и Българската армия да бъде въоръжена със съвременни ракетни оръжия“, заяви Валери Симеонов. Според него наборната военна служба е крайно необходима. „Не само за възстановяване  на боеспособността на армията, но и заради възпитателния момент, какъвто има тази служба върху младото поколение, което не се възпитава в дисциплина и патриотизъм“, каза Валери Симеонов.", "date": "2018.05.06", "title": "Лидерът на НФСБ Валери Симеонов: Българската история е историята на Българската армия и победите на нейното оръжие"}
{"url": "http://www.focus-news.net/news/2018/05/06/2518877/sport-manchestar-siti-zavarshi-00-s-hadarsfiyld-kato-domakin.html", "text": "Отборът на Манчестър Сити завърши 0:0 с Хъдърсфийл като домакин в двубой от 37-я кръг от английската „Висша лига“. Двубоят е без значение за Манчестър Сити, който вече си е осигурил шампионската титла, но Хъдърсфийлд продължава битката си за оцеляване.\r\nВ края на днешния мач Манчестър Сити получи официално трофея от Висшата лига.", "date": "2018.05.06", "title": "Спорт: Манчестър Сити завърши 0:0 с Хъдърсфийлд като домакин"}
{"url": "http://www.focus-news.net/news/2018/05/06/2518872/tass-mevlyut-chavushoglu-pokani-ruskite-turisti-v-turtsiya-govoreyki-na-ruski.html", "text": "Външният министър на Турция Мевлют Чавушоглу покани туристите от Русия в страната си, говорейки на руски език, предава ТАСС.\r\n„Алания и Анталия са моя дом и те са се превърнали в дом и на руските туристи също. Много сме щастливи да посрещаме скъпите ни приятели от Русия. Турция е много красива държава, а Анталия е много красив град“, заяви той в интервю за „CNN“.\r\nЧавушоглу добави и, че „турската кухня е много много вкусна.“ Йонислав Дочев", "date": "2018.05.06", "title": "ТАСС: Мевлют Чавушоглу покани руските туристи в Турция говорейки на руски"}
{"url": "http://www.focus-news.net/news/2018/05/06/2518878/blagoevgrad-natovaren-e-trafikat-po-glaven-pat-e-79-i-avtomagistrala-struma-patnite-nastilki-v-oblastta-na-mesta-sa-mokri.html", "text": "Натоварен е трафикът по главен път Е-79 и автомагистрала „Струма“. Пътните настилки в област Благоевград са мокри на места, необходимо е шофьорите да карат с особено внимание.  Това съобщиха за Радио „Фокус“-Пирин от Областно пътно управление – Благоевград. В региона няма затворени пътища. Прохода Предел е отворен за преминаването на всички видове моторни превозни средства. През  празничния ден няма регистрирани тежки пътни инциденти. Полицейското присъствие в Благоевградският регион е засилено с цел недопускането на пътни инциденти. Трафикът по път IІІ-198 Петрич – ГККП „Златарево“ в района на ГККП „Златарево“ преминава през едната лента поради ремонтни дейности на асфалтовата настилка. Участъкът е сигнализиран с пътни знаци. Водачите трябва да се движат с повишено внимание и съобразена скорост в свободната лента, съобразно създадената организация на движение в срок до 7 май.\r\nМокри на места са пътните настилки в областния център, предаде репортер на Радио „Фокус“ Пирин. Нормално се извършва движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Със забавяне се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни.\r\nКристина МИТКОВА", "date": "2018.05.06", "title": "Благоевград: Натоварен е трафикът по главен път Е-79 и автомагистрала „Струма“, пътните настилки в областта на места са мокри"}
{"url": "http://www.focus-news.net/news/2018/05/06/2518879/reuters-kralyat-na-sauditska-arabiya-razporedi-da-se-osiguryat-protektsii-na-sluzhiteli-koito-dokladvat-za-koruptsiya.html", "text": "Кралят на Саудитска Арабия Салман е разпоредил да се осигури протекция за служители, които докладват за финансова и административна корупция, съобщава Reuters.\r\nКралският декрет защитава докладващите служители от „нарушения на техните привилегии и права“.\r\nДекретът е част от антикорупционната кампания на престолонаследника принц Мохамед бин Салман, който полага усилия да трансформира зависимата от петрол икономика на Саудитска Арабия. Йонислав Дочев", "date": "2018.05.06", "title": "Reuters: Кралят на Саудитска Арабия разпореди да се осигурят протекции на служители, които докладват за корупция"}
{"url": "http://www.focus-news.net/news/2018/05/06/2518881/sitel-makedoniya-zaev-zayavi-che-zhelae-politseyskite-sluzhbi-i-sluzhbite-za-sigurnost-da-dostignat-nivoto-na-zapadnoevropeyskite.html", "text": "Премиерът на Македония Зоран Заев изрази желанието си полицейските служби и службите за сигурност на страната да достигнат до нивото на западноевропейските си колеги, предава македонската Сител.\r\n„След всички прекъсвания и предизвикателства, пред които са изправени службите на МВР, успяхме да възстановим основната функция на тази услуга, която е най-силният стълб, гарантиращ държавността, ядрото на сигурността и сигурността на Република Македония и в същото време функцията на полицията , да бъде приятел и защитник на гражданите“, заяви премиерът Зоран Заев в честването на Деня на македонската полиция на 7 май. Йонислав Дочев", "date": "2018.05.06", "title": "„Сител“ (Македония): Заев заяви, че желае полицейските служби и службите за сигурност да достигнат нивото на западноевропейските"}
{"url": "http://www.focus-news.net/news/2018/05/06/2518876/pazardzhik-narodniyat-predstavitel-ot-gerb-dimitar-gechev-se-vklyuchi-v-tarzhestvata-za-gergyovden-vav-velingrad.html", "text": "Ритуал по тържествено издигане на Националния флаг на Република България даде началото на тържественото отбелязване във Велинград на деня на свети Георги Победоносец – Ден на храбростта и празник на Българската армия, съобщиха от пресцентъра на ПП ГЕРБ - Пазарджик. Представителен духов оркестър „Димитър Мечев“ с диригент Димитър Лазаров и мажоретен състав с ръководител Биляна Масларова поведоха шествието от официални лица до паметника на загиналите войни в кв. „Лъджене“, където бе отслужен водосвет и молебен за здраве на българските войни от отец Иван.\r\nОфициални лица на празника бяха кметът на Община Велинград д-р Костадин Коев, народни представители от 44 Народно събрание Димитър Гечев, председателят на Общински съвет (ОбС) - Велинград инж. Бельо Мандраджиев, общински съветници и служители на общинската администрация. В тържественото си слово кметът д-р Коев каза: „Българската армия винаги е била символ на държавността, а ролята й да демонстрира амбициите на държавата да отстоява своя национален идеал и да защитава своите национални интереси“. След официалните речи последва едноминутно мълчание и падане на колене за почитане на паметта на храбрите и доблестни български войни. Под шпалир от мажоретки и в съпровод на Представителния духов оркестър бяха поднесени венци и цветя на паметника на загиналите войни. Цветя бяха положени от общинската администрация, ОбС, народните представители от 13 МИР Пазарджик, Съюз на запасните офицери и сержанти, Историческият музей, както и много представители на училища, читалища, и граждани на Велинград. Празникът бе почетен също и в кв. „Чепино“ и кв. „Каменица“, като бяха поднесени цветя и на паметниците на загиналите войни.", "date": "2018.05.06", "title": "Пазарджик: Народният представител от ГЕРБ Димитър Гечев се включи в тържествата за Гергьовден във Велинград"}
{"url": "http://www.focus-news.net/news/2018/05/06/2518882/veliko-tarnovo-normalen-e-trafikat-po-osnovnite-patni-arterii-na-teritoriyata-na-oblastta.html", "text": "Нормален е трафикът по основните пътни артерии на територията на област Велико Търново в почивния ден, предаде репортер на Радио „Фокус“ – Велико Търново. Условията за пътуване на територията на областта са добри. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по Гл. път I-4  – през с. Леденик. Движението по пътя  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е определен по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно.", "date": "2018.05.06", "title": "Велико Търново: Нормален е трафикът по основните пътни артерии на територията на областта"}
{"url": "http://www.focus-news.net/news/2018/05/06/2518861/tass-nikol-pashiyan-shte-organizira-miting-predi-glasuvaneto-za-nov-ministar-predsedatel-na-armeniya.html", "text": "Опозиционният лидер в Армения и кандидат за министър-председател Никол Пашиян, заяви в неделя че ще организира митинг в центъра на столицата Ереван, в нощта на 7 май, ден преди гласуването в парламента за нов премиер на страната, съобщава ТАСС.\r\nПреди митинга ще бъде изнесен концерт от Серж Танкян, американски музикант и певец от арменски произход.\r\n„В 20:00 часа утре, ще посрещна Серж Танкян на летището“, заяви Пашиян. „След това, в 21:00 часа, ще изнеса реч на Площада на Републиката, след което ще бъде концертът на Танкян“, написа той в социалната мрежа „Фейсбук“. Йонислав Дочев", "date": "2018.05.06", "title": "ТАСС: Никол Пашиян ще организира митинг преди гласуването за нов министър-председател на Армения"}
{"url": "http://www.focus-news.net/news/2018/05/06/2518880/plovdiv-intenziven-e-trafikat-po-osnovnite-napravleniya-v-oblastta-patnite-nastilki-sa-mokri-i-hlazgavi.html", "text": "Интензивен е трафикът по основните направления в Пловдивска област. Това съобщиха за Радио „Фокус“ – Пловдив от Областното пътно управление. Най-натоварено е движението по пловдивския участък на автомагистрала „Тракия“, както и по пътищата Пловдив-Карлово и Пловдив-Асеновград-Смолян. Пътните настилки в областта са мокри и хлъзгави. Повишена опасност от образуването на свлачища и срутища има по направленията Бачково-Нареченски бани, Юговско ханче-Югово-Лъки-Здравец и Кричим-Девин. Остава валидно въведеното ограничение за движение с до 90 км/ч по автомагистрала „Тракия“, в участъка от Пловдив до Стара Загора. Причината са наложителни ремонтни дейности. Забранено е преминаването на камиони над 12 тона в посочения участък – от км 134 до км 156. Тежкотоварните превозни средства трябва да използват обходни маршрути. \r\nДвижението по пътя Пловдив-Асеновград, от изхода на град Пловдив до град Асеновград, се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. Движението по пътя Шишманци-Белозем, в района на пътния възел при автомагистрала „Тракия“, се осъществява в една лента, поради ремонтни дейности на надлеза. Движението в участъка се контролира от светофарна уредба. Срокът на ремонтните дейности е до 20 май. И днес е засилено е полицейското присъствие по пътищата в Пловдивска област. По най-невралгичните пътни участъци в областта са позиционирани полицейски патрули, които извършват засилени проверки за нарушения. Призовават се водачите да шофират с повишено внимание  и съобрасена скорост, да бъдат толерантни на пътя, както и да не предприемат рискови маневри.\r\nТрафикът на територията на град Пловдив също е интензивен. Струпване на автомобили се отчита по главните булеварди и по входно-изходните артерии. В града вали силен дъжд. Пътните настилки са мокри и хлъзгави.\r\nТони МИХАЙЛОВ", "date": "2018.05.06", "title": "Пловдив: Интензивен е трафикът по основните направления в областта, пътните настилки са мокри и хлъзгави"}
{"url": "http://www.focus-news.net/news/2018/05/06/2518884/sofiya-avtobus-se-e-zapalil-na-am-trakiya-nyama-postradali.html", "text": "Туристически автобус се запали на АМ „Хемус”, на 5-ти км след изхода на София в посока Варна, съобщава бТВ. Инцидентът е станал около 14.30 часа при първата бензиностанция след изхода на столицата. Шофьорът на автобуса е загасил пожара, а водачи на преминаващи автомобили са му помогнали.\r\nНяма пострадали хора.", "date": "2018.05.06", "title": "София: Автобус се е запалил на АМ \"Тракия\", няма пострадали"}
{"url": "http://www.focus-news.net/news/2018/05/06/2518883/makfaks-makedoniya-sdsm-zaplatite-rastat-ikonomikata-varvi-napred.html", "text": "„Манипулацията е единственият начин за действие на ВМРО-ДПМНЕ. Икономическите политики дават резултат, заплатите растат, икономиката върви напред“, заяви Социалдемократическият съюз на Македония (СДСМ), след като опозицията заяви, че икономиката потъва, предава Макфакс.\r\n\"В рамките на няколко месеца правителството, ръководено от СДСМ, приложи редица мерки, които осигуряват по-високи заплати, работни места, икономически растеж и повече пари сред гражданите. Законът за минималната работна заплата отвори спиралата на ръста на заплатите, днес 90 000 граждани получават по-висока заплата, а средната заплата нараства с 4,6%. С новата мярка за подпомагане на увеличаването на заплатите на трудещите се в трудоемки дейности е възможно да се увеличат заплатите на още 50 000 работници. Увеличение на заплатите също се предоставя на служителите в отбраната, образованието и здравеопазването. Проблемът с работещите в несъстоятелност е трайно решен и около 5 000 служители по несъстоятелност получават месечна материална компенсация от 7,596 денара. Премахването на таксата за излъчване и въвеждането на евтини тарифи за електричество, намалява разходите за живот и осигурява повече пари на гражданите \", се казва в изявление на СДСМ.\r\nСпоред тях е очевидно, че ВМРО-ДПМНЕ не може да се примири с успехите в икономиката и затова отчаяно продължава да разпространява фалшиви новини и се опитва да манипулира гражданите. Йонислав Дочев", "date": "2018.05.06", "title": "„Макфакс“ (Македония): СДСМ: Заплатите растат, икономиката върви напред"}
{"url": "http://www.focus-news.net/news/2018/05/06/2518889/dimitar-stoyanov-glaven-sekretar-na-darzhavniya-glava-prezidentat-rumen-radev-nyama-da-se-sreshta-s-ministri-ot-kabineta-za-da-se-otchitat-za-deynostta-si.html", "text": "Президентът Румен Радев няма да се среща с министри от кабинета, за да се отчитат за дейността си. Това каза в интервю за Дарик радио главният секретар на държавния глава Димитър Стоянов.\r\nПо думите му на „Дондуков 2“ вече са получили две писма от министри от кабинета „Борисов“. Писмата са в отговор на заръката на министър-председателя към министрите да докладват за работата си на президента заради неговия призив държавата да излезе на светло.\r\n„Президентът е обединител на нацията и не е президент на една партия. Това го е доказал с действията си. А по отношение на престрелките - явно, че управляващите не мога да приемат критика. Това, което казва президентът, е свързано с действителността, а отговорите, които получаваме, често се разминават с тази действителност. Така че престрелката повече е от отсрещната сграда, отколкото президентството“, така главният секретар на президента Румен Радев, Димитър Стоянов коментира войната между институциите.\r\n„Имаме писма от двама министри за среща. Но в крайна сметка контрола над министрите трябва да бъде упражняван от Министерски съвет и от Народното събрание. Президентът няма такива функции“, посочи Стоянов и уточни, че определено такива срещи между президента и министрите няма да има.\r\n„Ако трябва да се дава отчет къде и какво е постигнато, какви резултати или има някакъв проблем, този отчет трябва да бъде даден на парламентарния контрол“, допълни той.\r\nНа въпрос кой е „Баш Майсторът“ на строителната площадка България по повод различни изказвания в последно време, главният секретар на държавния глава заяви, че това е труден въпрос.\r\n„Определено властта би следвало да участва в строителната площадка, би трябвало да дава съответните насоки, а дали има задкулисие в управлението на строителната площадка, трябва да го каже съдебната система. Така че има и светла, има и тъмна част. Тъмната част трябва да излезе наяве. В тъмната част обикновено стоят такива подозрения, като корупционни схеми. Тоест усвояване на финансови средства не по легитимен начин. Печелени на обществени поръчки от едни и същи фирми, което не позволява да има реална конкурентност между отделните фирми“, каза още Димитър Стоянов.\r\nПо думите му негативните процеси в армията продължават, но наличието на един такъв като днешния парад, има и една такава цел - да привлече повече млади хора в армията.\r\n„През изминалата година близо още 1000 напуснаха армията, без да има попълнения. Кризата, която е за окомплектоване с личен състав, се задълбочава. Една от причините да се провежда парадът е да се покаже на младите хора, че службата в армията има и известна доза романтика“, допълни Стоянов.", "date": "2018.05.06", "title": "Димитър Стоянов, главен секретар на държавния глава: Президентът Румен Радев няма да се среща с министри от кабинета, за да се отчитат за дейността си"}
{"url": "http://www.focus-news.net/news/2018/05/06/2518890/the-times-of-israel-benyamin-netanyahu-smyata-che-e-po-dobre-da-ima-konflikt-s-iran-sega-otkolkoto-po-kasno.html", "text": "Министър-председателят на Израел Бенямин Нетаняху заяви в неделя, че Израел не е заинтересован от военна ескалация с Иран, но ако се наложи да има конфронтация, то предпочита да бъде сега, отколкото по-късно, пише The Times of Israel.\r\nИзказването на Нетаняху идва в разгара на ескалацията на напрежението между Израел и Иран, след като ислямската република последователно прави стъпки за разширяването си в съседна Сирия, предизвиквайки страхове, че може да използва военни бази там за нападение на Израел.\r\n„Решени сме да възпрем разширението на Иран, дори с цената на конфронтация“, заяви Нетаняху по време на старта на ежеседмичната среща на кабинета му. „Не желаем ескалация, но сме подготвени за всеки възможен сценарий. Не желаем конфронтация, но ако има нужда от такава, по-добре да бъде сега отколкото по-късно.“ Йонислав Дочев", "date": "2018.05.06", "title": "The Times of Israel: Бенямин Нетаняху смята, че е по-добре да има конфликт с Иран сега, отколкото по-късно"}
{"url": "http://www.focus-news.net/news/2018/05/06/2518888/sofiya-tehnicheska-neizpravnost-e-prichinata-za-intsidenta-s-turisticheski-avtobus-na-avtomagistrala-trakiya.html", "text": "Към 15.00 часа днес е получен сигнал за аварирал на автомагистрала „Хемус”, 14-и км от София за Варна, туристически автобус, с украинска регистрация. Това съобщиха от пресцентъра на МВР. В превозното средство пътували 24 пътници и двама шофьори. Никой от тях не е пострадал. По първоначални данни единият от шофьорите е забелязал повредата, отбил е веднага, пътниците и багажът им били свалени. Мястото е обозначено от полиция. Предприети са мерки за прехвърляне на пътниците в друг автобус. На този етап е установено, че техническа неизправност е причината за инцидента.", "date": "2018.05.06", "title": "София: Техническа неизправност е причината за инцидента с туристически автобус на автомагистрала \"Тракия\""}
{"url": "http://www.focus-news.net/news/2018/05/06/2518885/varna-treti-folkloren-sabor-megdansko-horo-na-gergyovden-se-provede-v-selo-staro-oryahovo-obshtina-dolni-chiflik.html", "text": "Трети фолклорен събор \"Мегданско хоро на Гергьовден\" се проведе в село Старо Оряхово. Събитието е част от \"Майски дни на културата в община Долни чифлик в подкрепа на Българското председателство на Съвета на ЕС 2018г.“ Това съобщиха за Радио „Фокус“ – Варна от Община Долни чифлик. Съборът няма конкурсен характер. Основната му цел е представяне уникалността на българския танцов фолклор, неговото запазване и развитие. Тази година в надиграването се включиха 9 танцови състава - Хороигралци \"Аспрос\" - гр. Бяла, Танцова формация \"Хелиос\" - гр. Обзор, Клуб за народни танци \"Камчия\" - гр. Долни чифлик, Танцова школа \"Шкорпиловци\"  - с. Шкорпиловци, Танцов клуб \"Палитра\" -  с. Пчелник, Клуб за народни танци \"Джоката\"  - с. Рудник, Клуб за народни хора \"Зорница\" -  с. Старо Оряхово , ПГ \"Камчийски лилии\" и Детски танцов състав \"Чифликчийче\" -  гр. Долни чифлик. Всички те получиха грамоти за участие и награди. Гости на събитието бяха кметът на общината Красимира Анастасова и зам.-кметовете Любомир Вангелов и Николай Николов. Организатори на фолклорен събор \"Мегданско хоро на Гергьовден\" са НЧ \"Пробуда\" - с. Старо Оряхово и Община Долни чифлик.\r\nМарияна ВАЛЕНТИНОВА", "date": "2018.05.06", "title": "Варна: Трети фолклорен събор \"Мегданско хоро на Гергьовден\" се проведе в село Старо Оряхово, община Долни чифлик"}
{"url": "http://www.focus-news.net/news/2018/05/06/2518892/predstoyashti-sabitiya-v-stranata-za-7-may-agentsiya-fokus.html", "text": "*** \r\nОт 15.00 часа пред Посолството на Русия в България (София, ул. „Драган Цанков 28) с участие на Посланика на Руската Федерация в Република България Анатолий Макаров ще се състои тържествено откриване на изложба „Градовете-герои на СССР“, посветена на предстоящия Ден на Победата.\r\n*** \r\nОт 17.00 часа под куполите на Ларгото (пл. „Независимост“) ще се проведе концертът „Европа танцува“. \r\n*** \r\nОт 18:00 часа в Литературен клуб „Перото“ е представянето на новата книга „Рицарски доспехи и голи охлюви“ от Георги Б. Геров.\r\n*** \r\nОт 18.30 часа в Парк „Боби и Кели“ ще се проведе официална церемония по откриването на Международния Фестивал на Анимационния Филм „ЗЛАТЕН КУКЕР – СОФИЯ“. \r\n \r\n*** \r\nОт 19.00 часа в Първо студио на БНР ще стане ясно кой е новият български „Музикант на годината“ в класацията на предаването „Алегро виваче“ на програма „Хоризонт“. Входът е свободен.\r\n*** \r\nОт 11.00 часа пред паметника на Дядото на площад „Георги Измирлиев“ с полагане на цветя в града ще бъдат отбелязани 94 години от смъртта на Димитър Благоев.\r\n*** \r\nОт 19.00 часа във Фестивалния и конгресен център проф. Стефан Данаилов ще представи автобиографичната си книга „Романът на моя живот“.\r\n*** \r\nВ Хотел „Рачев Болярски Резиденс“ в село Арбанаси ще се проведе 11-та Световна конференция на малината на IRO /Международна организация на малинопроизводителите.\r\n*** \r\nОт 13.30 часа в Зала 1 на Общината ще се проведе Дискусионен форум „Предизвикателствата на българското председателството на Съвета на ЕС“ с гост евродепутатът Ева Майдел, по проект „Европа за гражданите на Община Горна Оряховица“.\r\n*** \r\nОт 10.00 часа в Спортна зала „Никола Петров“ ще се проведе Държавен финал по хандбал за момчета 11 год., под домакинството на ХК „Локомотив” град Горна Оряховица.\r\n*** \r\nОт 10.30 до 11.30 часа, в офиса на ГЕРБ в Дупница на пл. „Свобода” №1, Народният представител от ГЕРБ Радослава Чеканска организира поредната приемна за граждани.", "date": "2018.05.06", "title": "Предстоящи събития в страната за 7 май (Агенция „Фокус“)"}
{"url": "http://www.focus-news.net/news/2018/05/06/2518893/pregled-na-mezhdunarodnite-novini-do-19-chasa-agentsiya-fokus.html", "text": "Президентът на Македония Георги Иванов посрещна българския си колега Румен Радев в Ново село, но не взе участие в церемонията на военните гробища, предаде репортер на Радио „Фокус“-Пирин в Ново село, Р Македония. Президентът на България пристигна малко преди 13.00 часа. Церемонията се организира за 11 поредна година от фондация „Българска памет“. На военните гробища бяха още Тодор Чобанов, заместник-кмет на София, евродепутати, народни представители от Област Благоевград и страната, кметът на Ново село, кметът на Петрич – Димитър Бръчков, заедно с делегация от общината и деца от местни училища и Обединен детски комплекс, културни дейци и общественци, военни и духовни лица от България и Македония. Домакин на събитието e Македонската православна църква. Ритуалът на военните гробища започна със заупокойна молитва, която бе отслужена от Негово Блаженство Епископ охридски македонски дядо Стефан и Негово Високопреосвещенство митрополит Струмишки дядо Наум. След заупокойната молитва дядо Стефан заяви, че винаги, когато е на това място се пита дали са изпълнени желанията, идеалите, дали са станали реалност и дали жертвата, която правят загиналите войници е била оправдана в името на свободата. \r\nВеднага след това президентът на България Румен Радев произнесе слово, в което каза, че за него е чест в Деня на храбростта и празникът на Българската армия да бъде на това свято място. След речта си той поднесе венец. \r\nВъв военните гробища в Ново село са погребани 71 български войници от всички краища на страната, взели участие в Балканската, Междусъюзническата и Първата световна война. То е второто обновено българско гробище на територията на Македония.\r\n***  Леки сблъсъци и нарушения помрачават изборния ден в Ливан. Страната гласува на първите парламентарни избори в страната за последните девет години.\r\nВ Южен Ливан, бастион на „Хизбулла“ и на движението „Амал“ жена кандидат от новообразуваната партия „Сабаа“ е била „нападната, бита и заплашвана с остър предмет“ по данни на самото политическо движение. \r\nВ град Згтарта бодигардовете на гласувалия там министър по въпросите за връзката между правителството и парламента Пиер Рафул „са нападнали и ранили дъщерята на кандидат-депутата Мишел Дуихи  - Джеси Дуихи“.\r\nСпоред местните медии „е имало кратко сбиване между последователите на кандидатите Зиад Хауат и Симон Аби Рамия в град Ехмей, но положението скоро е поставено под контрол“. \r\nВ град Бтатер сутринта е имало сбиване между последователите на Прогресивната социалистическа партия и Ливанската демократическа партия.\r\n*** Хиляди души, които бяха евакуирани след като хавайският вулкан Килауеа продължи да изригва, се готвят за варианта да не се завърнат по домовете си за известно време.\r\nБроят на къщите унищожени от земни изригвания на лава се увеличиха до пет, докато стотици малки земетресения продължават да тресат островите на Хаваи.\r\nУчените прогнозират продължаващи изригвания и земетресения в следващите месеци.\r\nХавайската вулканична обсерватория заяви, че „активността на изригванията се увеличава и се очаква да продължи.“\r\nДжанет Баб, говорителка на обсерваторията, заяви че изригванията може да продължат „със седмици или месеци.“\r\nТя допълни, че вулканичната активност започва да показва прилики с друго събитие в района от 1955 година, когато подобна активност е продължила 88 дена.\r\n*** Руският опозиционен лидер Алексей Навални беше освободен от полицията в неделя, след задържането си по време на протестите в страната срещу президента Владимир Путин.\r\nНавални беше един от 1 600-те арестувани души от полицията. Той е призован да се яви в съда в петък, 11 май.\r\nКритикът на Кремъл е изправен пред затвор от 30 дни заради обвинения за неподчинение на полицията и организиране на незаконни протести.\r\nТой прекара два месеца в затвора през миналата година, след като отново беше задържан по време на протести срещу президента на страната Владимир Путин.\r\n*** Министърът на вътрешните работи на Пакистан Ахсан Икбал е бил прострелян в ръката, заради предполагаем опит за убийство, но ще оцелее, заяви помощникът му в неделя.\r\n„Ахсан Икбал беше нападнат и прострелян в ръката“, заяви специалният му помощник Асим Кан пред „AFP“. „Той е извън опасност и вече се води към медицинско заведение в Лахоре. Нападателят е арестуван.“\r\nКан заяви, че повече подробности не са достъпни.\r\n*** „Манипулацията е единственият начин за действие на ВМРО-ДПМНЕ. Икономическите политики дават резултат, заплатите растат, икономиката върви напред“, заяви Социалдемократическият съюз на Македония (СДСМ), след като опозицията заяви, че икономиката потъва.\r\n\"В рамките на няколко месеца правителството, ръководено от СДСМ, приложи редица мерки, които осигуряват по-високи заплати, работни места, икономически растеж и повече пари сред гражданите. Законът за минималната работна заплата отвори спиралата на ръста на заплатите, днес 90 000 граждани получават по-висока заплата, а средната заплата нараства с 4,6%. С новата мярка за подпомагане на увеличаването на заплатите на трудещите се в трудоемки дейности е възможно да се увеличат заплатите на още 50 000 работници. Увеличение на заплатите също се предоставя на служителите в отбраната, образованието и здравеопазването. Проблемът с работещите в несъстоятелност е трайно решен и около 5 000 служители по несъстоятелност получават месечна материална компенсация от 7,596 денара. Премахването на таксата за излъчване и въвеждането на евтини тарифи за електричество, намалява разходите за живот и осигурява повече пари на гражданите \", се казва в изявление на СДСМ.\r\nСпоред тях е очевидно, че ВМРО-ДПМНЕ не може да се примири с успехите в икономиката и затова отчаяно продължава да разпространява фалшиви новини и се опитва да манипулира гражданите.\r\n*** Северна Корея заяви в неделя, че плановете ѝ за ядрено разоръжаване не са резултат от натиска на САЩ.\r\nДържавната информационна агенция на Северна Корея заяви, че САЩ „подвеждат общественото мнение“ като твърдят, че поетият ангажимент за ядрено разоръжаване от Пхенян е причинен от американските санкции и други действия.\r\n„Това не може да се тълкува по друг начин освен като опасен опит да се разруши трудно изградената атмосфера на диалог и ситуацията да се върне в старото си положение“, заяви говорител на външния министър, цитиран от държавните медии.\r\nГоворителят също е предупредил САЩ да не „провокират целенасочено“ Северна Корея като повдигат въпроси за човешките права в страната.\r\n*** Министър-председателят на Израел Бенямин Нетаняху заяви в неделя, че Израел не е заинтересован от военна ескалация с Иран, но ако се наложи да има конфронтация, то предпочита да бъде сега, отколкото по-късно.\r\nИзказването на Нетаняху идва в разгара на ескалацията на напрежението между Израел и Иран, след като ислямската република последователно прави стъпки за разширяването си в съседна Сирия, предизвиквайки страхове, че може да използва военни бази там за нападение на Израел.\r\n„Решени сме да възпрем разширението на Иран, дори с цената на конфронтация“, заяви Нетаняху по време на старта на ежеседмичната среща на кабинета му. „Не желаем ескалация, но сме подготвени за всеки възможен сценарий. Не желаем конфронтация, но ако има нужда от такава, по-добре да бъде сега отколкото по-късно.“\r\n***", "date": "2018.05.06", "title": "Преглед на международните новини до 19 часа (Агенция „Фокус“)"}
{"url": "http://www.focus-news.net/news/2018/05/06/2518887/the-hill-severna-koreya-tvardi-che-natiskat-na-sasht-ne-e-prichina-za-yadrenoto-razorazhavane.html", "text": "Северна Корея заяви в неделя, че плановете ѝ за ядрено разоръжаване не са резултат от натиска на САЩ, пише The Hill.\r\nДържавната информационна агенция на Северна Корея заяви, че САЩ „подвеждат общественото мнение“ като твърдят, че поетият ангажимент за ядрено разоръжаване от Пхенян е причинен от американските санкции и други действия.\r\n„Това не може да се тълкува по друг начин освен като опасен опит да се разруши трудно изградената атмосфера на диалог и ситуацията да се върне в старото си положение“, заяви говорител на външния министър, цитиран от държавните медии.\r\nГоворителят също е предупредил САЩ да не „провокират целенасочено“ Северна Корея като повдигат въпроси за човешките права в страната. Йонислав Дочев", "date": "2018.05.06", "title": "The Hill: Северна Корея твърди, че натискът на САЩ не е причина за ядреното разоръжаване"}
{"url": "http://www.focus-news.net/news/2018/05/06/2518874/emil-vrezhakov-regionalen-istoricheski-muzey-veliko-tarnovo-s-tsarkovna-sluzhba-hora-i-fakelno-shestvie-se-e-otbelyazval-boyniyat-praznik-na-18-ti-pehoten-etarski-polk-predi-nad-60-g.html", "text": "С църковна служба, народни хора и факелно шествие се е отбелязвал бойният празник на 18-ти пехотен Етърски полк преди повече от 60 години. Това каза в интервю за Радио „Фокус“ – Велико Търново Емил Врежаков, уредник в отдел “Нова история” в Регионален исторически музей – Велико Търново. Той припомни, че празникът се отбелязва от 1914 година. Той е бил определен със заповед на военния министър тогава. Чествал се е, както по време на Първата световна война, така и между двете войни.  \r\n„Той е започвал с църковна служба в чест на българското войнство и на храбрите войници, които са се сражавали за свободата на България. В парк „Марно поле“ е имало народни хора и тържества, в които са се включвали, не само военни от Търновския гарнизон и от полка в града, но и много граждани, семейства, близки хора на тези войници, които са били част от 18-ти Етърски полк. Кулминацията е била вечерта, когато е имало факелно шествие по централните улици на града. Шествието е било водено от кмета, от епархийските представители и от началника на гарнизона“, припомни Емил Врежаков. \r\nТой посочи, че празникът на Търновския гарнизон е възстановен през 2015 година, след 68-годишно прекъсване. Днес за бойната слава на 18-ти Етърски пехотен полк напомня и Арката на генералите, която се намира на входа на Старото военно училище във Велико Търново. Там е поставен паметен знак, изобразяващ бойното знаме на полка. Изписани са и имената на офицерите, загинали във войните за национално обединение. „Това са офицери, които са сражавали за обединението на България. Те са били част от 18-ти Етърски полк и са влизали в състава на 20-ти добруджански пехотен полк, който 1904 година е разположен във Велико Търново“, припомни Емил Врежаков.\r\nНадежда КРЪСТЕВА", "date": "2018.05.06", "title": "Емил Врежаков, Регионален исторически музей – Велико Търново: С църковна служба, хора и факелно шествие се е отбелязвал бойният празник на 18-ти пехотен Етърски полк преди над 60 г."}
{"url": "http://www.focus-news.net/news/2018/05/06/2518897/nimh-utre-nad-zapadnata-polovina-na-stranata-se-ochakvat-valezhi-pridruzheni-s-gramotevitsi.html", "text": "През следващото денонощие през страната ще премине студен атмосферен фронт и въздушната маса ще е неустойчива. Ще се развива купеста и купесто-дъждовна облачност, мощна в часовете след обяд и преди полунощ. На много места ще има краткотрайни и интензивни валежи, придружени с гръмотевични бури. Очакват се и градушки. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Красимир Стоев. \r\nНай-голяма вероятност за значителни по количество валежи има на места, главно в западната половина от страната. Ще духа слаб, в източните райони до умерен вятър от север-североизток. Минимални температури - между 12° и 17°, максимални - между 21° и 26°. Атмосферното налягане е и ще се задържи по-ниско от средното за май.    \r\nНад Черноморието ще се развива купеста и купесто-дъждовна облачност и на места ще има краткотрайни превалявания и гръмотевична дейност. Ще духа до умерен североизточен вятър. Максимални температури на въздуха: 21°-23°. Температурата на морската вода е 16°-18°. Вълнението на морето ще бъде 2-4 бала.\r\nНад планините ще се развива купесто-дъждовна облачност и на много места ще има краткотрайни и интензивни валежи, придружени с гръмотевични бури.  Вятърът ще бъде от североизток до умерен. Максимална температура на височина 1200 метра около 16°, на 2000 метра – около 9°.\r\nОт вторник до четвъртък въздушната маса над страната ще остане неустойчива. Ще се развива купесто-дъждовна облачност, мощна в следобедните часове и до полунощ. През повечето дни ще има краткотрайни валежи, придружени с гръмотевични бури. Очакват се и градушки. Най-голяма вероятност за по-интензивни и значителни по количество валежи има в четвъртък, на места, главно в Западна и Централна България. Временно затихване на явленията, в повечето райони, ще има след полунощ и в ранните сутрешни часове, когато и облачността временно ще се разкъсва. Вятърът ще се задържи предимно от североизток, слаб до умерен; във вторник за кратко ще бъде от северозапад. Преобладаващите максимални температури ще са между 20° и 25°, малко по-високи в сряда. Минималните ще са най-често между 10° и 15°.", "date": "2018.05.06", "title": "НИМХ: Утре над западната половина на страната се очакват валежи, придружени с гръмотевици"}
{"url": "http://www.focus-news.net/news/2018/05/06/2518894/sport-napoli-zavarshi-naravno-22-s-torino-kato-domakin.html", "text": "Наполи почти загуби шансовете си за спечелване на титла, след като завърши 2:2 като домакин с Торино в двубой от 36-я кръг на италианската „Серия А“.\r\nСлед този мач Наполи събира 85 точки и е на 6 точки зад първия в класирането Ювентус със само два мача оставащи до края. Отборът на Ювентус се нуждае от 1 точка в следващите си два двубоя, за да триумфира с шампионската титла.", "date": "2018.05.06", "title": "Спорт: Наполи завърши наравно 2:2 с Торино като домакин"}
{"url": "http://www.focus-news.net/news/2018/05/06/2518896/afp-srabski-grazhdanin-obvinen-v-genotsid-beshe-zaloven-v-rumaniya.html", "text": "Сръбски гражданин, издирван от Интерпол заради обвинения в геноцид, беше арестуван в град в Румъния близо до границата, обявиха от румънската полиция в неделя, предава AFP.\r\n50-годишният заподозрян, с име Стефан Б. „бива разследван за геноцид извършен между септември и декември 1991 година“, заявиха от граничната полиция в изявление.\r\nСпоред румънските медии, заподозреният е роден в Хърватия и е бивш член на паравоенна групировка, която се твърди, че е извършвала престъпления срещу етнически хърватски и унгарски цивилни. Йонислав Дочев", "date": "2018.05.06", "title": "AFP: Сръбски гражданин, обвинен в геноцид, беше заловен в Румъния"}
{"url": "http://www.focus-news.net/news/2018/05/06/2518898/hurriyet-redzhep-tayip-erdogan-obyavi-programata-si-za-predstoyashtite-izbori.html", "text": "Лидерът на управляващата Партия на справедливостта и развитието (ПСР) и президент на Турция Реджеп Тайип Ердоган, обяви своята програма за предстоящите президентски и парламентарни избори на 24 юни, обещавайки да засили „социалната справедливост“ във всяка сфера на живота, пише турският вестник Hurriyet.\r\n„Нашият приоритет ще бъде да установим институционалната структура на справедливост и по този начин да установим социална справедливост във всяка сфера на живота след 24 юни“, заяви той, обръщайки се към присъстващите на провинциалния конгрес на ПСР в Истанбул на 6 май.\r\n„В икономиката, обществените услуги, работния живот, политиката и всички други сфери, установяването на справедливост ще продължи да бъде главната цел на нашите политики“, заяви Ердоган.\r\n„С президентската система, приходите на населението ще се увеличат и това ще помогне за затварянето на дупката между бедни и богати“, допълни той.\r\n„Турция се превръща във важна сила в света. Турция ще бъде глобална и лидерска сила“, заяви турският президент.\r\nГоворейки пред хиляди последователи Реджеп Ердоган също заяви, че новата президентска система, към която Турция ще премине след изборите, ще даде нов тласък на икономиката.\r\nСистемата ще донесе и повече демокрация, според турския президент. Йонислав Дочев", "date": "2018.05.06", "title": "Hurriyet: Реджеп Тайип Ердоган обяви програмата си за предстоящите избори"}
{"url": "http://www.focus-news.net/news/2018/05/06/2518899/sport-atletiko-madrid-zagubi-s-02-ot-espanyol-kato-domakin.html", "text": "Атлетико Мадрид допусна загуба с 0:2 от гостуващия Еспаньол в двубой от 36-я кръг на испанската „Примера дивисион“. Загубата отваря възможност за Реал Мадрид да изпревари Атлетико Мадрид, тъй като Атлетико води само с 5 точки и 2 мача по-малко в класирането.", "date": "2018.05.06", "title": "Спорт: Атлетико Мадрид загуби с 0:2 от Еспаньол като домакин"}
{"url": "http://www.focus-news.net/news/2018/05/06/2518895/blagoevgrad-v-hram-sv-georgi-pobedonosets-v-s-cherniche-se-sahranyavat-moshti-na-sv-trifon-koeto-predizvikva-golyam-interes-za-turistite.html", "text": "В храм „Св. Георги Победоносец“ в село Черниче се съхраняват мощи на Св. Трифон, което предизвиква голям интерес за туристите. Това каза за Радио „Фокус“ – Пирин Георги Стефанов, кмет на симитлийското село. Той отбеляза, че църквата в евросело Черниче е сравнително нова, като е построена през 90-те години на XX век. „Интересно е, че храмът носи името именно на Св. Георги, но в него има мощи на Св. Трифон, а празникът на селото празнуваме на Св. Дух. Мощите на Св. Трифон пристигат в храма след като той вече е бил наречен на името на Св. Георги, но това ни дава възможност да бъдем по-атрактивни“, каза още Стефанов. Той добави, че по принцип  църквата се пълни главно по празниците в дни като Великден, Коледа и въобще когато хората имат повече почивни дни, а през останалото време също има хора, но местни.\r\nЛивия НИНОВА", "date": "2018.05.06", "title": "Благоевград: В храм „Св. Георги Победоносец“ в с. Черниче се съхраняват мощи на Св. Трифон, което предизвиква голям интерес за туристите"}
{"url": "http://www.focus-news.net/news/2018/05/06/2518922/shumen-s-bogata-praznichna-programa-shte-bade-otbelyazan-denyat-na-shumen-11-may.html", "text": "За поредна година с богата празнична програма от събития ще бъде отбелязан Денят на Шумен – 11-ти май. Това съобщиха от пресцентъра на Общината. Празникът ще започне в 09.30 часа с открит урок „Час по родолюбие“ и издигане на знамето на града във всички училища и детски градини, а след това по инициатива на МОН ще се извие българско хоро под мотото „Розите на България“. По същото време, в 09.30 часа, в зала „Проф. Венета Вичева“ започват дебати между отборите на четири училища, посветени на участието на младежите от Шумен в развитието на града. Тържественият ритуал по издигане на знамената на ЕС, България и Шумен пред сградата на общината ще започне в 10.30 часа. Половин час по-късно, в 11.00 в зала 363 на общината ще се състои тържествената сесия на Общинския съвет, на която ще бъдат връчени наградите за изкуство и култура. В същия час стартират и организираните прояви за Деня на Шумен. По бул. „Славянски“, между Руския паметник и пл. „Кристал“  в „Ателие на открито“ ще се представят школите на ЦПЛР – ОДК. Пред сградата на общината ще се проведе състезание по стрийт баскетбол. На откритата сцена на пл. „Освобождение“ ще започне празникът за децата на Шумен, където ще има забавления и анимация. Пак там, в 12.30 ще започнат изпълненията на студенти от специалността „Педагогика на обучението по музика“ на Шуменския университет. В 13.30 часа в ШУ „Еп. Константин  Преславски“ ще се проведе олимпиада по езикова култура за студенти и гимназисти. В парка между Община Шумен и Регионалната библиотека в 14.00 часа ще има уъркшоп по съвременни танци с участието на The Loud Dancers, Layout free run & parcour. В 16.15 часа в градинката пред паметника на ген. Мадатов ще има изпълнения на Градския духов оркестър „Михаил Биков“. Празничната програма, посветена на Деня на Шумен – 11 май, продължава с изложба на випуск 2018 на СУ „Сава Доброплодни“, която ще бъде подредена и представена в ХГ „Елена Карамихайлова“ от 17.30 часа. В 18.30 часа пред Драматично-кукления театър „Васил Друмев“ ще се състои официалното откриване на Международния фестивал „Друмеви театрални празници „Нова българска драма“. По същото време, в 18.30 часа, на откритата сцена на пл. „Освобождение“  ще започне празничният концерт на Поли Генова с участието на госпъл формация „Менора“, Танцувално студио „Електра“, The Loud Dancers, Layout free run & parcour и хип-хоп група „Емоушън“.", "date": "2018.05.06", "title": "Шумен: С богата празнична програма ще бъде отбелязан Денят на Шумен – 11 май"}
{"url": "http://www.focus-news.net/news/2018/05/06/2518901/stoyan-radichev-dizayner-mezhdu-700-i-1000-leva-e-tsenata-na-edna-visokokachestvena-abiturientska-roklya.html", "text": "Между 700 и 1000 лева е цената на една висококачествена абитуриентска рокля. Това каза за Радио „Фокус“ – Пловдив дизайнерът от Асеновград Стоян Радичев. По думите му, въпросът с цената е относителен, защото има  рокли както за 400-500 лева, така и за 50 000 лева. „Относително е и времето за изработване на една рокля. При нас всичко се шие на ръка и е много по-трудоемко. В крайна сметка, обаче, постигнатият ефект е в пъти по-добър“, коментира Радичев. Той сподели, че абитуриентите се вълнуват изключително много за предстоящите балове, тъй като мечтаят за този ден дълги години. „Прави ми впечатление, че отличниците не се вълнуват до такава степен от избора на рокля или костюм, както останалите. И те се вълнуват, но по голямо е вълнението у хората, които си мечтаят за този ден. Отличниците са наблегнали на уроците и това събитие минава по реда между всички останали, между уроците и кандидатстването“, каза дизайнерът.\r\nСтоян Радичев посочи, че абитуриентските рокли от Асеновград са предпочитани както в цяла България, така дори и в чужбина. „Търси се успешно съчетание между качество и цена“, коментира той. Радичев пожела успех в бъдещите начинания на абитуриентите и всеки от тях да бъде приет там, където най-много иска да продължи образованието си.\r\nТони МИХАЙЛОВ", "date": "2018.05.06", "title": "Стоян Радичев, дизайнер: Между 700 и 1000 лева е цената на една висококачествена абитуриентска рокля"}
{"url": "http://www.focus-news.net/news/2018/05/06/2518902/the-japan-times-severna-koreya-predupredi-che-yaponiya-tryabva-da-se-adaptira-za-da-se-prisaedini-kam-diplomaticheskata-nadprevara.html", "text": "Япония трябва да промени тона си и да предприеме нов подход към Северна Корея, ако наистина желае да участва в дипломатическата надпревара в динамично развиващите се отношения на Корейския полуостров, заяви държавният орган на комунистическата партия на Северна Корея „Rodong Sinmun“, пише The Japan Times.\r\n„Това, което Япония трябва да запомни е, че никога няма да се измъкне от съдбата на оставения встрани човек, ако продължава да се държи отвратително, повтаряйки изтърканите клишета за „санкции“ и „натиск““, заяви държавният орган.\r\nОт Северна Корея заявиха още, че правителството на Япония е прибягнало до „хвалби към американския господар, съседните големи сили и дори южнокорейските власти, но никога няма да стъпи на свещената земя на Северна Корея, докато не поправи отношението си и лошите си навици.“ Йонислав Дочев", "date": "2018.05.06", "title": "The Japan Times: Северна Корея предупреди, че Япония трябва да се адаптира, за да се присъедини към дипломатическата надпревара"}
{"url": "http://www.focus-news.net/news/2018/05/06/2518923/redzhep-tayip-erdogan-sarbiya-e-klyuchova-strana-za-stabilnostta-na-balkanite.html", "text": "Сърбия е ключова страна за стабилността на Балканите, заявява турският президент Реджеп Тайип Ердоган на турско-сръбския бизнес форум в Истанбул, предава Anadolu Agency.\r\nВ речта си пред участниците във форума Ердоган казва: „Сърбия е приятелска страна за нас, ключова страна за мира и стабилността на Балканите“.\r\nСъщо така той посочва, че двустранният търговски обмен е надхвърлил 1 милиард щатски долара, като целта е да бъде удвоен в кратки срокове и отбелязва, че туризмът е един от секторите, в който и двете страни могат да развият отношенията си .\r\nСръбският президент Александър Вучич, който е на двудневно посещение в Турция заявява от своя страна: \r\n„Каня турските бизнесмени в моята страна, Като президент на Сърбия моята врата е отворена за всички, които искат да инвестират в Сърбия“ Юлиян Марков.", "date": "2018.05.06", "title": "Реджеп Тайип Ердоган: Сърбия е ключова страна за стабилността на Балканите"}
{"url": "http://www.focus-news.net/news/2018/05/06/2518886/krasimir-uzunov-prezident-na-agentsiya-i-radio-fokus-kogato-poobikolish-boyni-poleta-stapish-na-prodaneni-grobove-i-minesh-prez-okopi-ne-mozhe-da-se-pishe-ravnodushno.html", "text": "Когато пообиколиш повече бойни полета и стъпиш на продънени гробове, минеш през окопи, които стоят и до момента, сложиш цигара на гроб на поручик, роден 1896 г. и убит на Червена стена през 1917 г. и видиш, че тя изгаря за 1 минута, без да има вятър за военната история не може да се пише равнодушно. Това каза президентът на Агенция и Радио „Фокус“ Красимир Узунов в предаването „Операция история“ по „България он еър“ по повод 6 май- Деня на храбростта и празник на Българската армия. Попитан кое го мотивира да пише така страстно за военната история той заяви: „Не може да се разказва една история и да не е емоционално, тогава е нареждане на факти“. „Започнах да правя втори том на „Каймакъ- Чаланъ“, който е почти готов. Ако бях написал „Каймакъ-Чаланъ“ сухо, по останалите сводки и доклади, не е интересно“, посочи той. „В книгата има всичко, и отказ на роти да се бият горе на върха“, коментира Красимир Узунов. „32 км. е трябвало да качват на ръка или на магаре снарядите по две пътеки- дясната за 56-ти полк, мобилизиран в Казанлък, а лявата за 11 Пехотен Сливенски полк“, посочи той. „Съотношението в артилерия е било 25:1, дивизия и половина сърби, цялата Дринска, половината Дунавска. Много е интересно, че французите като пристигат на полисражението преминават веднага под командването на сръбските командири“, обясни Красимир Узунов. „На 6 май винаги започваме програмата на Радио „Фокус“ със „Шуми Марица“. Намерихме гайдара на Валя Балканска и го помолихме да го изсвири. Той каза: „Не знам дали го свирят на шопка или на каба гайда“. Близо са и Родопите, и Шоплука. Казах му: „Какво предлагаш?“. Той отговори: „Да го изсвиря и на двете, пък вие си го обработвайте“. Питам го накрая: „Какво дължим за записа“. А той: „Дължим го на Господ““, каза още той.", "date": "2018.05.06", "title": "Красимир Узунов, президент на Агенция и Радио „Фокус“: Когато пообиколиш бойни полета, стъпиш на продънени гробове и минеш през окопи- не може да се пише равнодушно"}
{"url": "http://www.focus-news.net/news/2018/05/06/2518904/sputnik-glasuvaneto-v-livan-priklyuchi.html", "text": "Гласуването в парламентарните избори в Ливан приключи, освен за хората още чакащи в избирателните секции, предава Sputnik.\r\nГражданите на Ливан дадоха своите гласове за пръв път от 2009 година, след като настоящият парламент удължаваше мандата си три пъти, обосновавайки се с политическата нестабилност в страната.\r\nНад 3.6 милиона граждани навършили 21 години бяха включени в избирателните списъци. Близо 976 кандидата се борят за 128 места, включително и рекорден брой жени – 111. Йонислав Дочев", "date": "2018.05.06", "title": "Sputnik: Гласуването в Ливан приключи"}
{"url": "http://www.focus-news.net/news/2018/05/06/2518900/emiliya-kozhuharova-hrabrost-zhertvogotovnost-nepokolebimost-tova-sa-samo-chast-ot-dobrodetelite-koito-zapazvat-zhiv-spomena-polk-stefan-iliev.html", "text": "Храброст, жертвоготовност, непоколебимост и бащинска закрила към бойци, съмишленици и сънародници са само част от добродетелите, които запазват жив спомена за легендарния полковник Стефан Илиев, командир на 15 пехотен Ломски полк по време на Първата Световна война. Това каза за Радио \"Фокус\" неговата правнучка Емилия Кожухарова по повод 6-ти май - Деня на Храбростта и  празник на Българската армия. За последната героична битка на полковника на Червената Стена край Битоля, днешна Македония, тя разказа: \"Пехотата на французите прави пробив и е било изключително важно да се спре напредването им, за да не могат да разширят настъплението. Те заемат височина, която по-късно е наречена височина \"полковник Илиев\", тъй като по-късно там той загива. С личния си пример полковникът мотивира войниците си. Не се поколебава и за миг дори да застане начело на контраатаката. Напълно съзнателно застава пред войниците и ръководейки ги спират атаката на французите. След като е бил три пъти ранен за жалост на път, към превързочния пункт до него избухва снаряд, който прави неговата четвърта рана, която се оказва смъртоносна.\" Емилия Кожухарова, разказа още, че увереността и решителността на полковник Стефан Илиев му помагат да вземе решения и да предприеме ходове, с които да изпълни поставените задачи и да бъдат спечелени най- големите битки под негово ръководство в Първата световна война.", "date": "2018.05.06", "title": "Емилия Кожухарова: Храброст, жертвоготовност, непоколебимост - това са само част от добродетелите, които запазват жив спомена полк. Стефан Илиев"}
{"url": "http://www.focus-news.net/news/2018/05/06/2518924/moskovskiy-komsomolets-sasht-ne-razreshavat-na-ukrayna-da-izpolzvat-raketnite-kompleksi-javelin-v-donbas.html", "text": "Заместник министъра по въпросите на временно окупираните територии и вътрешно преселилите се лица Георгий Тука е обяснил защо американските ракетни комплекси Javelin не са разположени по линията на съприкосновение в Донбас, предава \"Московский комсомолец\".\r\nПо думите на Тука в дадения момент има известни ограничения от страна на САЩ за използването на тези ракетни комплекси:\r\n„Условието е да не се използват тези комплекси непосредствено на линията на съприкосновение“, като заместник министърът обявява, че тази забрана може да бъде отменена във всеки момент. Юлиян Марков", "date": "2018.05.06", "title": "\"Московский комсомолец\": САЩ не разрешават на Украйна да използват ракетните комплекси Javelin в Донбас"}
{"url": "http://www.focus-news.net/news/2018/05/06/2518926/sport-rusiya-pobedi-kategorichno-avstriya-na-svetovno-parvenstvo-po-hokey.html", "text": "Русия победи категорично  Австрия  със 7:0 на световното първенство по хокей в Копенхаген. Други мачове, които се играха днес, завършиха при следните резултати:\r\nКанада – Южна Корея 10:0\r\nГермания – Норвегия  4:5 след дузпи\r\nШвеция – Чешка република 3:2", "date": "2018.05.06", "title": "Спорт: Русия победи категорично  Австрия на Световно първенство по хокей"}
{"url": "http://www.focus-news.net/news/2018/05/06/2518868/afp-turtsiya-se-zareche-da-startira-novi-transgranichni-voenni-operatsii.html", "text": "Президентът на Турция Реджеп Тайип Ердоган заяви, че Турция ще стартира трансгранични офанзиви като предходните военни операции в Сирия, съобщава AFP.\r\n„Турция ще стартира допълнителни офанзиви като операции „Ефратски щит“ и „Маслинова клонка“, за да разчисти границата си от терористични организации“, обяви Ердоган.\r\nТурският президент е в Истанбул, където изнася реч пред симпатизанти, в която обявява своята „нова ера“ за след президентските избори на 24 юни. Йонислав Дочев", "date": "2018.05.06", "title": "AFP: Турция се зарече да стартира нови трансгранични военни операции"}
{"url": "http://www.focus-news.net/news/2018/05/06/2518891/otets-georgi-hram-sv-georgi-petrich-hramat-postavya-svoeto-nachalo-prez-parvite-godini-na-xx-vek.html", "text": "Храм „Св. Георги“ в кв. Дълбошница, град Петрич поставя своето начало  през първите години на XX век. Това каза за Радио „Фокус“ – Пирин Отец Георги, свещеник в храма.  По думите му източно от храма има останки от средновековен манастир, който е опожарен през XII век. Той се е казвал „Възнесение Господне“ или „Свети Спас“. „Откакто манастира преустановява своето съществувание, местните хора правят един малък навес, на сегашното място където е храма „Свети Георги““, коментира той. Той допълни, че от местното население е останало едно вековно дърво – бряст, в близост до него има и изворче, което се смята от населението, че е със светена вода. „При манастира, който е изгорял и до сега съществува аязмото или жълтата вода, която била много люта и лекувала много болести, между които и туберкулоза“, отбеляза той.  По думите на отеца и днес има хора, които идват специално за да си налеят от тази вода, за да излекуват от различни болести. „Храм „Свети Георги“ има няколко етапа на развитие. В началото на века имало малък навес, които бил построен от доброволчески труд на бежанците идващи от Северна Гърция, част от които се настанили в кварталите „Дълбошница“ и други квартали“, каза още той. Отец Георги  обясни, че придошлите бежанци поели инициативата този малък навес  да бъде преустановено в църква. Те създали църковно настоятелство от десет човека, които трябвало да решат името на църквата. „Водели се доста дебати по темата, тъй като едните иска тя да носи името Сети Георги, а другите – „Свети Архангел Михаил“, защото източно от църквата бил некропола на квартал „Дълбошница““, коментира той. По думите му било взето решение от по-голяма част от настоятелите църквата да носи името на светеца „Свети Георги“, за да донесе той победа на този град. Той каза още, че този храм е бил осветен през 1925 година от покойния митрополит Макарий. „Този храм съществува до 1967 година, когато председателят на църковното настоятелство поема инициатива да се направи и уголеми храма или около стените на малкия храм да се изграждат вече нови стени на новия храм, който е със сегашните размери“, подчерта Отец Георги.", "date": "2018.05.06", "title": "Отец Георги, Храм „Св. Георги“ – Петрич: Храмът поставя своето начало през първите години на XX век"}
{"url": "http://www.focus-news.net/news/2018/05/06/2518927/nova-makedoniya-loshoto-vreme-predizvika-navodneniya-okolo-skopie.html", "text": "Лошото време предизвика наводнения около Скопие, пише вестник Нова Македония.\r\nПротивопожарните екипи са повикани заради интензивни валежи и наводнения на някои къщи в скопските села Црешево и Стайковци. Бурята и проливните дъждове са затруднили движението и са довели до спиране на електричеството в отделни части на македонската столица. Според метеоролозите по-интензивни валежи се очакват в западната част на страната, като са възможни и градушки. \r\nВ следващите дни променливото време ще продължи, като се очакват валежи , като утре ще има условия те да са по-интензивни. Юлиян Марков", "date": "2018.05.06", "title": "Нова Македония: Лошото време предизвика наводнения около Скопие"}
{"url": "http://www.focus-news.net/news/2018/05/06/2518928/afp-v-tunis-se-provedoha-mestni-izbori.html", "text": "В Тунис се проведоха местни избори, предава AFP.\r\nТова са първите свободни местни избори в страната след Арабската пролет през 2011, която започна именно тук. Изборите се разглеждат като поредния крайъгълен камък по пътя на демокрацията в северноафриканската страна, която дойде след десетилетия на диктатура.\r\nСтраната продължава да се бори с икономическите си проблеми, политическата нестабилност и проблемите със сигурността и наблюдателите очакват ниска избирателна активност.\r\nПрезидентът Бей Саид Есебси  и Рашед Гануши, лидер на ислямисткото движение Енадха призоваха тунизийците да отидат пред урните.\r\nСлед свалянето на диктатора Бен Али през 2011 година в страната се проведоха президентски и парламентарни избори, но местните бяха отлагани четири пъти заради  административни, логистични и политически проблеми. Юлиян Марков", "date": "2018.05.06", "title": "AFP: В Тунис се проведоха местни избори"}
{"url": "http://www.focus-news.net/news/2018/05/06/2518925/kommersant-frantsiya-veche-ne-nastoyava-za-otteglyaneto-na-bashar-asad.html", "text": "Посланикът на Франция в Руската федерация Силви Берман заявява, че Франция вече не настоява за оттеглянето на  сирийския президент Башар Асад от власт в интервю пред руския вестник Коммерсант.\r\nНа въпрос на вестника какви цели иска да постигне Франция в Сирия, посланикът отговаря:\r\n„Преди всичко борбата с тероризма – и тук сме солидарни с Русия. Първите удари на Франция бяха по Ракка – по така наречената „Ислямска държава“, с чието участие бяха организирани терористични актове по отношение на френски граждани – в това число в концертната зала „Батаклан“ в Париж през ноември 2015 година. Вторият въпрос са бежанците. Ние бихме предпочели сирийците да могат да останат в своята страна, а за това е нужно политическо решение…Ние няма да решаваме от името на сирийския народ, но за безусловното оттегляне на Башар Асад от властта вече не става дума. Идеята, която беше формулирана на Конгреса за сирийски национален диалог в Сочи и която беше одобрена от специалния представител за Сирия (Стефан де Мистура – бел. ред.) предполага формирането на конституционен комитет, който да се заеме с разработка на нова конституция. Но на мен ми се струва, че за сега сирийският режим не се занимава с това“. Юлиян Марков", "date": "2018.05.06", "title": "Коммерсант: Франция вече не настоява за оттеглянето на Башар Асад"}
{"url": "http://www.focus-news.net/news/2018/05/06/2518929/politolog-s-izbiraneto-na-nikol-pashinyan-za-premier-politicheskata-kriza-nyama-da-priklyuchi.html", "text": "С избирането на Никол Пашинян за премиер политическата криза няма да приключи, смята политологът Грант Мелик-Шахназарян, цитиран от TACC.\r\n„С избирането на Пашинян за премиер на Армения няма да се преодолее кризата в Армения. По всяка вероятност надежда за стабилизация на ситуацията може да се появи само след предсрочните парламентарни избори, по чиито резултати може да се прецени раелната тежест на политическите партии в страната“, заявява политологът.\r\n„От една страна е очевидно, че лидерът на опозицията Пашинян ще успее да консолидира широки обществени слоеве и ще успее да свали от власт управляващата Републиканска партия, а от друга страна проблемите възникват у самия него. Той ще е принуден да сътрудничи с политически партии и лидери, чиито авторитет е меко казано нееднозначен и с такъв отбор на Пашинян ще му е трудно да победи на парламентарните избори', продължава Мелик-Шахназарян. Юлиян Марков", "date": "2018.05.06", "title": "Политолог: С избирането на Никол Пашинян за премиер политическата криза няма да приключи"}
