{"url": "http://www.focus-news.net/news/2019/06/08/2667939/yeni-safak-sasht-prizova-turtsiya-da-razreshat-sashtestvuvashtite-problemi.html", "text": "Министърът на отбраната на САЩ в събота изпрати писмо на турския си колега Хулуси Акар относно съществуващите проблеми между двете страни в сферите на отбраната и сигурността, пише електронното издание на турския ежедневник  Yeni Safak . \r\nСъгласно информацията от турското военно ведомство, изпълняващият длъжността началник на Пентагона Патрик Шанахан изрази очакванията си, че ще бъде намерено решение на текущите въпроси между Анкара и Вашингтон в рамките на стратегическото партньорство между държавите, което ще допринесе за продължаване на всеобхватното сътрудничество в сигурността. \r\nВ писмото беше посочено и значението на продължаващите преговори между двете страни. \r\nПревод и редакция:", "date": "2019.06.08", "title": "Yeni Safak: САЩ призова Турция да разрешат съществуващите проблеми"}
{"url": "http://www.focus-news.net/news/2019/06/08/2667921/faz-reytingat-na-sayuza-hdshss-padna-do-istoricheski-niski-niva-zeleni-progresirat-s-tri-protsenta.html", "text": "Близо две седмици след изборите за Европейски парламент \"Зелени\" остават първа политическа сила в Германия, докато рейтингът на партиите от Съюза (ХДС/ХСС) падна до исторически ниски нива. Това показва проучване за телевизионните канали RTL и N-tv, съобщава  Die Frankfurter Allgemeine Zeitung . \r\nСъюзът (ХДС/ХСС) събира 24% (-2%). ГСДП остава без промяна - 12%, колкото има и \"Алтернатива за Германия\". Следват \"Левица\" и СвДП с осем процента. \"Зелени\" разчитат на 27% от избирателите в Германия, с три процента повече спрямо предходната седмица.   \r\nПревод и редакция:", "date": "2019.06.08", "title": "FAZ: Рейтингът на Съюза (ХДС/ХСС) падна до исторически ниски нива, \"Зелени\" прогресират с три процента"}
{"url": "http://www.focus-news.net/news/2019/06/08/2667922/pazardzhik-natsionalen-vazpomenatelen-zemedelski-sabor-po-povod-96-godini-ot-gibelta-na-aleksandar-stamboliyski-shte-se-provede-na-9-yuni-v-mestnostta-yanini-gramadi.html", "text": "На 9 юни ще се проведе национален възпоменателен земеделски събор по повод 96 години от гибелта на земеделския лидер, политик и държавник Александър Стамболийски,  министър-председател на България в периода 1920-1923 година, съобщиха за  Радио „Фокус“ – Пазарджик  организаторите на събора. Началото е в 10:30 часа в местността „Янини грамади“ над село Славовица. Земеделци от цялата страна, симпатизанти и приятели на Земеделския съюз ще се съберат да почетат живота и делото на държавника и водача на земеделското движение в България. Гости на събитието ще бъдат  Мария Габриел – Еврокомисар по цифрова икономика и цифрово общество, Емил Христов – заместник-председател на ХLIV Народно събрание, лидери на партии, синдикати и браншови организации.", "date": "2019.06.08", "title": "Пазарджик: Национален възпоменателен земеделски събор по повод 96 години от гибелта на Александър Стамболийски ще се проведе на 9 юни в местността „Янини грамади“"}
{"url": "http://www.focus-news.net/news/2019/06/08/2667920/plovdiv-uvelichava-se-broyat-na-bolnite-ot-varitsela-v-oblastta.html", "text": "Увеличава се броят на болните от варицела в Пловдивска област. Това сочи справка на  Радио „Фокус“ – Пловдив  на сайта на Регионалната здравна инспекция. Регистрираните случаи на варицела са 58 срещу 35 през предходния отчетен период. 43 от засегнатите са на територията на град Пловдив. \r\nДанните на Регионалната здравна инспекция сочат още, че се отчита леко увеличение и при броя на болните от скарлатина – 5 срещу 4 случая. Двама са засегнатите от вирусен хепатит. Броят на болните от чревни инфекции в Пловдивска област остава почти без промяна – 40 срещу 42 случая през предходния отчетен период.", "date": "2019.06.08", "title": "Пловдив: Увеличава се броят на болните от варицела в областта"}
{"url": "http://www.focus-news.net/news/2019/06/08/2667917/mkd-makedoniya-data-za-pregovorite-ili-prez-lyatoto-ili-prez-esenta-a-za-mandata-na-pravitelstvoto-shte-se-razgovarya-sled-sreshtata-merkel-zaev.html", "text": "Македония със сигурност ще получи дата за започване на преговори за присъединяване към Европейския съюз, въпросът е само дали тя ще обявена през лятото или есента, заяви вицепремиерът по европейските въпроси Буяр Османи, като освен това предупреди, че големите очаквания носят и големи разочарования, предава скопското електронно издание „МКД“. \r\nОтносно обявлението на министър-председателя Зоран Заев, че правителството ще си подаде оставка, ако не получи дата за преговори с Брюксел, Османи заяви, че ще коментира въпроса след срещата между германския канцлер Ангела Меркел и македонския премиер. \r\nПо-рано през тази седмица Заев на няколко пъти каза, че ще върне мандата на правителството, ако Скопие не започне преговори с ЕС. \r\nПревод и редакция:", "date": "2019.06.08", "title": "„МКД“ (Македония): Дата за преговорите или през лятото, или през есента, а за мандата на правителството ще се разговаря след срещата Меркел-Заев"}
{"url": "http://www.focus-news.net/news/2019/06/08/2667919/politika-sarbiya-cherna-gora-shte-raboti-za-vazobnovyavane-na-avtokefaliyata-na-neynata-tsarkva.html", "text": "Президентът на Черна гора и лидер на Демократическата партия на социалистите (ДПС) Мило Джуканович заяви в събота, че „възобновяването на черногорската автокефална църква би било важна крачка към поправянето на историческата несправедливост“, предава електронното издание на белградския ежедневник „Политика“. \r\nпо Той добави, че ще бъде много посветен на работата по този въпрос, независимо дали това харесва на някого или не“ и направи оценка, че Сръбската православна църква в Черна гора запазва инфраструктурата на идеята за „Велика Сърбия“, предава РТЦГ. \r\n„Днес Сръбската православна църква се опитва по всякакъв начин, чрез различни форми, да възпрепятства европейските желания и европейските амбиции на съвременното черногорско общество и желае по този начин да запази своя религиозен монопол в Черна гора и да възпрепятства установяването на правова държава. Тя продължава да настоява да използва онова, което не й принадлежи според правната система на Черна гора“, заяви Джуканович на общинската избирателна конференция на ДПС в Никшич, предаде Танюг. \r\nПревод и редакция:", "date": "2019.06.08", "title": "„Политика“ (Сърбия): Черна гора ще работи за възобновяване на автокефалията на нейната църква"}
{"url": "http://www.focus-news.net/news/2019/06/08/2667927/plovdiv-zapochna-izgrazhdaneto-na-nov-parking-za-50-avtomobila-v-rayon-zapaden.html", "text": "Започна изграждането на нов паркинг за 50 автомобила в район „Западен“. Това съобщиха за  Радио „Фокус“ – Пловдив  от районната администрация. Паркингът е между двата високи блока на улица „Ружа“ и с него ще се облекчи паркирането в тази част на района. На това място преди е имало преместваеми гаражи, като след тяхното премахване се отваря място за повече автомобили. Това е поредната стъпка към облагородяване на тази част от района. През последните месеци двата големи блока бяха санирани по Националната програма за енергийна ефективност и сега са с изцяло нов облик. От другата страна на парк „Ружа“ пък се изгражда още един паркинг. Той ще е за 20 автомобила и ще е на мястото на трите отдавна необитаеми ромски къщи срещу общежитията на Медицински университет-Пловдив. \r\nТони МИХАЙЛОВ", "date": "2019.06.08", "title": "Пловдив: Започна изграждането на нов паркинг за 50 автомобила в район „Западен“"}
{"url": "http://www.focus-news.net/news/2019/06/08/2667924/sliven-dvama-sa-zaginali-pri-katastrofa-v-mestnostta-ablanovo.html", "text": "Двама са загинали при катастрофа в местността Абланово. Това съобщиха за  Агенция „Фокус“  от  ОДМВР- Сливен . Инцидентът е регистриран към 17.00 часа. Инцидентът е бил тежък. По първоначална информация автомобилът е самокатастрофирал. Работата по случая продължава. \r\nИрина ИВАНОВА", "date": "2019.06.08", "title": "Сливен: Двама са загинали при катастрофа в местността Абланово"}
{"url": "http://www.focus-news.net/news/2019/06/08/2667931/kathimerini-v-skopie-sa-uvereni-che-smyanata-na-vlastta-v-gartsiya-nyama-da-povliyae-na-prespanskoto-sporazumenie.html", "text": "Представители на Северна Македония изглеждат уверени, че смяната на властта в Гърция, предизвикана от поражението на СИРИЗА на европейските избори, няма да окаже прекалено голямо влияние върху Преспанското споразумение, с изключение на някои неуспехи по техническите аспекти на сделката, пише електронното издание на атинския ежедневник  Kathimerini . \r\n\"Можем да очакваме някои двустранни разногласия и пречки, но не мисля, че нашият южен съсед [Гърция] ще се държи по краен начин, който да навреди на процеса\", заяви бившият посланик на страната в НАТО Нано Рузин. \r\nСпоред доклад в проправителствения вестник \"Слободен Печат\", промяната в ръководството на Гърция няма да повлияе на споразумението за името, но все още може да повлияе на преговорите по въпросите за историята и търговските марки, в които Северна Македония може да бъде принудена да направи отстъпки. \r\nВ изявление за изданието отговарящият в опозиционната \"Нова Демокрация\" за външната политика Йоргос Кумуцакос подчерта, че ако състави правителство, консервативната партия ще направи всичко по силите си, за да \"намали негативните последици от сделката\", която той определи като \"вредна\". \r\nКумуцакос добави, че Гърция запазва правото си на вето по отношение на пълноправното членство на Северна Македония в Европейския съюз. Тереза Герова", "date": "2019.06.08", "title": "Kathimerini: В Скопие са уверени, че смяната на властта в Гърция няма да повлияе на Преспанското споразумение"}
{"url": "http://www.focus-news.net/news/2019/06/08/2667926/sport-rusiya-postigna-nay-golyamata-pobeda-v-istoriyata-si.html", "text": "Националният отбор на Русия постигна най-голямата победа в историята си срещу Сан Марино с резултат 9:0 в домакински мач от квалификациите за Европейското първенство през 2020 година. На срещата, която се проведе на стадион „Мордовия Арена“ в Саранск присъстваха повече от 42 хиляди зрители, което е рекордна посещамост за съоръжението. 4 голя за победата отбеляза Артьом Дзюба, 2 добави Фьодор Смолов, по един вкараха Фьодор Кудряшов и Антон Миранчук, а защитникът на Сан Марино Микеле Чеволи си отбеляза автогол.", "date": "2019.06.08", "title": "Спорт: Русия постигна най-голямата победа в историята си"}
{"url": "http://www.focus-news.net/news/2019/06/08/2667928/tass-v-litva-zapochnaha-ucheniya-na-nato-s-chetiri-hilyadi-voennosluzheshti-ot-10-strani.html", "text": "Мащабни военни учения с участието на около четири хиляди войници от 10 страни-членки на НАТО и над хиляда единици техника се провеждат на територията на Литва, предава  TACC , като се позовава на информация от командването на армията на балтийската страна. \r\n\"Целта на ученията, които включват части от литовските въоръжени сили, както и персонал и оборудване на съюзниците в НАТО, е интегрирането на всички тези сили и средства в единна бойна система, способна ефективно да планира и изпълнява бойни задачи\", се казва в официалното съобщение за ученията.  \r\nВ най-големите маневри за Литва тази година, освен нейни военни, участват войници от Белгия, Великобритания, Германия, Дания, Нидерландия, Норвегия, Полша, САЩ, Чешка република и Естония. Някои от тях са част от съвместния батальон на НАТО, разположен в Литва. \r\nУченията ще се проведат на тренировъчния терен на литовската армия близо до град Пабраде (Източна Литва, близо до границата с Беларус) и на тренировъчния терен на Гайжюнай (централната част на страната). Маневрите ще продължат две седмици. \r\nЛитва вече е изпратила покани за наблюдение на ученията на Беларус, Русия, Финландия и Швеция. Тереза Герова", "date": "2019.06.08", "title": "ТАСС: В Литва започнаха учения на НАТО с четири хиляди военнослужещи от 10 страни"}
{"url": "http://www.focus-news.net/news/2019/06/08/2667930/plovdiv-natsionalna-konferentsiya-uchilishte-v-oblaka-shte-se-provede-na-11-i-12-yuni.html", "text": "Национална конференция „Училище в облака” ще се проведе в града на 11 и 12 юни. Това съобщиха за  Радио „Фокус“ – Пловдив  от Общината. Училища от цялата страна ще споделят опит, как дигитализират своите административни процеси, как премахват хартията от класните стаи и как всеки ученик и учител учи със своето електронно устройство, навсякъде и по всяко време. Над 150 участници от цялата страна ще обменят опит и ще споделят своите технологични иновации на най-високо ниво. За пръв път в рамките на едно събитие път ще се демонстрират практики на класове, в които всеки ученик има свои Chromebook, класни стаи в облака, виртуална и добавена реалност за училища. \r\nВъв всеки български регион има училища в облака, като училищата в Пловдив са над 60, а в страната общо над 200. България е регионален лидер с над 300 сертифицирани учители по програмите за дигитални умения на Google. Новата учебна година в 10 училища ще започне по модела 1:1, където всеки ученик има своя лаптоп-chromebook и сигурен електронен профил, като през тях се осигурява мигновен достъп до всички учебни ресурси, домашни работи и проекти, в които ученикът участва. Езикова гимназия ”Иван Вазов” в Пловдив вече половин година работи по този модел, а през април министърът на образованието Красимир Вълчев посети училището и прояви интерес към модела. \r\nСпециален гост-лектор в конференцията ще бъде Дийн Стоукс, мениджър за Европа, Близък Изток и Африка (регион включващ 116 държави с над 2 милиарда души население), като ще представи опита на Google и техни партньори в дигиталната трансформация на образователите системи на Швеция, Финландия, Великобритания, Холандия и други. \r\nДруги гост-лектори са Стефан Стоянов, заместник-кмет на Община Пловдив, архитектите Вилотека Славова и Мария Стайнова, носители на награди за дизайн на образователна среда в Български училища и Александър Ангелов, първият Google сертифициран иноватор в България и член на комисията за иновативни училища към Министерство на образованието. \r\nКонференцията ще започне точно в 11.00 часа на 11 юни в зала №2 на кино Арена, Мол “Марково тепе” и продължава на 12 юни в Дома на културата „Борис Христов“.", "date": "2019.06.08", "title": "Пловдив: Национална конференция „Училище в облака” ще се проведе на 11 и 12 юни"}
{"url": "http://www.focus-news.net/news/2019/06/08/2667823/sofiya-vremenno-dvizhenieto-se-ogranichava-v-dvete-posoki-po-pat-ii-82-kostenets-dolna-banya-poradi-patnotransportno-proizshestvie.html", "text": "Временно движението се ограничава в двете посоки по път II-82 Костенец - Долна баня поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да използват за обходен маршрут пътя Костенец - Пчелин - Долна Баня и обратно.", "date": "2019.06.08", "title": "София: Временно движението се ограничава в двете посоки по път II-82 Костенец - Долна баня поради пътнотранспортно произшествие"}
{"url": "http://www.focus-news.net/news/2019/06/08/2667824/blagoevgrad-balgarskiyat-cherven-krast-organizira-demonstratsiya-za-deystviya-pri-navodnenie-v-rayona-na-grad-kresna.html", "text": "Българският червен кръст организира демонстрация на екипите на БЧК за действия при наводнения, която ще се проведе на 9 юни 2018 г. в района на Кресна. Това съобщиха от пресцентъра на  БЧК . Ще бъде разиграно спасяване в бързо течащи води, работа със спасителни въжета и преминаване на река, действия по издирване и оказване на помощ на пострадало население. \r\nДемонстрацията е в рамките на тренировъчен курс в периода от 6 до 10 юни 2019 г. на територията на гр. Кресна с членове на доброволните екипи на БЧК за действие при наводнения от цялата страна и е част от проявите в рамките на “ Седмица на водното спасяване “ 2019.  \r\nКурсът се  провежда по поречието на река Струма на територията на Кресненското дефиле при полеви условия. В него участват доброволци от областните организации на БЧК - членове на звената за действия при наводнения, както и експерти от дирекциите „Мениджмънт на бедствията” и „Водноспасителна служба”. \r\nСборен пункт за гостите на демонстрациите е в 10.00 часа на 9 юни 2019 г. пред хотел „Бриони“ в гр. Кресна. За контакт на място: GSM 0889606605 - Ясен Сливенски - директор на дирекция „Мениджмънт на бедствията“ при БЧК.", "date": "2019.06.08", "title": "Благоевград: Българският червен кръст организира демонстрация за действия при наводнение в района на град Кресна"}
{"url": "http://www.focus-news.net/news/2019/06/08/2667783/kyustendil-v-grada-prodalzhava-nauchnata-konferentsiya-kyustendilski-cheteniya.html", "text": "В града продължава научната конференция „Кюстендилски четения”. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. Програмата започва в 9.00 часа. В нея са включени различни доклади и научни съобщения. Сред тях е това на магистър Димитрина Павлова от кюстендилския музей на тема „Градът и войната – антични и средновековни пръстени за стрелба с лък”. Докторант Явор Митов ще представи темата за преименуването на Велики Преслав от император Йоан I Цимисхий в светлината на сфрагистичните паметници. В следобедните часове ще започне и панелът за „Градът в историята. От Средновековие към Ново време”. \r\nВенцеслав ИЛЧЕВ", "date": "2019.06.08", "title": "Кюстендил: В града продължава научната конференция „Кюстендилски четения”"}
{"url": "http://www.focus-news.net/news/2019/06/08/2667733/predstoyashti-sabitiya-v-stranata-za-8-yuni-agentsiya-fokus.html", "text": "*** \r\nОт 10.50 часа пред монумент „Камбаните“ вицепрезидентът Илияна Йотова ще присъства на честванията на 40-ия юбилей на Международната детска асамблея „Знаме на мира“. \r\n*** \r\nОт 9.00 часа в Софийския университет „Св. Климент Охридски“ ще се проведе изпит по български език и литература. От 14.00 часа са изпитите по биология, физика и италиански език. \r\n*** \r\nОт 10.00 часа в градинката зад Националната библиотека ще се проведе фестивалът „Mish Mash Fest“. \r\n*** \r\nОт 10.00 до 22.00 часа между ул. “Цар Симеон” и ул. “Св. Св. Кирил и Методий”, “Бакхус” и „Пазари Възраждане“ ЕАД ще се проведе StrEAT Fest.  \r\n*** \r\nОт 11.00 часа на ВИП терминала на летище София ще се проведе пресконференция по случай премиерата на новото шоу на Филип Киркоров в България. \r\n*** \r\nОт 14.00 до 17.00 часа в зала „Проф. Марин Дринов“ на БАН (ул. „15-ти ноември“ 1) учени  \r\nастрономи ще презентират популярни теми за Вселената в рамките на съвместна конференция по астрономия.  \r\n*** \r\nОт 14.00 до 18.00 часа в Борисовата градина, в тревното пространство около „Езерото с лилиите“, ще се проведе осиновителска кампания на „Екоравновесие“ под мотото „Осиновявай, не купувай”.  \r\n*** \r\nОт 17.00 часа пред пилоните на НДК тръгва шествие на Национална съпротива.  \r\n*** \r\nВ 8.30 часа от паметника на цар Иван Асен Втори тръгва четвъртият традиционен поход „Асеновградски върхове и пътеки“. \r\n *** \r\nВ 9.45 часа на стадиона в квартал „Ветрен“ ще бъде открито третото издание на Международния турнир по стрелба с лък за „Купата на кмета на град Бургас“. \r\n*** \r\nОт 11.00 часа на площадката на „Парк Арена ОЗК“ стартира 14-ият турнир от Националния шампионат на България по стрийт фитнес. \r\n*** \r\nОт 12.00 часа в Културен център „Морското казино“ ще се проведе първата информационна среща от Националната кампания „Роди дете в България“. \r\n*** \r\nОт 18.30 часа на остров Света Анастасия ще има открита сцена за концерт на джаз музиканти от няколко държави. \r\n*** \r\nОт 15.00 до 19.00 часа в Морската гара ще се проведе форум „Енергийни решения“. \r\n*** \r\nОт 10.00 часа в районът около т.нар. Дупка на бул. \"Княз Борис I\" ще бъде окрти двудневният фестивал Фестивалът на уличното изкуство Talyana Street Art Fest. Той е част от програмата на Пловдив 2019, европейската столица на културата.   \r\n*** \r\nОт 10.00 часа в Летния театър ще започне фестивала за български народни танци „Мегданско веселие край морето“. \r\n*** \r\nОт 10.30 до 13.30 часа в зала 1 на ФКЦ ще се проведе международната конференция „Картината на съвременния театър: между отворени и затворени общности“.  \r\n*** \r\nОт 11.00 часа в Девня ще бъде открито четвъртото издание на античния фестивал „Марцианопол – животът в древния град“. Фестивалът ще се проведе на 8 и 9 юни от 11.00 часа при вход свободен. \r\n*** \r\nОт 19.00 часа от входа на Морската градина до Летния театър ще се проведе дефиле на участниците в XIV  Национален  фестивал  на  етносите „България  за  всички”  Варна 2019. \r\n*** \r\nОт 20.30 часа в зала 1 на ФКЦ ще се проведе кино концерт „Лодката на влюбените“. \r\n*** \r\nОт 16.00 часа в голямата зала на общината ще се проведе лекция за съвременните тенденции в архитектурата и градското пространство. \r\n*** \r\nОт 11.00 на площад „Николай Гяуров“ кметът д-р Костадин Коев ще открие Кулинарен фест. \r\n*** \r\nОт 18.00 часа на лятната сцена в града ще бъде отслужен тържествен водосвет по повод 40-годишнината от създаването на общината. Празничната част ще започне от 19.00 часа. От 19.30 часа празникът ще продължи с концертна програма на домакините от НЧ „Просвета – 1905“ с. Ветрино, а от 20.30 часа участие ще вземат българските поп изпълнители Рафи и Трио Тринити.  \r\n*** \r\nОт 11.30 часа на обновения футболен терен в близост до стадион „Георги Бенковски“ кметът на Община Видин Огнян Ценков ще награди участниците във футболния турнир за детски градини с деца между 4 и 7-годишна възраст, който се организира съвместно с Футболен клуб „Пегас Спорт“. \r\n*** \r\nОт 10.00 часа пред сградата на общината ще се проведе детски празник „Усмивка”. \r\n*** \r\nОт 11.00 часа площад „Христо Ботев“ ще се играе постановката „Червената шапчица“.  \r\n*** \r\nОт 11.00 часа в парк „Градска градина“ започва 13-то издание на Празника на горнооряховския суджук. Финалът на състезанието ще бъде от 15.00 часа. От 18.00 часа ще има фолклорна програма.  \r\n***   \r\nОт 9.30 часа на открита сцена в селото ще се проведе шести фолклорен събор „Грънчарово пее и играе“. \r\n*** \r\nОт 11.00 часа в Драматичен театър „Йордан Йовков“ ще се проведе годишен концерт на Студио за съвременни танци „Палитра\". \r\n*** \r\nОт 10.00 часа на сцената на парк „Рила” ще започне Десетото издание на фолклорния фестивал „Рила ни гледа”. \r\n*** \r\nОт 19.30 часа в НЧ „Съгласие- 1890“ ще се проведе церемония по награждаване и закриване на XXII Национален фестивал на любителските театри с международно участие „Каварна 2019“. \r\n*** \r\nОт 14.00 часа в Читалищен театър „Елена Снежина\" при НЧ „Васил Левски-1861\" ще се играе постановката „Великденско вино\" от Константин Илиев. \r\n*** \r\nОт 09.30 часа на стадион „Осогово” ще се проведе футболният турнир “Cherry cup”. \r\n*** \r\nОт 18.00 часа в читалище „Братство”, в зала „Велики учители”,  ще се проведе класически концерт на проф. Йосиф Радионов – цигулка и Зорница Радионова - пиано. \r\n*** \r\nОт 19.30 часа пред читалище „Братство“ ще се състои концерт на група „Kutsi Merki”, Канада, с участието на ТФ „Партньори-Кюстендил”. \r\n*** \r\nОт 10.00 часа в Регионален исторически музей ще се проведе инициативата семейна събота - „Индустриалния Перник“. \r\n*** \r\nОт 10.30 часа на открита сцена пред НЧ „Христо Ботев - 1961 г. ще се проведе  първи „Звончарски събор по Спасовден”. \r\n*** \r\nОт 17.00 часа пред читалището в селото ще се състои празнична програма „Спасовден“. \r\n*** \r\nОт 12.00 часа в Драматично-куклен театър ,,Иван Радоев\"  ще с проведе  \r\nXII-а церемония „Съотечественик на годината”, организирана от Федерация „Съюз на съотечествениците” – София и Дружество „Възход” - Плевен, посветена на  \r\nДеня на Русия – 12 юни. \r\n*** \r\nОт 19.00 часа в зала зала ,,Катя Попова\" ще се състои концерт на Лауреатите от международен конкурс „Акордеомания”. \r\n*** \r\nОт 09.00 часа в къща-музей „Златю Бояджиев“ ще се състои Панорама на детското творчество 2019 „И ний сме дали нещо на света...”. \r\n*** \r\nОт 11.00 часа в зала „Проф. арх. Йолов“ на хотел „Тримонциум“ ще се проведе 14-то поредно издание на Деня на репродуктивното здраве, организиран от сдружение „Зачатие“ в полза на хората с репродуктивни проблеми под патронажа на Община Пловдив. \r\n*** \r\nОт 9.00 часа в „Нове“ ще бъде отворен римски походен лагер и варварският лагер. \r\n*** \r\nОт 10.00 часа в „Нове“ ще се проведе кулинарно състезание между групите-участници в Фестивала за антично наследство „Орел на Дунава“ за автентична древна кухня с приготвяне и презентиране на ястията пред компетентно жури от историци, гастрономи и готвачи. Божана Кацарова, Master Chef България 2017 ще сготви ястие по рецепта от прочутата готварска книга на Древен Рим \"De Re Coquinaria\" на Марк Гавий Апиций - императорския готвач на Тиберий.  \r\n*** \r\nОт 16.00 часа в Посетителски център „Нове“ Доц. д-р Бони Петрунова ще изнесе лекция на тема „Древни съкровища, музеи, туризъм“ в рамките на симпозиум „Древното наследство в България“. \r\n*** \r\nОт 18.00 часа в „Нове“ ще се проведат големите гладиаторски игри „Колизеум“: гладиаторите от всички групи ще се състезават в категориите „най-атрактивен двубой“ и „гладиатор на народа“ за гласовете на публиката. \r\n*** \r\nОт 19.00 часа в „Нове“ Gruppo Storico Romano ще представи трагедията „Един ден в дома на Пизон“. \r\n*** \r\nОт 19.45 часа ще бъде връчена наградата „Златния орел“ за опазване на културно-историческото наследство на откривателя на Каварненското съкровище, изтъкнатия български историк и археолог Доц. д-р Бони Петрунова, директор на Националния исторически музей. \r\n*** \r\nОт 20.00 часа в „Нове“ ще се проведе Голямата битка между варвари и римляни: Една кампания в лимеса на Истър. \r\n*** \r\nОт 9.00 часа в църквата „Св. Теодор Стратилат“ в Смолян, квартал „Долно Райково“ архиерейския наместник на Смолянска духовна околия Негово Високопреподобие архимандрит Висарион ще възглави  празничната света Литургия за Летен Тодоровден. \r\n*** \r\nОт 9.00 часа „ТЕЦ Марица изток 2“ ЕАД организира състезание по риболов край водите на яз. „Овчарица“. \r\n*** \r\nОт 10.00 часа в НЧ „Св. Климент Охридски–1858 г.” ще се проведе VI Национален фестивал „Пусть всегда будет солнце”. \r\n*** \r\nОт 18.00  до 19.30 часа ще се проведе протестно шествие под надслов „Да запазим българското семейство!“, което ще тръгне от сградата на общината. \r\n*** \r\nОт 15.00 часа на Централния площад ще стартира колоездачно състезание „Купа Долчини“. \r\n*** \r\nОт 14.00 часа в НЧ „Тодор Петков-1963“ ще се проведе фолклорна работилница.", "date": "2019.06.08", "title": "Предстоящи събития в страната за 8 юни (Агенция „Фокус“)"}
{"url": "http://www.focus-news.net/news/2019/06/08/2667781/veliko-tarnovo-s-24-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 24 см се е повишило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 659 см, а температурата на водата 18.8 градуса.  \r\nПредимно слънчево и топло ще е днес времето над българския участък. След пладне на изток ще превали и прегърми. Ще духа слаб вятър от северозапад. Максималните температури ще са между 29° и 32°.", "date": "2019.06.08", "title": "Велико Търново: С 24 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/08/2667784/diliana-dikanska-desetiyat-yubileen-folkloren-festival-rila-ni-gleda-vklyuchva-dosta-iznenadi-kakto-za-zritelite-taka-i-za-uchastnitsite.html", "text": "Десетият юбилеен фолклорен фестивал „Рила ни гледа” включва доста изненади както за зрителите, така и за участниците. Това каза пред  Радио „Фокус” – Кюстендил  директорът на Фолклорния фестивал „Рила ни гледа” Дилиана Диканска. Фестивалът ще бъде открит от 10.00 часа в парк „Рила”. „Ние сме първият и може би единственият най-разнообразяващ се и най-развиващ се фолклорен фестивал, защото преди десет години започнахме само като фестивал на обработените български хора, след това бавно и постепенно обогатявахме нашия състав. След това можеха да вземат участие и танцови състави, вокални групи и солисти, занаятчии. Тази година гвоздеят на програмата са представителите от училищата по изкуствата в страната”, каза Дилиана Диканска. По думите й фолклорният фестивал се провежда в уникалния градски парк, който е в подножието на Рила планина. През цялото време, докато колективите се състезават на сцената, върховете на планината са едни неми зрители. На следващия ден всички участници във фестивала ще имат възможност да наблюдават и те планината. „Ние имаме един поход, който е ежегоден, с лифта от хижа „Пионерска” до хижа „Седемте рилски езера” се качваме, а след това правим един поход до Седемте рилски езера, това е едно незабравимо изживяване. Идеята още от първото ни издание на фолклорния фестивал беше точно тази – ние да покажем българския фолклор на публиката, на журито, но в същото време всички колективи идвайки в Дупница да се запознаят с нашите природни красоти и забележителности, но най-вече с величието на Рила планина. Затова фестивалът се нарича „Рила ни гледа”. Първият ден тя нас гледа, а вторият ден – ние нея гледаме”, каза Дилиана Дикансдка. \r\nВенцеслав ИЛЧЕВ", "date": "2019.06.08", "title": "Дилиана Диканска: Десетият юбилеен фолклорен фестивал „Рила ни гледа” включва доста изненади както за зрителите, така и за участниците"}
{"url": "http://www.focus-news.net/news/2019/06/08/2667737/pregled-na-mezhdunarodnite-novini-do-0600-chasa-agentsiya-fokus.html", "text": "Миграционната служба на самопровъзгласената Донецка народна република (ДНР) е изпратила в Русия около 6 000 пакета от документи на граждани, желаещи  да получат руско гражданство. Това заяви в петък главата на ДНР Денис Пушилин, цититра думите му  TACC . \r\n\"Миграционната служба на ДНР е получила 6448 пакета от документи, 5982 пакета са изпратени в Руската федерация\". Той отбеляза, че издаването на първите паспорти на Руската федерация на жителите на ДНР се очаква това лято. \r\nНа 3 юни Министерството на вътрешните работи на Русия съобщи, че е получило няколко хиляди молби за гражданство на Руската федерация от жителите на самопровъзгласилите се Донецка и Луганска народни република. Министерството отбелязва също, че са разкрити четири временни пункта за обработка на документи в съседната Ростовска област. \r\nРуският президент Владимир Путин подписа на 24 април указ, който опростява процедурата за получаване на руски паспорти от жители на Донбас. \r\n*** Русия ще започне да доставя системи за въздушна отбрана С-400 в Турция до два месеца, заяви в петък ръководителят на държавния отбранителен конгломерат „Ростех“, цитиран от  AFP . \r\n\"Всичко върви добре с турците. Надявам се, че ще започнем да изнасяме (системите) до около два месеца,\" каза Сергей Чемезов по руския телевизионен канал NTV. \r\n\"Предвидените пари са изразходвани, технологията е произведена. Ние завършихме обучението на необходимия брой военнослужещи\", каза той. \r\nПокупката на С-400 от Турция предизвика остри реакции в САЩ, а представители на Пентагона предупредиха за \"опустошителни последици\" за членката на НАТО, която също така планира да закупи изтребители F-35 от САЩ. \r\nВашингтон иска Турция да избере американските ракети \"Пейтриът\" вместо системата С-400, но президентът Реджеп Тайип Ердоган заяви, че Русия е направила по-добро предложение. \r\nТой каза тази седмица, че Турция е \"решена\" да купува от Русия. \r\nРуските агенции съобщиха, че покупката се отнася до четири системи на стойност 2,5 милиарда долара. \r\n*** Конституционният съд на Молдова постанови, че президентът може да разпусне парламента, ако в рамките на три месеца от момента на признаване на мандатите на депутатите не е съставена коалиция и правителство, съгласно решение, публикувано на интернет страницата на Конституционния съд, цитирано от  РИА Новости . \r\nПо-рано молдовският президент Игор Додон поиска от Конституционния съд да определи възможната дата за разпускане на парламента, ако депутатите не могат да се споразумеят за сформирането на коалиция. \r\n\"Срокът от три месеца (90 дни), през който новият парламент трябва да сформира правителство, се брои от датата на признаване на мандатите на депутатите\", се казва в решението на Конституционния съд. \r\nМандатите на депутатите от новото събрание бяха признати съответно на 9 март, последният ден за сформирането на коалиция и правителство ще бъде 9 юни, а на 10 юни президентът може да разпусне парламента. \r\n*** Русия е задържала разследващ журналист за престъпления, свързани с наркотици, което предизвика протести в петък, като поддръжници твърдят, че обвиненията са били измислени и той е заради работата си като журналист, предава  AFP . \r\n„Медуза“, независима рускоезична медия, заяви, че един от нейните репортери, Иван Голунов, е бил задържан в центъра на Москва в четвъртък и полицията е започнала разследване по обвинения, че е произвеждал и разпространявал наркотици. \r\nГоворител на полицията не посочи заподозряния, но каза, че 36-годишен мъж е бил задържан с пет опаковки с мефедрон – вид дизайнерска дрога. \r\nПоддръжниците на Голунов твърдят, че наркотиците са му били подхвърлени. \r\nЖурналистът е изправен пред евентуална присъда от 10 до 20 години затвор, ако бъде осъден, според главния редактор на „Медуза“ Иван Колпаков. \r\n\"Имаме причини да смятаме, че Голунов е преследван заради журналистическата му работа,\" казаха в изявление Колпаков и главният директор на „Медуза“ Галина Тимченко. \r\nВ своята работа Голунов разследва всичко - от руската сенчеста погребална индустрия до корупцията в кметството на Москва. \r\n*** Капитанът на речния круизен кораб, причинил корабния сблъсък в Будапеща миналата седмица, преди това е участвал в сблъсък на кораби в Холандия през април, съобщи прокуратурата в Унгария, цитирана от американския вестник  The New York Times .  \r\n64-годишният украински капитан, идентифициран от полицията само като Юрий Ц., е служил като първи помощник-капитан на кораба в Холандия и е разпитан като заподозрян“, заяви по телефона Ференц Раб, говорител на прокуратурата на Будапеща. \r\nКорабът, на който е служил украинския капитан, „Викинг Идун“, се е сблъскал с петролен танкер близо до пристанището Тернойцен на холандското крайбрежие, като са нанесени повреди и по двата плавателни съда и леки наранявания на членове на екипажа. Компанията- оператор, със седалище в Швейцария, потвърди в имейл, че капитанът е бил на споменатия кораб по време на инцидента в Холандия. \r\nСъщата компания е мениджър и на по-големия кораб, участвал в катастрофата в Будапеща миналия месец. \r\nКапитанът е бил задържан, след като корабът му, 135-метровия „Викинг Сигин“, причини инцидент с фатален край, като удари, преобърна и потопи по-малък развлекателен кораб. Деветнадесет души бяха убити, а властите издирват още девет - осем пътници и член на екипажа , чиито тела все още не са открити от унгарските и южнокорейските спасители. \r\nИнцидентът е един от най-смъртоносните, включващи южнокорейци след фериботната катастрофа в Сеул през 2014 г. Южна Корея изпрати свой спасителен екип, който да подпомогне претърсването, включително членовете на южнокорейската военноморска и брегова охрана. \r\nСпоред Раб прокуратурата е установила, че капитанът е изтрил данни от телефона си в периода между сблъсъка в Будапеща и конфискацията на телефона от страна на властите. Това е мотив на прокурорите да искат задържането му. \r\nТелата са открити до над 100 километра южно от унгарската столица Будапеща, отнесени от бързо движещите се води на река Дунав. Властите претърсват цялата дължина на унгарската част на реката южно от града. Водолазите работят в трудни условия, с нулева видимост и изправени пред опасността да бъдат пометени от високите речни води. Петнайсет плавателни съда вземат участие в акциите. \r\nПлаващ кран, който преди е бил използван за изграждане на мостове по река Дунав и за премахване на останки от речното корито е в готовност да извади потъналия кораб от коритото на река Дунав. Но увеличаването на нивата на водата, прогнозирано за следващите дни, може да забави изваждането. \r\nДлъжностни лица от унгарската агенция за водни пътища съобщиха в петък, че Словакия, северната съседка на страната, е готова временно да управлява нивата на река Дунав, за да ускори оттеглянето на реката и да помогне на спасителите. \r\nВ изявлението, изпратено по имейл швейцарската компания-мениджър на двата кораба заяви, че и двете разследвания - за катастрофите в Будапеща и Холандия - продължават.", "date": "2019.06.08", "title": "Преглед на международните новини до 06:00 часа ( Агенция „Фокус“ )"}
{"url": "http://www.focus-news.net/news/2019/06/08/2667732/pregled-na-osnovnite-temi-v-svetovniya-pechat-agentsiya-fokus.html", "text": "Министър-председателят на Япония Шиндзо Абе ще направи посещение в Техеран , в опит  за посредничество в спора между САЩ и Иран за ядрената програма на Техеран, което се оценява като рядко международно дипломатическо действие от страна на японски лидер, пише авторитетния американски вестник  The Wall Street Journal .  \r\nИзданието подчертава силните лични връзки, които Абе е изградил с американския президент Доналд Тръмп, демонстрирани по време на многократните срещи между тях двамата, както от проведените наскоро разговори между японския премиер и иранския външен министър Мохамад Джавад Зариф. \r\nЯпонският лидер се надява да използва тези отношения при пътуването до Техеран, което според японските власти е определено за 12 и 13 юни. Очаква се Абе да се срещне с иранския върховен лидер аятолах Али Хаменей и президента Хасан Рухани. \r\n„Бихме искали да поемем активна роля за постигането на мирно решение“, заяви говорителят на правителството Йошихиде Суга в четвъртък. Той потвърди пътуването - първото на японски премиер в Иран от 1978 г. - но отказа да каже с кого ще се срещне г-н Абе. \r\nЯпонският лидер вероятно ще насърчи Иран да разговаря със САЩ и може да предложи на Рухани да присъства на срещата на групата на 20-те лидери в Осака по-късно този месец, каза Нобуаки Танака, бивш японски посланик в Турция и Пакистан. \r\nПрез последните месеци напрежението между Вашингтон и Техеран се изостри много рязко. САЩ са разположили самолетоносач в региона и обвиниха Иран в нападенията върху саудитските петролни танкери и тръбопроводи през май, които Техеран отрече. \r\nДвете страни намалиха военната риториката през последните дни, като държавният секретар на САЩ Майкъл Помпео предложи преговори без предварителни условия. Рухани заяви, че Иран не може да бъде притискан за преговори, но може да е готов да седне с Вашингтон, ако САЩ се отнасят с уважение към страната им. \r\nЗаместник-министърът на външните работи на Иран Абас Арагчи съобщи пред японската публична телевизия NHK тази седмица, че Техеран се надява, че посещението на Шиндзо  Абе ще \"спомогне за намаляване на напрежението в региона\". \r\nЯпония смята, че дългата и стабилна връзка с Иран е предимство в преговорите и се опасява от нестабилността в Близкия изток, източникът на по-голямата част от нефта и газа, каза Нобуаки Танака. \r\nОт 1 май Япония не е внасяла никакъв петрол от Иран в съответствие със забраната, наложена от САЩ. Миналата година около 4% от общия внос на Япония е от Иран, което е спад от делът от 15% през 2003 година. \r\nЯпония не е страна по иранското ядрено споразумение от 2015 г., но продължава да го подкрепя, което е рядко срещано разминаване по отношение на външната политика с позицията на  САЩ. Европейските съюзници на САЩ, подписали споразумението, също настояват за неговото съхраняване. \r\nЗа Шиндзо Абе съществува и лична връзка. Баща му Шинтаро Абе посети Техеран през 1983 г., като тогавашният японски външен министър се опита да сложи край на войната между Иран и Ирак с предложения за икономическа помощ, но инициативата се провали, припомня вестникът. \r\n„Пътуването на Абе е подновяване на усилията на баща му за мир в Близкия изток, ”каза Танака. \r\n*** Представяме публикацията \"Кой кого заплашва в спора между Иран и САЩ\" на турския иранист Моджтада Бархамдан без редакторска намеса. Позициите изразени в материал са на автора и Агенция \"Фокус\" не се ангажира с тях.  \r\nНа 21 май Патрик Шанахан, изпълняващ длъжността министър на отбраната на САЩ, заяви, че предполагаемата заплаха от страна на Иран е намаляла в резултат на американската демонстрация на сила в Близкия изток. През цялото време конгресмени от Демократическата партия предупреждават, че антииранските ястреби в администрацията на Доналд Тръмп полагат основите за въоръжен конфликт с Техеран. \r\nНа кого служат тези прояви на сила? Защо САЩ се страхуват от Иран? Дали случаят е: „Всеки луд мисли, че всички останали са луди?“ \r\nКато страна с дълга история във войната, окупацията, геноцида и военните престъпления, САЩ със сигурност се страхуват от всяко малка проява на съпротива в света. За разлика от това Ислямска република Иран смята, че превенцията е по-добра от възстановяването. \r\nИран винаги е предприемал необходимите действия с отбранителни цели още от началото на ислямската революция. Освен това, той реагира първо на заплахите с дипломатически език и ако това не действа, би предпочел да се обърне към международните организации, преди да приложи същия език като източник на заплахата. \r\nВъпреки това, има въпроси, които многократно се задават кой от кого се страхува и кой кого наистина заплашва и какво ще се случи, ако САЩ атакуват Иран? Тези въпроси изглеждат нелепи, но легитимни, като се има предвид историята на връзките между двете страни. Затова целта е наистина да се разбере, че недоразуменията в тълкуването на заплахите както за Иран, така и за САЩ влияят върху естеството на възприемането на заплахата. Разбиране на заплахите \r\nНяма никакъв смисъл да се атакува агресивната американска външна политика, тъй като военната политика на САЩ е част от неделимата и неоспорима характеристика на типичната суперсила. \r\nНапротив, неоправдано е да се критикува нарочената страна за своите защитни мерки. Последното се отнася и за Иран, въпреки факта, че страната също се бори за разрешаване на пропуските и различията със Запада, особено със САЩ чрез дипломация и преговори. \r\nВъз основа на характеристиките на типичната суперсила, предприемането на провокативни действия и заплахи са неоспорима част от американските политики. Но погрешното изчисление на американските длъжностни лица на много параметри при вземането на външнополитически решения ще доведе САЩ до много по-голям провал и повече щети, от тези след войните в Ирак или в Афганистан. \r\nПараметрите са следните: \r\nПърво, САЩ инвестира много средства и усилия във формирането на опозиционни настроения в иранското общество, за да поеме пълния контрол над страната. Не можем да твърдим, че политиките на САЩ в това отношение не са ефективни. Обаче една американска война с Иран би била една от най-големите грешки, бих казал, в историята на американската външна политика. Въпреки многото въстания и демонстрации срещу системата в Иран, иранците никога няма да подкрепят военни действия срещу страната си и системата все още е способна да мобилизира хората по всяко време за контраатака. \r\nАдминистрацията на Тръмп заплашва Иран чрез формиране на съюзи с някои от иранските съседи от Персийския залив, за да убеди световните лидери и международни общности, че Иран е заплаха. Той няма нито подкрепата на други политически партии в Конгреса, нито в международни организации. Други големи съюзници на САЩ също не проявяват желание да подкрепят военните действия на САЩ. \r\nСъответно, светът ще погледне на непреднамерена атака на САЩ срещу Иран като акт на агресия. Ако това се случи, САЩ ще бъдат изправени пред по-голяма изолация. \r\nЗаплахата на администрацията на Тръмп за Иран вероятно би принудила американските военни да предприемат безумни действия или ще да се откажат от дрънкането на оръжия  и да се покажат като агресивни празнодумци. \r\nКато част от моята препоръка иранските власти също трябва да разгледат по-добре параметрите. \r\nПърво, Иран трябва да избягва да следва езика на войната на американските официални лица, тъй като САЩ са суперсила и би било смъртоносно безумие да влезе във военна конфронтация с нея. И все пак, според това, което светът е видял, поне в съвременната история, тази страна винаги търси враг, както в своя регион, така и на други континенти. \r\nДокато прави това, той разполага с всички способности в крайна сметка да заличи следите от военните си престъпления в следвоенната ера, като манипулира международните договори и се възползва от необходимата подкрепа. Те могат да го направят с подкрепата на международната общност, както и на международни и регионални организации. \r\nНепрактичността на потока от осъдителни критики към САЩ и техните съюзници в периода след окупацията в Ирак и други видове военно насилие подкрепят този аргумент. \r\nАко демонстрацията от страна на Иран на военна сила и риторика за контраатака в Персийския залив, по-специално по отношение на затварянето на Ормузския проток, не съответства на действителната му военна мощ или възможности в случая с американската атака, тя ще мотивира и овласти САЩ. и техните съюзници да окажат по-голям натиск в региона. Ако Иран ограничи военното си присъствие в Персийския залив, това ще бъде най-голямото политическо и финансово фиаско за страната и ще я принуди на отчаяни компромиси и по този начин ще я тласне към по-голяма изолация. Отхвърляне на мултилатерализма \r\nОпределената отличителна черта на свръхсилите произтича от сравнително сходни и общоприети политики и подходи в глобалната политика и международни отношения, но може да се приложи по различен начин в различни ситуации. Тази характеристика може да се прояви по различен начин в случая с Русия, Великобритания или Китай, например, въз основа на характера на геополитиката на всяка страна. \r\nТези повърхностно сходни, но структурно различни политики трансформираха глобалната геополитика. Трансформацията предизвика повече хаос по света и много по-ожесточени борби между суперсилите и техните послушници по света, най-вече за регионална хегемония. \r\nВ неотдавнашните борби за хегемония един или двама съперници често доминират, като взимат страна на прицелната страна, но крайната цел на тези опортюнисти е същата като тази на основните съперници. Въпреки това, прицелните страни често остават без избор, освен да се съгласят с условията, предоставени на масата от опортюнистите. В същото време липсата на сближаване и функционално взаимодействие между потенциалните цели - предимно развиващите се и слабо развитите страни - също увеличава потенциала на суперсилите. \r\nВ такава среда през последните едно-две десетилетия настъпиха две различни, но тясно свързани развития в глобалната политика: промяната в глобалния баланс на силите и отхвърлянето от свръхсилите в и регионални актьори на мултилатерализма и тенденцията за патриотични настроения, които са оказали значително въздействие върху геополитиката на света. \r\nТези събития или са оставили глобалната политика обсебена от пътна карта за установяване на устойчив регионален и световен ред чрез стабилно международно сътрудничество или са имали сериозни последици за глобалното сътрудничество - очевидно, не към по-добро. \r\nПо същия начин, в регионалния обхват, има някои държави, по-специално държавите от Персийския залив, които са съблазнени или мотивирани да променят постепенно своите регионални и международни политики с чуждестранна намеса, по-специално на САЩ. \r\nТази промяна направи разликата в идентичността по-дълбока в страните от региона, въпреки че притежават някои общи аспекти като география, религия и до известна степен култура. \r\nВ резултат на това страните от региона възприеха доктрината за патриотизма, но в реториката проявиха своята тенденция към глобализъм и / или многостранност. Техните политики станаха много по-малко съвместими с духа на регионалното сътрудничество. \r\nСледователно те са станали по-малко мотивирани да сътрудничат. Тъй като различията станаха по-дълбока в страните от региона, някои като Иран в крайна сметка бяха притиснати в ъгъла и са изправени пред огромен натиск. За кратък период от време страните от региона, една след друга, повлияни от западните политики, напуснаха регионалния клуб за многостранен подход. Поради тази и други причини, някои големи страни от региона се присъединиха към регионални коалиции, ръководени от САЩ. Тези коалиции имат изцяло антирегионален подход. \r\nЗнаейки това, би било неоправдано да се наказват политиките на тези нарочени държави като Иран, които правилно са приели отбранителни мерки и никога не са били първите, които заплашват други, да не говорим за военни действия. \r\nВъншната политика в светлината на дипломацията с отбранителна позиция обикновено е непроменим принцип и специфична характеристика на Иран. Реакцията под формата на контраатака е последната алтернатива, която Иран обмисля. Отбранителното разбиране се основава на факта, че отбраната никога не означава да останем зад националните граници, като наблюдаваме провокациите и натиска на други сили и техните пълномощници. Този вид разбиране е мотивирал Иран да приеме многостранни механизми и укрепи механизмите за регионално и международно сътрудничество. Настояването на Иран за това разбиране е причината, поради която Белият дом неотдавна удари барабана, за да атакува Иран. Изкушението е да се вдигне шум за иранската заплаха в Персийския залив и Ормузкия пролив или като цяло в Близкия изток. Възприемане на заплахата \r\nЗаплахите са явление в сложността на глобалната политика. Възприемането на заплаха винаги е било централна тема в международните взаимодействия, както и в литературата за международните отношения. Възприемането на заплахата често се появява, когато едната страна на потенциалния конфликт е в по-слаба позиция по отношение на най-вече военна сила, което означава, че асиметриите във военната сила могат автоматично да предизвикат това възприятие и конфликти. \r\nАлтернативно, две различни социокултурни идентичности могат да доведат до реакция на заплахата, което намалява шансовете за сътрудничество. По този начин, като се има предвид огромната идентичностна и социокултурна пропаст между страните, възникването на реакция на заплахата е неизбежно навсякъде. Следователно, вероятността за възникване на реакция на заплахата между Иран и САЩ също е вероятна. \r\nНепрекъснатите заплахи и реторични отстъпки на американските военни  чрез официални и неофициални изявления служат за създаване на нов дневен ред зад кулисите, а не защото военните в САЩ могат да стигнат до заключението, че военните в ислямската република наистина преувеличават възможностите си. \r\nВъпреки че този дневен ред може да намали вероятността от истинска война между Иран и САЩ, той може в дългосрочен план да наложи промени в различни параметри и за двете страни, като политическата стабилност, икономическите способности и военната сила, които са основните елементи в измерването на баланс на силите между държавите. \r\nРеакция на заплахата може да възникне и в зависимост от интерпретацията на заплахата в различни ситуации. Интерпретациите на заплахите не са нито въображаеми, нито могат да бъдат взети единствено като основа за реакция на заплахата. \r\nВ същото време степента, в която едно действие може да се тълкува като заплаха, може да зависи от историята на конфликтите на двете страни. \r\nТака, въз основа на историческите факти, не е имало нито реална война, нито дълготрайно сътрудничество между двете страни, а по-скоро консенсуси между тях, когато и където е било необходимо за запазване на стратегическите им интереси. \r\nЗаплахата за Иран и САЩ може да се тълкува въз основа на историята на техните взаимодействия и противодействия и разнообразието от инструменти, които те са използвали, за да наложат другата страна да се оттегли навсякъде, когато е приложимо. С този анализ е възможно да се отгатне кой заплашва кого и да се надяваме да избегнем недоразумения при тълкуването на заплахата, които са се отразили неблагоприятно върху естеството на възприемането на заплахите. \r\n*** Капитанът на речния круизен кораб, причинил корабния сблъсък в Будапеща миналата седмица, преди това е участвал в сблъсък на кораби в Холандия през април, съобщи прокуратурата в Унгария, цитирана от американския вестник  The New York Times .  \r\n64-годишният украински капитан, идентифициран от полицията само като Юрий Ц., е служил като първи помощник-капитан на кораба в Холандия и е разпитан като заподозрян“, заяви по телефона Ференц Раб, говорител на прокуратурата на Будапеща. \r\nКорабът, на който е служил украинския капитан, „Викинг Идун“, се е сблъскал с петролен танкер близо до пристанището Тернойцен на холандското крайбрежие, като са нанесени повреди и по двата плавателни съда и леки наранявания на членове на екипажа. Компанията- оператор, със седалище в Швейцария, потвърди в имейл, че капитанът е бил на споменатия кораб по време на инцидента в Холандия. \r\nСъщата компания е мениджър и на по-големия кораб, участвал в катастрофата в Будапеща миналия месец. \r\nКапитанът е бил задържан, след като корабът му, 135-метровия „Викинг Сигин“, причини инцидент с фатален край, като удари, преобърна и потопи по-малък развлекателен кораб. Деветнадесет души бяха убити, а властите издирват още девет - осем пътници и член на екипажа , чиито тела все още не са открити от унгарските и южнокорейските спасители. \r\nИнцидентът е един от най-смъртоносните, включващи южнокорейци след фериботната катастрофа в Сеул през 2014 г. Южна Корея изпрати свой спасителен екип, който да подпомогне претърсването, включително членовете на южнокорейската военноморска и брегова охрана. \r\nСпоред Раб прокуратурата е установила, че капитанът е изтрил данни от телефона си в периода между сблъсъка в Будапеща и конфискацията на телефона от страна на властите. Това е мотив на прокурорите да искат задържането му. \r\nТелата са открити до над 100 километра южно от унгарската столица Будапеща, отнесени от бързо движещите се води на река Дунав. Властите претърсват цялата дължина на унгарската част на реката южно от града. Водолазите работят в трудни условия, с нулева видимост и изправени пред опасността да бъдат пометени от високите речни води. Петнайсет плавателни съда вземат участие в акциите. \r\nПлаващ кран, който преди е бил използван за изграждане на мостове по река Дунав и за премахване на останки от речното корито е в готовност да извади потъналия кораб от коритото на река Дунав. Но увеличаването на нивата на водата, прогнозирано за следващите дни, може да забави изваждането. \r\nДлъжностни лица от унгарската агенция за водни пътища съобщиха в петък, че Словакия, северната съседка на страната, е готова временно да управлява нивата на река Дунав, за да ускори оттеглянето на реката и да помогне на спасителите. \r\nВ изявлението, изпратено по имейл швейцарската компания-мениджър на двата кораба заяви, че и двете разследвания - за катастрофите в Будапеща и Холандия - продължават. \r\n*** Руската S-400 има потенциала да обърка Вашингтон и да преобърне традиционната система на сигурност на САЩ в региона на Близкия изток, пише израелското англоезично издание  The Jerusalem post .  \r\nСАЩ спряха да приемат нови турски пилоти за тренировъчна програма за самолетите F-35, съобщи Reuters в петък. В същия ден Русия заяви, че не е получавала искане от Иран за произведената от Русия система за противовъздушна отбрана С-400. И двете новини се отнасят до продажбите на руските С-400 и използването на модерната отбранителна система като форма на дипломация на Москва в Близкия изток. Турция се съгласи да закупи системата и се очаква да я получи този месец като част от засилващия се съюз между Турция и Русия. Това разгневи САЩ. \r\nНеотдавна Русия и Турция бяха на различни страни в сирийската гражданска война, като Русия подкрепи сирийския режим на Башар Асад, а Турция, подкрепи бунтовниците. Двете страни обаче се сближиха през последните години с енергийни сделки и също така работят в тясно сътрудничество за прекратяване на огъня в Сирия. Русия разбра, че продажбата на системата за противовъздушна отбрана на Анкара е промяната в играта. Турция е член на НАТО и също е част от американската програма за военни самолети F-35. Въпреки това Вашингтон заяви, че покупката на S-400 може да наруши турското участие в програмата F-35. Турските пилоти започнаха обучение миналата година, но в края на май се появиха съобщения, че САЩ може да прекратят обучението на нови пилоти . Reuters твърдят, че точно това се е случило. \r\nСАЩ спряха да приемат нови турски пилоти. Двама американски служители заявиха, че решението може да бъде отменено и че то засяга само предстоящите групи от турски пилоти и екипи за поддръжка. „Все още няма официално решение за спиране на обучението на турските пилоти и екипи за поддръжка сега във военновъздушната база „Люк“ в Аризона. ”Но това може да е следващата стъпка. В момента се обучават четирима пилоти. \r\nНе е изненадващо, че САЩ са ядосани. С-400 е построен от американски противник и едновременно присъствие в страна с F-35 може да даде възможност на екипите да се научат как да се противопоставят на иновативния американски самолет. Това би се отразило на целта да имаш иновативни самолети, които би трябвало да избягват системи като С-400. \r\nТурският президент Реджеп Тайип Ердоган многократно е заявявал, че Турция няма да отмени сделката. Той повтори твърдението си на 4 юни. “Направихме сделка и нашата решимост е доказателство. Не може да си позволим да се откажем от това - каза той. Той също така посочи, че Турция ще обмисли възможността за закупуване на американската система за противовъздушна отбрана \"Патриот\", която беше обсъдена през декември 2018 г. Междувременно САЩ обмислят работна група, която да разгледа спора за С-400 с Турция, но САЩ също заявиха, че няма промяна в мнението им, че покупката е неприемлива. \r\nНа 30 май се появиха първите съобщения, че Русия отхвърли искането на Иран да придобие С-400. Агенция Bloomberg отбеляза, че иранският външен министър е посетил Москва на 7 май и че Москва е отхвърлила интереса на Иран към системата. САЩ и Иран увеличиха напрежението по между си през май, когато САЩ обвиниха Иран в заплахи в Персийския залив. Русия не иска повишаване на напрежението в региона. \r\nПолитиката на Русия за намаляване на напрежението е част от по-широка политика в Сирия. Тя се съгласи да се срещне със САЩ и Израел в тристранна среща този месец. Тя също така се стреми да намали напрежението в Сирия на фона на нарастващите сблъсъци между Израел и Сирия. В последните дни имаше четири инцидента, включително въздушни удари от Израел, докладвани от сирийските медии между 27 май и 6 юни. Русия не иска нов конфликт в Сирия, защото сирийският му съюзник вече води сирийска бунтовническа офанзива в Идлиб. Русия и Турция подписаха споразумение за прекратяване на огъня в Идлиб през септември 2018 г., но това споразумение бързо се разпадна с масови сблъсъци между сирийската армия и бунтовниците там. Това е важно за Русия, защото Русия има военна база в Латакия, близо до Идлиб. Така че всяко напрежение на юг между Израел и Сирия засяга плановете на Москва за региона. Това се отнася и до по-голямо напрежение между САЩ и Иран, Израел и Иран. От гледна точка на Москва регионалната война между САЩ и нейните съюзници и Иран би била катастрофа. \r\nВъпреки че Русия може да се радва, че споразумението за С-400 с Турция върви добре, изглежда е по-малко заинтересовано от укрепването на съюза с Иран, използвайки С-400. Вицепремиерът Юрий Борисов заяви пред \"Спутник\" в петък, че Москва не е получавала искане от Иран за \"доставяне на системите за въздушна отбрана С-400\". Борисов се срещна със сирийска делегация на 5 юни, според сирийските медии, което показва, че основният интерес на Русия в момента е Сирия, а не Иран. Борисов нарича съобщенията за Иран и С-400 „фалшиви новини“. \r\nОтговорът на Русия за твърденията за интерес на Иран бе докладван за Fars News в Иран. В докладите се отбелязва, че Москва е казала, че не е имало предложение от Иран. \r\nАко руският отговор на слуховете за интереса на Иран е точен, той все още показва, че в региона въпросът за ролята на С-400 и ролята на Русия е от първостепенно значение. Слуховете за интерес от страна на Иран може да са били предназначени да тества реакцията на САЩ и Израел. Иран не е единствената страна в Близкия изток, която иска да притежава системата. На 15 май руската информационна агенция ТАСС съобщи, че Ирак се опитва да закупи системата. САЩ са тясно ангажирани с обучението и оборудването на иракските сили, което означава, че още един съюзник на САЩ в региона ще стане част от клуба С-400. Миналата година CNBC съобщи, че Саудитска Арабия, Катар, Алжир, Мароко и Египет обсъждат закупуването на С-400. Саудитска Арабия, Катар, Египет и Мароко са съюзници на САЩ, като Саудитска Арабия е ключов военен партньор, а Катар е домакин на най-голямата база на САЩ в региона. САЩ също подкрепят военните в Египет от 80-те години на миналия век. Руската система С-400 има потенциала да обърка Вашингтон и да преобърне традиционната система на сигурност на САЩ в региона на Близкия изток.", "date": "2019.06.08", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/06/08/2667734/pet-domashni-kucheta-ubiha-39-godishen-mazh-v-sofiyskoto-selo-vlado-trichkov-obzor.html", "text": "Пет домашни кучета убиха 39-годишен мъж в софийското село Владо Тричков. Малко след 16.00 часа на 6 юни на тел. 112 жена е подала сигнал за намерен труп на мъж в гориста местност в землището на селото. На място незабавно са изпратени полицейски служители. При огледа на местопроизшествието по тялото на мъжа и около него са установени следи от животински стъпки. Според извършената аутопсия той е нахапан от кучета и е починал от кръвозагуба.  \r\nВ имот, в близост до местопроизшествието, са установени свободно придвижващи се пет кучета от породата „кане корсо“. 41-годишният собственик е задържан, като софийският окръжен прокурор Наталия Николова съобщи, че ще му бъде повдигнато обвинение за това, че не е положил достатъчно грижи за кучетата. Те са иззети и настанени във ветеринарна клиника в столицата, като им е назначена дентална експертиза.  \r\nДиректорът на ОДМВР – София старши комисар Николай Спасов съобщи, че през 2016 г. заради същите кучета в полицията е бил подаден сигнал срещу собственика. „Тогава са съставени протоколи да се грижи за животните и да направи така, че те да не напускат двора“, обясни той. Спасов уточни, че и починалият също е имал куче, но то не е било с него по време на инцидента. Животното е открито на адрес в селото, където 39-годишният мъж е живеел и се е грижил за болната си майка. \r\nПо случая е образувано досъдебно производство. Действията по разследването продължават под надзора на Софийска окръжна прокуратура. \r\nЦветилена СИМЕОНОВА", "date": "2019.06.08", "title": "Пет домашни кучета убиха 39-годишен мъж в софийското село Владо Тричков (ОБЗОР)"}
{"url": "http://www.focus-news.net/news/2019/06/08/2667735/nzok-shte-finansira-dalbokata-mozachna-stimulatsiya-s-implanti-za-lechenie-na-bolestta-na-parkinson-obzor.html", "text": "Стартират процедурите по дълбока мозъчна стимулация с импланти, финансирани от Националната здравноосигурителна каса (НЗОК). За първи път у нас лечението ще се осъществява със средства от Касата. Досега пациентите заплащаха сами за устройството, което струва 40 000 лв. Здравната каса ще предоставя по 17 устройства годишно. Дълбоката мозъчна стимулация е метод за лечение на болестта на Паркинсон. Тя представлява имплантиране на електроди в специфични мозъчни центрове, които са постоянно стимулирани от подкожно имплантиран генератор, напомнящ сърдечните пейсмейкъри. Целта на това устройство е да коригира ритъма на мозъка, който е разстроен в следствие на тежкото невродегеративно заболяване. Според различни изследвания дълбоката мозъчна стимулация води до около 60% подобрение на двигателните функции и 70% редуциране на неволевите движения, предизвикани от медикаментозната терапия. Благодарение на процедурата болшинството от пациентите могат да водят нормален начин на живот, включително и да се върнат на работа. Дълбоката мозъчна стимулация е предназначена за средната фаза на болестта, която се обозначава като напреднала Паркинсонова болест. Тази фаза настъпва след първите 5-10 години от появата на болестта. Характерно за нея е, че въпреки увеличаващата доза, медикаментите спират да действат достатъчно. Пациентите се сковават, треморът, който е характерен за болестта, се увеличава и извършването и на най-обикновените действия е силно затруднено. Методът се използва за лечение на депресивни състояния и зависимости. У нас лечението се прилага единствено в Клиниката по неврохирургия към УМБАЛ „Св. Иван Рилски“. Неврохиругът в лечебното заведение д-р Калоян Габровски съобщи, че до момента в страната ни са извършени операции на 32 души. Той отбеляза, че резултатите от интервенцията са били много добри. „Това е една много ефективна и нискорискова интервенция. Високотехнологична за лечение на напреднала Паркинсон болест. Това е процедура, която от тук насетне ще се прави рутинно и безплатно“, добави д-р Калоян Габровски. Според доц. Красимир Минкин клиниката в УМБАЛ „Св. Иван Рилски“ има ресурс да извършва имплантация на един-двама пациенти седмично. Той коментира, че тази бройка напълно отговаря на нуждите в държавата.  \r\nДаяна ДЮЛГЕРОВА", "date": "2019.06.08", "title": "НЗОК ще финансира дълбоката мозъчна стимулация с импланти за лечение на болестта на Паркинсон (ОБЗОР)"}
{"url": "http://www.focus-news.net/news/2019/06/08/2667743/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n-От 09.00 до 20.00 часа днес:  \r\n- на ул. „Добруджа“ между ул. „Аксаков“ и ул. „Славянска“;  \r\n- на западната част на паркинга на пл. „Народно събрание“.  \r\nОт 09.00 до 19.00 часа на 09 юни 2019 г.:  \r\n- на ул. „Лавеле“ между ул. „Алабин“ и ул. „Иван Денкоглу“;  \r\n- на ул. „Иван Денкоглу“ между ул. „Цар Асен I“ и ул. „Кн. Борис I“ – 6 /шест/ паркоместа.  \r\nЗабранява се влизането на пътни превозни средства за максимум от 1 /една/ до 2 /две/ минути за заснемане на кадър, както следва:  \r\n- От 12.00 до 20.00 часа на 08.06.2019 г. по ул. „Добруджа“ между ул. „Аксаков“ и ул. „Славянска“.  \r\n- От 13.00 до 19.00 часа на 09.06.2019 г. по ул. „Лавеле“ между ул. „Алабин“ и ул. „Иван Денкоглу“.", "date": "2019.06.08", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/06/08/2667738/gd-granichna-politsiya-intenziven-e-trafikat-za-leki-avtomobili-na-gkpp-makaza-i-za-tovarni-prevozni-sredstva-na-izhod-pri-gkpp-kapitan-andreevo.html", "text": "Интензивен е трафикът за леки автомобили на ГКПП \"Маказа\". Това съобщиха от  ГД \"Гранична полиция\" . От \"Гранична полиция\" препоръчват на пътуващите да използват и други пунктове на българо-гръцката граница през почивните дни. Информацията за трафика е към 6.00 ч. На ГКПП \"Златарево\" е възстановено преминаването на леки коли, микробуси и автобуси в двете посоки. На пункта не се пропускат товарни автомобили. От \"Гранична полиция\" препоръчват обходни маршрути за Република Северна Македония през ГКПП \"Станке Лисичково\" и ГКПП \"Гюешево\", тъй като трафикът на тези пунктове е нормален. На българо-турската граница на  ГКПП - \"Капитан Андреево\" трафикът на товарни автомобили е интензивен на изход. На ГКПП \"Лесово\" е възможно да бъде затруднено движението на влизащи и излизащи моторни превозни средства поради ремонтни дейности на съпределния турски граничен пункт, които ще продължат до август. На българо-румънската граница трафикът е нормален, като фериботът Оряхово - Бекет превозва само товарни автомобили. На останалите гранични пунктове трафикът се осъществява нормално.", "date": "2019.06.08", "title": "ГД \"Гранична полиция\": Интензивен е трафикът за леки автомобили на ГКПП \"Маказа\" и за товарни превозни средства на изход при ГКПП \"Капитан Андреево\""}
{"url": "http://www.focus-news.net/news/2019/06/08/2667739/aktualna-patna-obstanovka.html", "text": "Информация за състоянието на републиканските пътища, предоставена за Агенция „Фокус“ от  Агенция “Пътна инфраструктура” . Oграничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 10.10.2019 г.;  \r\nОбласт Пазарджик: \r\nОграничава се скоростта на движение по АМ „Тракия“ от км 88+264 до км 89+700 на 90 км/ч в двете посоки поради липса на маркировка и ОС в средна разделителна ивица. Срок до 14.06.2019 г.; \r\nДвижението в участъка от км 96+000 до км 96+400 посока Бургас се осъществява в активната лента поради частични ремонтни дейности на асфалтовата настилка в изпреварващата лента. Движението се регулира с пътни знаци. Срок до 10.06.2019 г. \r\nОбласт Пловдив: \r\nОграничава се движението при п.в. „Цалапица“ при км 112+334 за пътуващите до с. Цалапица и гр. Съединение поради ремонт на асфалтовата настилката. Срок до 19.06.2019 г. \r\nОбходен маршрут:  \r\n-\tпосока София – Цалапица: по АМ „Тракия“ – п.в. „Пазарджик“ при км 90+000 – гр. Пазарджик – път I-8 Пазарджик – Пловдив – кръгово кръстовище „Орта Хан“ – с. Цалапица; \r\n-\tпосока Бургас – Цалапица: по АМ Тракия – п.в. „Бенковски“ при км 121+000 – път I-8 Пловдив – Пазарджик – кръгово кръстовище „Орта Хан“ – с. Цалапица.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението в района на с. Събрано от км 229+286 до км 232+000 посока София се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до10.06.2019 г.; \r\nДвижението в района на с. Полско Пъдарево от км 244+000 до км 247+000 посока София се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 10.06.2019 г.; \r\nДвижението в участъка с. Събрано – Кермен от км 229+000 до км 268+000 посока Бургас и посока София се осъществява с повишено внимание поради машинно косене на тревни площи. Участъкът е сигнализиран с пътни знаци. Срок до 10.06.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Деветка – Карнобат от км 308+107 до км 323+807 посока Бургас се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.06.2019 г. \r\nАМ „Хемус“:  \r\nОбласт София: \r\nДвижението по АМ „Хемус“ посока Варна от км 0+790 до км 3+170 е ограничено поради ремонтни дейности по дилатационни фуги на стоманобетонен мост над река „Лесновска“ при км 3+040. Движението се извършва двупосочно в платното посока София. Срок до 18.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 10.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 10.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 10.06.2019 г.; \r\nОбласт Варна: \r\nДвижението в участъка п.в. „Повеляново“ до п.в. „Летище“ от км 407+000 до км 422+000 се осъществява с повишено внимание поради машинно косене на храсти. Участъкът е сигнализиран с пътни знаци. Срок до 08.06.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 13.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка Златна Панега – Радомирци от км 135+344 до км 151+000 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 10.06.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Ямбол: \r\nДвижението в участъка Лозенец – Венец от км 425+000 до км 427+000 се осъществява в една лента поради ремонт на асфалтовата настилка. Движението се регулира чрез пътни знаци .Срок до 10.06.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка Златни пясъци – Варна от км 83+200 до км 88+000 се осъществява с повишено внимание поради ръчно косене, рязане на храсти и оформяне короните на дървета. Движението е сигнализирано с пътни знаци. Срок до 08.06.2019 г. \r\nДвижението в участъка спирка „Марек“ – Варна от км 97+000 до км 100+100 се осъществява с повишено внимание поради почистване на отводнителните шахти. Участъкът е сигнализиран с пътни знаци. Срок до 08.06.2019 г.; \r\nДвижението в участъка комплекс „Ален мак“ – Варна от км 90+800 до км 100+100 се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 12.06.2019 г. \r\nОбласт Бургас: \r\nДвижението в участъка Крушевец – Индже войвода от км 273+557 до км 274+300 се осъществява с повишено внимание поради извършване на краткотрайни ремонтни дейности от страна на ЕВН в светлата част на денонощието. Срок до 14.06.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 15.06.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 15.06.2019 г. \r\nДвижението в участъка Варна – Обзор в урбанизираната територия на гр. Обзор се осъществява с повишено внимание поради провеждането на фестивала ,,Море бушува, Обзор танцува“. Движението се регулира от пътна полиция. Срок до 08.06.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът III-514: Движението по път III-514 Горна Оряховица – Велико Търново от км 44+100 до км 48+550 се осъществява с повишено внимание поради изсичане на храсти и косене на трева. Движението се регулира с пътни знаци, а при необходимост от регулировчици. Срок до 10.06.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента с последователно пропускане поради извършване на превантивен ремонт. Движението се регулира със светофарна уредба, пътни знаци и регулировчици. Срок до 27.07.2019 г. \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок до 14.06.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 14.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-601: Движението по път III-601 гр. Кюстендил – ГКПП „Олтоманци“ от км 0+000 до км 27+000 се осъществява с повишено внимание поради косене на трева и рязане на храсти. Участъкът е сигнализиран с пътни знаци. Срок до 10.06.2019 г.; \r\nПът III-6001: Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 10.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 10.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г.; \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 15.06.2019 г. \r\nОбходен маршрут: За движещите се в посока Доктор Йосифово – Монтана по РП ІІІ-112 Д-р Йосифово – Славотин пътно кръстовище с MON 2158 Долна Рикса-Клисурица до кръстовището с РП І-1/Е-79/ при км 89+036 по РП І-1/Е-79/ Винище-Долна Вереница-Пътен възел при км 108+392 по РП112 – Студено буче – и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г. \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 13.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-842: Движението по път III-842 Юндола – Голямо Белово от км 0+000 до км 21+500 се осъществява в една лента поради ремонт на асфалтовата настилка. Движението се регулира с пътни знаци. Срок до 10.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Перник – Филиповци от км 4+000 до км 31+000 се осъществява с повишено внимание поради косене на тревни площи. Движението се регулира с пътни знаци. Срок до 14.06.2019 г.; \r\nПът III-605: Движението по път III-605 Батановци – Ноевци се осъществява с повишено внимание от км 3+000 до км 14+000 поради косене на тревни площи. Движението се регулира с пътни знаци. Срок до 14.06.2019 г.; \r\nПът III-623: Движението по път III-623 Жедна – Житуша при км 25+600 се осъществява в една лента поради ремонт на тръбен водосток. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 14.06.2019 г.; \r\nПът III-637: Движението по път III-637 Мрамор – Видрар от 10 до 12 км се осъществява в една лента поради почистване на свличане на земни маси. Участъкът е сигнализиран с пътни знаци. Срок до 14.06.2019 г.; \r\nПът III-811: Движението по път III-811 Арзан – Пали лула от км 30+000 до км 43+000 се осъществява с повишено поради косене на тревни площи. Движението се регулира с пътни знаци. Срок до 14.06.2019 г.; \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 14.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради ремонтни дейности на асфалтовата настилка. Срок до 10.06.2019 г.; \r\nПът ІІ-52: Движението по път II-52 Деков – Бяла вода от км 71+500 до км 79+800 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-301: Движението по път III-301 Левски – Асеновци от км 9+300 до км 11+700 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-303: Движението по път III-303 Аспарухово – Градище в участъка на от км 7+100 до км 18+500 800 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-304: Движението по път III-304 Изгрев – Бацова махала - (Новачене-Дебово) в района на с. Изгрев при км 4+000 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-3402: Движението по път III-3402 Пордим – Вълчи трън от км 19+100 до км 25+500 се осъществява с повишено внимание поради преместване на пътни знаци. Срок до 10.06.2019 г. \r\nПът ІII-3501: Движението по път III-3501 Згалево – Каменец от км 11+500 до км 29+700 се осъществява с повишено внимание поради преместване на пътни знаци. Срок до 10.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 14.06.2019 г.; \r\nПът II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 14.06.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-218: Движението по път ІІІ-218 с. Професор Иширково – гр. Дулово от км 13+500 до км 30+500 се осъществява в една лента поради частични ремонтни дейности на асфалтовата настилка. Участъкът се регулира с пътни знаци, конуси и регулировчици. Срокът до 10.06.2019 г \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино от км 0+000 до км 15+150 се осъществява в една лента поради ремонт на подпорни стени. Движението се осъществява съобразно създадената организация на движение. Срок до 12.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nПът ІIІ-867: Движението по път ІІІ-867 Мадан – Златоград от км 13+800 до км 25+000 се в една лента поради ремонт на подпорни стени. Движението се регулира с пътни знаци. Срок до 12.06.2019 г.; \r\nПът ІIІ-8652: Движението по път ІІІ-8652 Бял извор – Неделино – Златоград от км 8+620 до км 28+965 се осъществява в една лента поради ремонтни дейности на асфалтовата настилка. Движението се осъществява съобразно създадената организация на движение. Срок до 12.06.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Бучин проход от км 7+000 до км 8+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента и се регулира от пътни знаци. Срок 11.06.2019 г. \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 14.06.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-55: Движението по път II-55 Велико Търново – Гурково от км 35+000 до км 50+000 в се осъществява двупосочно в една лента на определени участъци поради почистване на инертни материали. Движението в участъка се регулира от пътни знаци. Срок до 08.06.2019 г. \r\nПът II-66: Движението по път II-66 Стара Загора – Чирпан от км 80+715 до км 120+000 се осъществява с повишено внимание поради машинно косене на тревни площи. Движението се регулира с пътни значи. Срок до 12.06.2019 г.; \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.;  \r\nПът III-667: Движението по път III-667 с. Плодовитово – с. Градина от 0+000 до 1+473 се осъществява в една лента поради частични ремонтни дейности на асфалтова настилка. Движението се регулира от временни пътни знаци. Срок до 10.06.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сладък Кладенец се осъществява в една лента поради косене на тревни площи. Срок до 15.06.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът II-48: Движението при п.в. „Омуртаг“ с път I-4 Велико Търново – Търговище посока Омуртаг се ограничава поради ремонтни дейности на асфалтовата настилка. Движението се осъществява през отбивката за с. Горна Хубавка. Участъкът е сигнализиран с пътни знаци. Срок до 10.06.2019 г. \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 15.06.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54", "date": "2019.06.08", "title": "Актуална пътна обстановка"}
{"url": "http://www.focus-news.net/news/2019/06/08/2667741/nimh-vremeto-shte-bade-predimno-slanchevo-maksimalnite-temperaturi-shte-badat-mezhdu-29-i-34.html", "text": "Днес ще бъде предимно слънчево. В следобедните часове отново ще се развие купеста облачност и на места, главно в североизточните райони, ще превали и прегърми. Ще духа слаб северозападен вятър. Максималните температури ще бъдат между 29° и 34°, малко по-ниски по морския бряг, в София около 30°.Това съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ) . \r\nПрез нощта срещу неделя по-значителни валежи с гръмотевици ще има в Централна България. Ще превали и на места в Източна България.  Атмосферното налягане ще остане по-високо от средното за месеца. През деня ще се задържи почти без промяна. Над Черноморието ще бъде предимно слънчево, в следобедните часове с развитие на купеста и купесто-дъждовна облачност. На места, главно по северното крайбрежие ще превали и прегърми. Ще духа бриз. Максималните температури ще са между 26° и 28°. Температурата на морската вода е 21° - 23°. Вълнението на морето ще бъде 1 - 2 бала. В планините също ще бъде предимно слънчево, но след обяд ще се развива купесто-дъждовна облачност и ще има краткотрайни валежи с гръмотевици. Ще духа умерен, по най-високите части силен северозападен вятър. Максималната температура на височина 1200 метра ще е около 23°, на 2000 метра 15-16°.", "date": "2019.06.08", "title": "НИМХ: Времето ще бъде предимно слънчево - максималните температури ще бъдат между 29° и 34°"}
{"url": "http://www.focus-news.net/news/2019/06/08/2667744/bdzh-shte-osiguri-patuvaneto-na-uchastnitsite-vav-festivala-za-detsko-mediyno-izkustvo-arlekin.html", "text": "За поредна година БДЖ ще осигури безплатното пътуване на децата, които ще участват във Фестивала за детско медийно изкуство „Арлекин”. Това съобщиха от пресцентъра на  БДЖ . Осмото издание на фестивала ще се проведе в периода до 12 юни в град Варна. \r\nДнес 28 деца ще пътуват от София до Варна с влак, за да вземат участие в детския фестивал. За тяхното удобно и комфортно пътуване националният железопътен превозвач е осигурил специален допълнителен вагон към композицията на сутрешния бърз влак от София за Варна. БДЖ ще се погрижи и за прибирането на младите творци в деня след приключването на фестивала. \r\nМеждународният фестивал „Арлекин” се провежда под мотото „Светът в моите очи” и има за цел да стимулира детската фантазия и творчество за създаване на оригинални и различни по жанр медийни творби – филми, телевизионни и радиопредавания, интернет издания и др. \r\nНационалният железопътен превозвач подкрепя всички инициативи, чрез които се дава възможност на българските деца да разгърнат своя творчески потенциал и възможности.", "date": "2019.06.08", "title": "БДЖ ще осигури пътуването на участниците във Фестивала за детско медийно изкуство „Арлекин”"}
{"url": "http://www.focus-news.net/news/2019/06/08/2667745/tets-maritsa-iztok-2-ead-organizira-sastezanie-po-ribolov-kray-vodite-na-yazovir-ovcharitsa.html", "text": "За десета поредна година „ТЕЦ Марица изток 2“ ЕАД организира състезание по риболов край водите на яз. „Овчарица“. Това съобщиха от пресцентъра на  „ТЕЦ Марица изток 2“ ЕАД . Участие в него могат да вземат любители на риболова от цялата страна. То ще се проведе от 09.00 часа и ще бъде с продължителност 4 часа. Ограничения във възрастта на участниците няма. Регламентът за участие включва използването на единична рибарска пръчка с най-много 4 броя куки.  \r\nВ 07.30 часа в деня на състезанието ще бъде теглен жребий за определяне мястото на всеки от участниците край водите на язовир „Овчарица“.", "date": "2019.06.08", "title": "„ТЕЦ Марица изток 2“ ЕАД организира състезание по риболов край водите на язовир „Овчарица“"}
{"url": "http://www.focus-news.net/news/2019/06/08/2667742/vitseprezidentat-iliyana-yotova-shte-prisastva-na-chestvaniyata-na-40-iya-yubiley-na-mezhdunarodnata-detska-asambleya-zname-na-mira.html", "text": "Честванията по повод 40-годишнината от провеждането на първата Международна детска асамблея „Знаме на мира“ се провеждат под патронажа на вицепрезидента Илияна Йотова. Това съобщиха от  прессекретариата на държавния глава . Тържественото отбелязване на юбилея ще се състои пред монумент „Камбаните“ от 10.50 часа. Вицепрезидентът ще произнесе приветствено слово и ще отличи със звание „Академия Бъдещето на България“ гимнастичките от националния отбор по художествена гимнастика, носителки на бронзови медали от Олимпиадата в Рио де Жанейро през 2016 г.", "date": "2019.06.08", "title": "Вицепрезидентът Илияна Йотова ще присъства на честванията на 40-ия юбилей на Международната детска асамблея „Знаме на мира“"}
{"url": "http://www.focus-news.net/news/2019/06/08/2667746/natsionalniyat-savet-na-bsp-shte-provede-redovno-zasedanie.html", "text": "Националният съвет на БСП ще проведе редовно заседание. То е насрочено за 11.00 ч. в зала \"Александър Лилов\" в централата на партията и ще бъде закрито за медиите. Проектът на дневен ред включва пет точки. Пленумът ще обсъди позиция на партията по предложението на управляващите за намаляване на партийната субсидия от 11 на 1 лв. за получен действителен глас. На вниманието на членовете на Националния съвет ще бъде представен доклад \"За резултатите от проведените на 26 май 2019 избори за членове на Европейския парламент и за задачите на БСП за участие на предстоящите избори за местна власт\". Докладът е на Изпълнителното бюро на партията.   \r\nНационалният съвет на БСП ще се занимае и с доклад на Комисията по идейно и програмно развитие във връзка с \"Визия за България\", както и с политическите изисквания и механизма за издигане на кметове и общински съветници от \"БСП за България\". Пленумът на БСП ще обсъди и подготовката и организацията на заседанието на 49-тия конгрес на партията на 16 юни 2019 г. Заседанието на най-висшия форум на партията трябва да констатира оставката на лидера на БСП Корнелия Нинова, която тя подаде на предходното заседание на Пленума на 28 май.", "date": "2019.06.08", "title": "Националният съвет на БСП ще проведе редовно заседание"}
{"url": "http://www.focus-news.net/news/2019/06/08/2667753/plovdiv-zapochva-chetvartiyat-traditsionen-pohod-asenovgradski-varhove-i-pateki.html", "text": "Над 400 ще бъдат участниците в Четвъртия традиционен поход „Асеновградски върхове и пътеки“, който ще се проведе на днес и утре.  Това каза за  Радио „Фокус“ – Пловдив  експертът от ОП „Туризъм“ в Асеновград и председател на Сдружение „Устремени“ Ивайло Мирчев. Той уточни, че записалите се за участие в похода чрез онлайн платформата са над 250, но традиционно на място пристигат още около 150 души, които не са се записали и идват само за бивакуването. „Членове на 15 туристически дружества от страната ще се включват в похода, като най-масово присъствие има от Пловдив и Варна, изключвам Асеновград, разбира се. Общо представители на 24 населени места ще дойдат като участници. Интересът към четвъртото издание на похода е доста по-засилен в сравнение с предните три събития“, каза Мирчев. \r\nТой обясни, че маршрутът, по който ще преминат участниците тази година, е около 80 % съвсем нов, като голяма част от него се движи успоредно на стария. „Ще преминем през манастир „Св. Петка Мулдавска“ – символ на духовността и националната ни идентичност. Там, където Апостолът на свободата Васил Левски е разпръсквал семената на революционната пробуда. Ще разгледаме едно от трите негови запазени скривалища в България, а майка Юлита, игумения на манастира, ще ни разкаже за неговата дълга и драматична история. Ще преминем през местност „Голия гидик“, намираща се на хребета на рид „Пропаст“ с прекрасни панорамни гледки към вр. Безово. Тук се намира находището на диво родопско лале. За завършек на втория ден туристите ще преминат през най-високия водопад в Родопите  – Сливодолското падало. За двата дни туристите ще могат да видят манастир, защитена местност, панорамни площадки, пещера, да изкачат връх Попа, който се намира по маршрута ни, и да стигнат до най-високия водопад в Родопите. Една пребогата гама от изживявания и дестинации, които в рамките на два дни пъстро ще изсипят своята благодат и разкош върху сетивата на туристите“, коментира Ивайло Мирчев. Той посочи, че новият маршрут е избран поради две причини – по-щадящата денивелация и наличието на цели два водоизточника – при манастир „Св. Петка Мулдавска“ и при Червенска ловна хижа. „След това имаме чешми в село Добростан и по пътя за хижа Марциганица. Няма да се налага да ситуираме пункт за вода както преди, тъй като това изисква допълнителна логистика“, каза Мирчев. \r\n„Походът е подходящ за всички възрасти. През първия ден неподготвен турист може да измине дестинацията от Асеновград до хижа Марциганица спокойно за 8 часа. Когато основната група тръгне от Асеновград в 08.30 часа от паметника на цар Иван Асен II, тя ще бъде водена от двама планински водачи, по средата и накрая ще има още по двама. Тоест, шест души ще водят цялата група. За още по-голяма сигурност, зад затварящата група ще има джип на разположение, така че мобилно да може да се реагира на всяка ситуация“, обясни Ивайло Мирчев. \r\nЗа участниците, които ще пристигнат до Асеновград със собствени автомобили, ще им бъде осигурено паркомясто на паркинга до бившия хотел „Асеновец”. За тези, които ще се включат само през първия ден на похода, е предвиден транспорт с автобус в 19.00 ч. от хижа „Марциганица”. Планинарите, които остават и втория ден, ще бъдат превозени от рибарника до третия тунел посока Бачково в 16.30 ч. Участниците в „Асеновградски върхове и пътеки” трябва да имат подходяща туристическа екипировка, храна и вода. „Капацитетът на автобусите е на 100 % запълнен“, уточни Мирчев. \r\nВъжен парк с много атракции ще очаква най-малките участници в туристическия поход. „Заниманията ще бъдат безплатни. Децата ще направят своите първи стъпки в планинарството и ще научат интересни неща“, добави той. \r\nТони МИХАЙЛОВ", "date": "2019.06.08", "title": "Пловдив: Започва Четвъртият традиционен поход „Асеновградски върхове и пътеки“"}
{"url": "http://www.focus-news.net/news/2019/06/08/2667747/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemaneto-na-filma-padenie-i-spasenie.html", "text": "Въвежда се временна организация на движението във връзка със заснемането на филма „Останалото е пепел“. Това съобщиха от пресцентъра на  Столична община . От 07.00 до 22.00 часа се забраняват престоят и паркирането на пътни превозни средства, с изключение на автомобилите на снимачния екип, както следва: \r\n- на ул. „Ген. Паренсов“ между бул. „Васил Левски“ и ул. „Цар Шишман“ – 10 паркоместа; \r\n- на ул. „Мальовица“ - 8 паркоместа; \r\n- на ул. „Цар Шишман“ между ул. „Ген. Паренсов“ и ул. „Юри Венелин“ – 5 паркоместа.  \r\nОт 10.00 до 22.00 часа на 8 юни 2019 г. се забранява влизането на пътни превозни средства за максимум от 3 минути за заснемане на кадър (общо 5 пъти в посочения период), както следва: \r\n- по ул. „Цар Шишман“ между ул. „Граф Игнатиев“ и ул. „Ген. Паренсов“; \r\n- по ул. „Ген. Паренсов“ между ул. „Цар Шишман“ и бул. „Васил Левски“.", "date": "2019.06.08", "title": "София: Въвежда се временна организация на движението във връзка със заснемането на филма „Падение и спасение”"}
{"url": "http://www.focus-news.net/news/2019/06/08/2667749/burgas-14-iyat-turnir-ot-natsionalniya-shampionat-na-balgariya-po-striyt-fitnes-startira-na-ploshtadkata-na-park-arena-ozk.html", "text": "Бургас 14-ият турнир от Националния шампионат на България по стрийт фитнес стартира на площадката на „Парк Арена ОЗК“. Това съобщиха от пресцентъра на  Община Бургас . Началото е в 11.00 часа. Организатори са екипът на SPF Bulgaria и Street Workout Bulgaria, с подкрепата на Община Бургас. Състезателите ще бъдат разпределени в групи мъже до 16 години и мъже над 16 години, а жените са без възрастово ограничение. Победителите ще заслужат правото да се състезават на големия финал на 23 юни в София. Там ще се определи и състава на националния отбор за участие на Световното първенство в Москва. Цвети Станева е световна вицешампионка за 2018 година, а Стефан Еротеев е бронзов медалист. Дисциплината, в която ще се състезават участниците е фрийстайл. Рефери на атрактивната надпревара ще бъдат Денис Пламенов-динамични комбинации, Симеон Атанасов-статика и Ангел Доганов-динамика. \r\nЗаписването и загрявката на състезателите ще започнат в 10.00 часа. Час по-късно е стартът.", "date": "2019.06.08", "title": "Бургас: 14-ият турнир от Националния шампионат на България по стрийт фитнес стартира на площадката на „Парк Арена ОЗК“"}
{"url": "http://www.focus-news.net/news/2019/06/08/2667751/sofiya-v-gradinkata-zad-natsionalnata-biblioteka-sv-sv-kiril-i-metodiy-shte-se-provede-festivalat-mish-mash-fest.html", "text": "В градинката зад Националната библиотека „Св. св. Кирил и Методий“ ще се проведе фестивалът „Mish Mash Fest“ днес и утре. Това съобщиха от пресцентъра на  Столична община . Във втория уикенд на месец юни традиционното лятно издание на „Mish Mash Fest“ ще събере на едно място най-талантливите независими български творци и дизайнери. В градинката зад Националната библиотека на 8 и 9 юни от 10.00 до 20.00 часа над 60 български автори ще представят своите неповторими бижута, дрехи, обувки, сувенири, козметика, декорация. Освен с рекордния брой изложители, фестът ще бъде забележителен и с разнообразната културна програма – работилници за най-малките, литературни беседи, ателиета, стендъп и музикални изпълнения и в двата фестивални дни.  За доброто настроение в първия ден от събитието ще се погрижат Ража и Илиана от нашумялата инди банда Dead Man’s Hat, следвани от DJ set на Десислава Андонова, DJ Desy, известна от проектите Phuture Shock и Sentimental Swingers. В неделя вечер гостите ще забавлява стендъп комедиантката Nadia Bright, а след нея сцената ще завладеят Ния, победителката от последното издание на Гласът на България, и китаристът Александър Георгиев – Алекс. Над 10 000 гости очакват организаторите от Момичетата от града, които за този „Mish Mash Fest“ си партнират със Столична община, в рамките на Календара на културните събития на столицата.  \r\nОсвен на изкушенията в шопинг зоната, посетителите ще могат да се насладят и на приятно настроение сред зеленината на градината, в специален кът със страхотна музика, вкусна храна и разхлаждащи летни питиета и коктейли. Разнообразната и прецизна селекция на участниците гарантира предложения за всички вкусове – от класически образци на ювелирното изкуство, през модерни дизайнерски произведения до експериментални и новаторски идеи и решения. Фестивалът е част от Календара на културните събития на Столична община за 2019 г. И се организира под известната вече марка „Mish Mash Fest“, чиито 22 издания досега затвърдиха събитието като едно от най-успешните хендмейд изложения в България.", "date": "2019.06.08", "title": "София: В градинката зад Националната библиотека „Св. св. Кирил и Методий“ ще се проведе фестивалът „Mish Mash Fest“"}
{"url": "http://www.focus-news.net/news/2019/06/08/2667750/denyat-8-yuni-v-balgarskata-istoriya.html", "text": "2016 г. \r\nПрезидентът на Република България, присъжда орден „Стара планина“, първа степен на г-н Димостенис Стоидис, извънреден и пълномощен посланик на Република Гърция в Република България, „за изключително големите му заслуги за развитието на българо-гръцките отношения“. 2016 г. \r\nПрезидентът на Република България, присъжда орден „Стара планина“, първа степен на  г-н Антон Пакурецу, извънреден и пълномощен посланик на Румъния в Република България, „за изключително големите му заслуги за задълбочаването и развитието на българо-румънските отношения“. 2015 г. \r\nПрезидентът на Република България Росен Плевнелиев присъжда орден „Стара планина“ с лента на проф. д-р Антонио Анибал Каваку Силва, президент на Португалия, „за изключителните му заслуги за развитието и задълбочаването на българо-португалските отношения и за неговия принос към политиката за изграждане на силна, решителна и единна Европа“. 2011 г. \r\nПрезидентът на Република България връчва Орден „Св. св. Кирил и Методий” на: \r\n1. Теодосий Спасов - огърлие „за особено значимите му заслуги в областта на културата“ \r\n2. Божана Апостолова - огърлие „за особено значимия ѝ принос в областта на културата“ \r\n3. проф. Никола Николов - първа степен „за големите му заслуги в областта на културата и изкуството“ \r\n4. Николай Николаев - първа степен „за големите му заслуги в областта на културата и изкуството“ \r\n5. Иля Велчев - първа степен „за изключително големите му заслуги в областта на културата“ \r\n6. Стоян Дуков - първа степен „за големите му заслуги в областта на културата и изкуството“ \r\n7. проф. Цветан Цветков - първа степен „за големите му заслуги към Република България в областта на образованието и науката“ \r\n8. проф. д-р Савка Шопова-Маркова - втора степен „за значимия ѝ принос за развитието на българската култура и българското музикално изкуство“ \r\n9. Чавдар Шинов - втора степен „за значимия му принос за развитието на съвременната българска култура и изкуство“ \r\n10. Иван Стефанов Тенев - втора степен „за значимия му принос за развитието на културата и изкуството“ \r\n11. Николай Петев - втора степен „за големите му заслуги в областта на културата и изкуството“ \r\n12. Никола Радев - втора степен „за значимия му принос за развитието на културата и изкуството“ 2009 г. \r\nПрезидентът на Република България връчва Орден „Стара планина“ на: \r\n1. Георги Стоилов - първа степен „за изключително големите му заслуги към Република България в областта на архитектурата.“ \r\n2. Данило Вучетич извънреден и пълномощен посланик на Република Сърбия в Република България - първа степен „за неговите изключителни заслуги за развитието на българо-сръбските отношения и по повод окончателното му отпътуване от страната.“ \r\nПрезидентът на Република България връчва Орден „Св. св. Кирил и Методий” на: \r\n1. Анелия Шуманова - огърлие „за особено значимите є заслуги за развитието на културата и музикалното изкуство“ \r\n2. арх. Иван Попов - първа степен „за големите му заслуги в областта на културата, изкуството, образованието и науката“ \r\n3. Йордан Алексиев Йорданов - първа степен „за големите му заслуги в областта на културата“ \r\n4. Иво Русев - огърлие „за особено значимите му заслуги за развитието на културата и изкуството“ \r\n5. Маргарита Деянова-Ваклинова - огърлие „за особено значимите є заслуги за развитието на културата“ \r\n6. Иван Андонов - огърлие „за особено значимите му заслуги за развитието на културата и изкуството“ \r\n7. Слава Рачева - огърлие „за особено значимите ѝ заслуги за развитието на културата и изкуството“ \r\n8. Енчо Халачев - огърлие „за особено значимите му заслуги за развитието на културата и театралното изкуство“ \r\n9. Саша Филипова - огърлие „за особено значимите ѝ заслуги за развитието на културата и изкуството“ 2006 г. \r\nСъстав на Софийски апелативен съд отменя изцяло присъдата на Софийски градски съд, с която Ангел Василев, Юри Ленев, Георги Георгиев, Александър Русов и Алексей Кичатов са осъдени на доживотен затвор за убийството на бившия премиер Андрей Луканов. Съдът оправдава петимата по всички повдигнати обвинения като единствено Алексей Кичатов е признат за виновен за притежаване на взривно вещество и получава тригодишна присъда. 2006 г. \r\nМинистерският съвет одобрява спогодба между правителствата на България и Израел за отмяна на визите. Спогодбата предвижда безвизов режим на пътуване за гражданите на двете страни с обикновени паспорти. Престоят не трябва да е по-дълъг от 90 дни в рамките на 6 месеца. \r\nВ случай че граждани на едната страна желаят да се установят на територията на другата за срок по-дълъг от 90 дни или с цел работа, те ще трябва да се снабдят предварително със съответния вид виза, съгласно законодателството на приемащата страна. 1989 г. \r\nИзявлението на Тодор Живков от 29 май е разпространено като официален документ в ООН. \r\nНа 29 май Тодор Живков произнася реч, в която обявява, че българските турци могат да изберат родината си и ако сметнат, че това е Турция, да напуснат България. Думите на Живков стимулират масовото изселване на българските турци през следващите месеци, наречено от медиите \"голямата екскурзия\".  \r\nНа 10 май 1989 г. Българският парламент гласува облекчения за пътувания в чужбина, правото на задграничен паспорт за гражданите, промени в Наказателния кодекс. Тези промени се изискват от Хелзинкските договорености, но се правят и за улесняване на изселването на турците от България. От май до август 1989 г. 300-400 000 български турци напускат България, като разпродават на безценица имуществото си. Българските власти организират прибирането на реколтата с помощта на бригадири - войници и ученици. В НС на 1 август е внесена протестна декларация на Клуба за подкрепа на гласността и преустройството срещу прогонването на българските турци. Двадесет дни по-късно Турция затваря границата си с България, след като вече са се изселили 344 000 български турци. 1965 г. \r\nБългария и Полша подписват спогодба за премахване на визите и за развитие на туризма. 1948 г. \r\nНационалният съвет на ОФ ултимативно изисква от Светия синод на Българската православна църква да не води специална религиозна пропаганда сред децата, да следва линията на пълно сътрудничество с властта и да отмени забраната си за участие на свещеници и други църковни служители в ОФ и органите на властта. 1946 г. \r\nЗавършва посещението на българската партийна делегация начело с Георги Димитров в Москва. По време на срещата Сталин настоява България да отложи сключването на съюзен договор с Югославия за след подписването на мирните договори. Дотогава на Пиринския край да се даде \"културна автономия\", за да се развие в населението там \"македонско национално съзнание\" като това е първа крачка към присъединяването му по-късно към НР Македония. 1946 г. \r\nИзбити без смърт и присъда от комунистическата милиция са Владо Куртев, Георги Настев, Атанас Пашков, Йосиф Марков. Владо Куртев е един от оцелелите в сражението на “Ножот” през 1907 г., четник на войводата Добри Даскалов, участник в Балканските войни, сражавал се при Булаир и Одрин,  по време на Първата световна война при Тутракан и Завоя на Черна. 1940 г. \r\nБългарски комунисти и дейци на казионния румънски Фронт за национално възраждане подписват декларация в Кюстенджа за гарантиране териториалната цялост на Румъния и против връщането на Южна Добруджа на България. 1932 г. \r\nСимеон Кавракиров е заловен от дейците на ВМРО (Ив. Михайлов) и е държан в плен за две години. На 14 юни 1934 г. той е убит край село Осеново, Ботевградско. \r\nСимеон Христов Кавракиров е политически деец и участник в македонското освободително движение. Той е роден на 16 ноември 1898 г. в Солун. През 1919 г. идва в България и следва право в СУ \"Св. Климент Охридски\". Става член на БКП. В края на 1924 г. е изпратен в Пловдив, където се включва в окръжното ръководство на Военната организация. След провал в организацията попада в затвора. След освобождаването си преминава в редовете на ВМРО (об.). От 1929 г. е секретар на нейния Областен комитет в Пиринския край. Като такъв съдейства за изграждането на местни групи и органи на ВМРО (об.) в този край. 1929 г. \r\nПровежда се архиерейско събрание на митрополитите и епископите на Българската екзархия. Обсъдени са възможностите за вдигане на схизмата от Вселенската патриаршия. \r\nСхизмата е наложена след като на 11 май 1872 г. при тържествена служба в храм “Св. Стефан” в Цариград Българската църква е провъзгласена за самостойна. В Цариград е свикан събор и на 16 септември 1872 г. Вселенската патриаршия обявява новосъздадената Българска екзархия за схизматична (отцепила се от нея). На 22 февруари 1945 г. Вселенската патриаршия официално признава БПЦ за пълноправен член на православното семейство. На тази дата са родени: 1895 г. \r\nРоден е Васил Захариев (В. З. Стоянов) – художник-график, изкуствовед. Основоположник на съвременната български графика. Завършва Художествено-индустриалното училище в София. В периода 1922-1924 г. специализира в Лайпциг. През 1924 г. преподава графика и декоративно изкуство, в периода 1929-1945 г. е професор. От 1939 г. до 1943 г. изпълнява длъжността директор на Художествената академия в София. В периода 1962-1964 г. е професор в Института за изобразителни изкуства при БАН (по-късно Институт по изкуствознание). Работи предимно в областта на гравюрата върху дърво. Участва в общи изложби от 1919 г., в биеналета във Венеция (1928 г. , 1942 г.), изложби на графика в Синсинати, Варшава, Лугано, Сао Паоло, Любляна и др. Представя самостоятелни изложби в София (1920 г.), Пекин, Шанхай (1955 г.), Прага, Будапеща, Варшава (1960 г.) и др. Негови творби се съхраняват в НХГ - София и в галерии в чужбина. Първите му графики са в духа на народната традиция: \"Земенският манастир\" (1925 г.), \"Руината “Св. София\" (1925 г.). Други произведения: \"Селска църква\" (1926 г.), \"Старинна самоковска къща\" (1927 г.), \"Троянският манастир\" (1930 г.), \"Малинарки\" (1932 г.), \"Дряновският манастир\" (1935 г.), \"Маринчо Бинбелов-Страшният\" (1935 г.), \"Иван Рилски\" (1946 г.), \"Боянската църква\" (1950 г.), \"Софроний Врачански\" (1951 г.), \"Голгота 1915-1918” (1970 г.) и др. Работи в областта на приложната графика - оформяне на книги, екслибриси, подвързии, пощенски марки, банкноти. Издава съчинения (албуми и изследвания), в които проявява интерес към изкуството на Българско възраждане и приложните изкуства. 1879 г. \r\nРоден е Славейко Лазаров Василев – политически, държавен и военен деец, полковник. Завършва Военното училище в София и Генералщабна академия в Русия. Участва във войните 1912-1913 г. и 1915-1918 г. Един от ръководните дейци на Военния съюз и от създателите на организацията Народен сговор. Играе важна роля при подготовката и извършването на държавния преврат на 9 юни 1923 г. Избиран е неколкократно за депутат в Народното събрание. Министър на благоустройството и обществените сгради в кабинета на А. Ляпчев (януари 1926-юни 1931 г.). Същия пост заема и в правителството на Ив. Багрянов (юни - септември 1944 г.). Известно време е и председател на Съюза на запасните офицери в България. Участва в организирането на националистическите организации \"Хр. Ботев\" и \"Отец Паисий\". Умира на 9 септември 1944 г. Посмъртно е съден от Народния съд. 1840 г. \r\nРоден е Петър Мусевич – общественик и политически деец. Учи в Пловдив при Й. Груев, а по-късно в протестантско училище. Пътува много в пределите на Османската империя и продава книги. През 1869 г. получава разрешение от султана да събира антики из българските земи и Влашко. Голяма част от откритите материали изпраща в Императорския исторически музей в Цариград. През 1872 г. става деловодител на Българското благодетелно братство \"Просвещение\" в Цариград. Като такъв помага за откриването на първото изложение на български изделия и материали в османската столица. По време на Априлското въстание 1876 г. е арестуван и осъден на смърт. По-късно амнистиран. След Освобождението се включва в политическия живот на Източна Румелия и става един от основателите на Народната партия там. Взема участие в Сръбско-българската война 1885 г. Убеден русофил, Мусевия се противопоставя на външната политика на Фердинанд I и на Ст. Стамболов. Той е преследван и принуден да емигрира. Завръща се в страната през 1890 г., но е екстерниран в Сърбия. Там става секретар на българските църковни общини в Македония. Едновременно с това е назначен от Екзархията за училищен инспектор. В края на ХIХ в. се завръща в България. През 1900 г. в София основава търговско училище с пансион, с чиито дела се занимава до смъртта си. На тази дата умират: 2016 г. \r\nУмира големият български поет, публицист и общественик Евтим Евтимов. Евтим Евтимов е сред популярните съвременни български поети, познат най-вече с любовната си лирика. Автор е на повече от 40 книги. Най-популярните му стихосбирки са \"Обредни песни\", \"Нощи\", \"Планина\", \"Съновник\", \"Книга за една обич\", \"Горчиви песни\". Много от стиховете му са използвани като текстове за песни, превърнали се в хитове в България. Сред тях са \"Високо\" (ФСБ), \"Ако ти си отидеш за миг\" (\"Импулс\"), \"Грешница на любовта\" (Лили Иванова), \"Горчиво вино\" (Веселин Маринов) и \"Обич за обич\" (Георги Христов). 1997 г. \r\nУмира Стефан Елевтеров (С. Е. Стефанов) - български литературовед. Той е роден на 10 април 1930 г. в Горна Оряховица. През 1948 г. завършва гимназия в Търново, а през 1952 г. специалност \"Българска филология\" в СУ “Св. Климент Охридски”. Първоначално работи като учител. В периода 1956-1960 г. е редактор в сп. \"Младеж\". След като защитава дисертация на тема \"Италианската легенда\" получава научна степен доктор по филология. През 60-те и 70-те години на ХХ в. преподава български език и литература в университетите в Белград, Сиатъл и Йейл (САЩ). През 1976-1978 г. е научен секретар на Института за литература към БАН. От 1983 г. до 1986 г. е преподавател в СУ “Св. Климент Охридски”. Специалист по българска литература и поетика след Освобождението. Съставител и редактор е на \"Избрани творби\" на Ал. Константинов (1974 г.) и А. Страшимиров (1986 г.), на \"Антология на българска литературара\" (1977 г.). Автор е на съчиненията \"Художествен образ\" (1964 г.), \"Нова българска литература. 1878-1918” (1978 г.), \"Поетиката на Алеко Константинов и нашето литературно развитие\" (1978 г.), \"Студии по историческа поетика\" (1993 г.). 1987 г. \r\nУмира Цеко Николчов Торбов – български юрист и философ, професор. Той е роден на 2 април 1899 г. в Оряхово. През 1923 г. завършва право в Германия и защитава докторат в Гьотингенския университет. В България работи като адвокат; преводач (Л. Нелсон, В. Юго, Ф. Достоевски). Сътрудник на проф. Л. Нелсон в Гьотингенския университет през 1925 г. Там през 1929 г. защитава докторат и по философия. Поддръжник на т. нар. етичен социализъм. През 1931-1944 г. е преподавател по немски език в Италианско училище в София. През 1939-1947 г. е преподавател по международно право във Военна академия в София. От 1942 г. е доцент. В периода 1947-1948 г. е професор по обща теория и философия на правото в СУ “Св. Климент Охридски”. През 1947-1948 г. е декан на Юридическия факултет. От 1932-1947 г. е член и секретар на философско-социологическото дружество и на Философския клуб в София. От 1951 г. е член на Международната асоциация за правна и социална философия. Специализира в Париж, Рим и др. Превежда съчинения на И. Кант. За превода на “Критика на чистия разум” (1970 г.) е лауреат на Хердеровата награда на Виенския университет. От 1973 г. е почетен член на “Kant-Gesellschaft” в Майнц. Автор е на съчиненията “Изследвания върху чувството за истината” (1930 г.), “Философия на правото и юриспруденцията” (1930 г.), “Ку-Хунгминг” (1933 г.), “Кант и философията на разума” (1936 г.), “Мусолини и неговата държавна и социална философия” (1936 г.), “Върху правните субекти у Венелин Ганев” (1940 г.), “Върховният принцип на правото” (1940 г.), “Рационализъм и емпиризъм в правото” (1943 г.), “Естествено право и философия на правото” (1947 г.), “Основен принцип на правото. Право и справедливост” (1992 г.), “Изследвания върху критическата философия” (1993 г.), “Учение за държавата” (1995 г.), “Спомени” (1996 г.), “История на античната и средновековна философия” (1996 г.) и др. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.06.08", "title": "Денят 8 юни в българската история"}
{"url": "http://www.focus-news.net/news/2019/06/08/2667754/burgas-vavezhda-se-vremenna-organizatsiya-na-dvizhenieto-pri-bul-stefan-stambolov-bul-prof-yakim-yakimov-i-ul-transportna.html", "text": "Във връзка с преасфалтиране на кръгово кръстовище при бул. „Стефан Стамболов“, бул. „Проф. Яким Якимов“ и ул. „Транспортна“ в Бургас, се въвежда временна организация на движението до 17.00 ч. на 9 юни 2019 г. (неделя). Това съобщиха от пресцентъра на  Общината . Преминаването през кръстовището ще е ограничено, за което е препоръчително да се използват обходни маршрути. Строителните работи на обекта вече започнаха, като днес и утре се премахва (фрезова) старият асфалт.", "date": "2019.06.08", "title": "Бургас: Въвежда се временна организация на движението при бул. „Стефан Стамболов“, бул. „Проф. Яким Якимов“ и ул. „Транспортна“"}
{"url": "http://www.focus-news.net/news/2019/06/08/2667756/denyat-8-yuni-v-svetovnata-istoriya.html", "text": "2017 г.  \r\nПредсрочни парламентарни избори във Великобритания. Надпреварата е спечелена от Тереза Мей. 2016 г. \r\nЧетири нови химически елемента бяха прибавени за постоянно към периодичната система,  след като техните открития бяха удостоверени от световната химическа организация, която отговаря за допълването ѝ. И четирите елемента, които са изкуствено създадени, имат условни имена, като през следващите няколко месеца ще бъдат избрани и техните официални названия. Елементите с номера 115, 117 и 118 са открити от екип от учени от Обединения институт за ядрени изследвания в Дубна, Русия и Националната лаборатория \"Лорънс Ливърмор\" в Калифорния, САЩ. 2014 г. \r\nВ Косово се провеждат извънредни парламентарни избори. 2012 г. \r\nПрезидентът на Русия Владимир Путин подписва закон утежняващ наказанията при нарушаване на законите по време на митинги. 2006 г. \r\nПри специална операция е ликвидиран най-търсеният човек в Ирак, Абу Мусаб ал Заркауи. \r\nЛидерът на терористичната групировка “Организация на “Ал Кайда” за джихад в страните от Месопотамия”, йорданският терорист Абу Мусаб ал Заркауи е ликвидиран при съвместна операция на американските и иракските сили за сигурност в района на иракския град Баакуба, провинция Дияла. \r\nОперацията е извършена съвместно с йорданските специални служби. При обявяването на новината, иракският министър-председател Нури ал Малики благодари на иракския народ за съдействието и усилията, довели до локализирането и ликвидирането на Заркауи.  \r\n“Днес ние сложихме край на Заркауи”, заявява Нури ал Малики, заканвайки се, че това е само първата стъпка в борбата обявена от него с въоръжените формирования и милиции, действащи на територията на Ирак. 1999 г. \r\nБившият английски министър Джонатън Ейткън е осъден на 18 месеца затвор, след като се признава за виновен по обвинение в клевета. По-рано същата година той се признава за виновен и по двете обвинения за клевета срещу списание “Гардиън” и телевизия “Гранада”.  \r\nПрез 1995 г. Ейткън напуска поста си на Министър на финансите, след като списание “Гардиън” и телевизия “Гранада” информират, че бизнесмен от Саудитска Арабия е платил престоя на Ейткън в парижки хотел – което е в разрез със закона. Министърът на финансите нарича това твърдение “тумур на злото и изкривена журналистика”. Той настоява, че съпругата му е платила сметката в хотел Риц, но това се оказва лъжа, след като са представени документите, доказващи, че през въпросната седмица тя е била в Швейцария, а не в Париж. Следва обвинение в лъжесвидетелстване и заговор с цел затрудняване на съдебния процес. През март, неспособен да плати юридическите си дългове, той обявява банкрут. 1999 г. \r\nПравителството на Колумбия обявява, че ще включи в своя национален брутен продукт нелегалните наркотични насаждения, приблизителната стойност на които възлиза на почти един милиард щатски долара. 1998 г. \r\nВ езеро близо до гр. Елиста е намерен трупът на главната редакторка на в. \"Съветска Калмикия\" Лариса Юдина. За убийството са арестувани и осъдени двама мъже, които по-рано са били съветници на правителството. 1996 г. \r\nКитай извършва ядрен опит на полигона си Лоп Нор в северозападната част на страната. 1995 г. \r\nВ Ню Йорк агенти на ФБР арестуват руският емигрант Вячеслав Иванков, известен в престъпния свят с прякора Япончик. Той е осъден по обвинение за финансови спекулации и лежи близо 10 години в затвора в САЩ. На 11 юли 2005 г. Япончик е предаден на руското правосъдие по искане на Главната прокуратура на Руската федерация. 1992 г. \r\nВ Рио де Жанейро (Бразилия) е отбелязан първият Световен ден на Океана. Той съвпада със Световната Среща на върха - Конференция на Обединените Нации за околната среда и развитието ( 3-14 юни 1992 г.). 1986 г. \r\nКурт Валдхайм е избран за президент на Австрия, въпреки обвиненията в сътрудничество с нацистите по време на Втората световна война.  \r\nКурт Валдхайм е австрийски дипломат, доктор по право. Постоянен представител на Австрия в ООН в периода 1964-1968 г. От 1968 г. до 1970 г. е министър на външните работи на Австрия. През 1970 г. става председател на Комисията по използване на космоса за мирни цели. В периода 1972-1981 г. е генерален секретар на ООН. 1982 г. \r\nВ Будапеща се провежда Тридесет и шестата сесия на СИВ за усъвършенстване на социалистическата икономическа интеграция. \r\nСъветът за икономическа взаимопомощ (СИВ) е междуправителствен съюз, учреден през 1949 г. от СССР, България, Чехословакия, Унгария, Полша и Румъния. Той подпомага взаимната международна търговия и координацията на националните икономически планове. Доминиран е от СССР. Системно подчинява икономиката на политиката и интересите на Съветския съюз. Разпуснат е през 1991 г. 1982 г. \r\nПо време на войната за Фолклендските острови Аржентина извършва въздушна атака над два британски кораба. Пет аржентински изтребители нападат със снаряди корабите, превозващи подкрепление към столицата Порт Станли. Около 50 британски военнослужещи умират.  \r\nВойната се води между Аржентина и Великобритания. На 19 март 1982 г. аржентински части акостират на владения от британците остров Южна Джорджия в Атлантическия океан. След това на 2 април около 3000 аржентински морски пехотинци извършват десант на Фолклендските острови. Операцията е представена от Аржентина като връщане на изконна територия към отечеството. Великобритания изпраща експедиционен корпус, който след серия сражения изтласква аржентинските войски от островите. На 14 юни 1982 г. е обявена капитулацията на Аржентина, а Фолклендските острови остават във владение на Великобритания. Във Фолклендската война загиват 255 британци и 649 аржентинци. 1973 г. \r\nГенералисимус Франсиско Франко предава премиерския пост на Испания на Луис Бланко, след като е управлявал 34 години.  \r\nФранциско Баамонде Франко е испански генералисимус. В периода 1939-1975 г. управлява Испания като диктатор. Завършва пехотна академия, участва в колониалните войни на Испания в Африка, командир е на Чуждестранния легион (1921 г.). Началник е на главния щаб на сухопътните войски през 1934 г., командир е и на испанския корпус в Африка (Мароко). Организира и ръководи въоръженото въстание на испанските демократични сили срещу комунистическа диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура. Провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател е на министерския съвет (до 1973 г.) и върховен главнокомандващ на държавата. През 1947 г. прокарва закон за наследството на престола, съгласно който Испания “в съответствие с традицията” е провъзгласена за кралство. На 22 юни 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистически управление, постепенно се оттегля от властта. 1968 г. \r\n40-годишният Джеймс Ърл Рей е арестуван в Лондон във връзка с убийството на Мартин Лутер Кинг. Той е заловен от съдебни следователи от Скотланд Ярд на летище “Хийтроу”, след опит да се качи на борда на самолет пътуващ за Брюксел. Обвинен е за притежание на фалшив паспорт и на огнестрелно оръжие, без разрешително. Съдът във Вашингтон обявява, че ще поиска екстрадирането на Рей, тъй като на 7 май в Мемфис, щата Тенеси е обвинен в убийство. Джеймс Ърл Рей е осъден на 99 г. затвор по обвинение в убийството на Мартин Лутер Кинг, извършено на 4 април 1968 г. 1949 г. \r\nИзлиза романът на Джордж Оруел - “1984”. \r\nДжордж Оруел (псевдоним на Ерик Артър Блеър) е английски писател. Той е роден на 23 януари 1903 г. Основното му произведение е романът антиутопия \"1984\" (1948 г.), но много от темите в романа са маркирани още във \"Фермата (Приказка за животни)\" (1945 г.) - една алегория на сталинизма. Публикува пътни бележки, очерци, публицистика. Умира от туберкулоза на 21 януари 1950 г. в Лондон. 1940 г. \r\nОбявено е откриването на химическия елемент нептуний. През 1940 г. Е. Макмилън от Калифорнийския университет открива неизвестен дотогава радиоактивен излъчвател с период на полуразпадане 2,3 денонощия. Източникът е идентифициран като елемент с пореден номер 93 и е наречен нептуний. Следващите елементи – плутоний, америций, кюрий, берклий и калифорний за пръв път са получени от Г. Сиборг и неговата група при облъчване на уран и трансуранови ядра с ускорени в циклотрон деутрони и a-частици. 1930 г. \r\nНа румънският престол се възкачва Карол ІІ. \r\nКарол II управлява от 1930 г. до 1940 г. Установява кралска диктатура (февруари 1938 г.), разтуря политическите партии и профсъюзите, учредява фашистката организация - Фронт за национално възраждане. През 1939 г. сключва икономически договор с Германия. Признава Виенския арбитраж (1940 г.), според който Румъния предава на Унгария населената с унгарци Северна Трансилвания. При изострена вътрешна и външнополитическа обстановка (септември 1940 г.) се отрича от престола и емигрира. Умира на 4 април 1953 в Ещорил, Португалия. 1912 г. \r\nВ Париж се състои премиерата на балета “Дафнис и Хлоя” от Морис Равел. \r\nМорис Равел е френски композитор, представител на импресионизма. Възпитаник на Парижката консерватория. Автор е на опери (\"Испански час\", 1907 г.; \"Детето и чудесата\", 1925 г.); на балети (\"Аделаида, или Езикът на цветовете\", 1911 г.; \"Дафнис и Хлоя\", 1912 г.; \"Моята майка гъсарката\", 1908 г.). Създава много инструментални творби \"Алборада\" (1905 г.); \"Испанска рапсодия\" (1907 г.), \"Циганка\" (1924 г.), \"Болеро\" (1927 г.); песни; оркестрацията на клавирната сюита \"Картини от една изложба\" на Мусоргски (1922 г.) и др. 1795 г. \r\nСлед две години затвор умира наследникът на френския престол – Луи XVII. \r\nПрез 1793 г. 8-годишният Луи-Шарл (син на крал Луи XVI и Мария-Антоанета) автоматично става крал Луи XVII, след като Луи XVI е гилотиниран пред многобройна тълпа в центъра на Париж. Момчето е хвърлено в затвора, където умира две години по-късно. 1786 г. \r\nВ Ню Йорк за пръв път започва да се продава сладолед. 452 г. \r\nХуните начело с Атила нахлуват в Древен Рим.  \r\nПрез 441 г. Атила преминава Дунав, превзема Ниш и застрашава Цариград. Принуждава Византия да му плаща данък. След това Атила напада Западната римска империя и опустошава Галия. Разбит е на Каталонските полета (близо до Шалон, Франция) през 451 г. от обединените войски на Аеций, Меровей и Теодорих. След това се оттегля в дворците си край Дунав. Умира в деня на сватбата си с Илдико (453 г.). На тази дата са родени: 1954 г. \r\nРодена е Бони Тайлър (псевд. на Гейнър Хопкинс) - английска рокпевица. Специфичният й тембър става причина да бъде забелязана и благодарение на срещата си с известния джазов музикант Р. Скот се появява на голямата сцена. В края на 70-те години се утвърждава сред най-популярните европейски певици. През 1979 г. печели Голямата награда на конкурса в “Ямаха” Токио. Нейни албуми са “World Beginning Tonight” (1976 г.), “Diamond Cut” (1978 г.), “Natural Force” (1979 г.), “Good bye to the Island” (1981 г.), “Faster Than the Speed of Night” (1983 г.), “Secret Dreams & Forbidden Fire” (1986 г.), “Notes from America” (1988 г.), “Bitterblue” (1991 г.), “Natural Force” (1992 г.), “Angel Heart” (1992 г.), “Silhouette in Red” (1993 г.), “Bonnie Tyler” (1994 г.), “Lost in Love” (1995 г.), “Free Spirit” (1996 г.), “All in One Voice” (1999 г.), “Holding out for a Hero” (1999 г.), “Total Eclipse of the Heart [CBS]” (1999 г.). 1830 г. \r\nРоден е Вилхелм Щрекер (Рашид паша) – пруски генерал, генерал-лейтенант от турската армия. Завършва артилерийско инженерно военно училище в Берлин. По време на Кримската война 1853–1856 г. се сражава в състава на англо-германския легион. След войната е назначен за ръководител на английското консулство в Ерзурум, Турция. През 1860 г. постъпва на служба в османската армия. Изпратен е в армията на Абдул Керим паша в Североизточна България като инструктор. През Руско-турската война 1877–1878 г. става началник на турската артилерия във Варна. Включен е в състава и на турската Главна квартира. След войната се занимава с реорганизация на турската армия. През август 1878 г. е назначен от султана за началник на милицията в Източна Румелия. На този пост отстоява османските интереси в Областта. В началото на 1884 г. се завръща в Цариград, където става член на Артилерийско-инженерния комитет при Министерството на войната. 1810 г. \r\nРоден е Роберт Александър Шуман – виден немски композитор и музиковед. Учи при педагога и органиста И. Г. Кунч. Като пианист концертира от 13-годишна възраст. От 1828 г. учи юридически науки в Лайпцигския и Хайделбергския университети. Усъвършенства музикалната си техника при Ф. Вик. Изучава теория на музиката под ръководството на композитора и диригента Г. Дорн (1831-1832 г.). През 1834 г. в Лайпциг основава нов музикален вестник, на който е редактор до 1844 г. През 1840 г. се жени за пианистката Клара Вик (дъщеря и ученичка на Ф. Вик). От 1843 г. известно време преподава в Лайпцигската консерватория и едновременно със съпругата си предприема концертни турнета. От 1844 г. живее в Дрезден, а от 1850 г. - в Дюселдорф. Към края на 40-те години получава диагноза за психическо разстройство. Последните 2 години от живота си прекарва в болницата в Ендених, където умира на 29 юли 1856 г. Погребан е в Бон. Роберт Шуман е един от най-ярките представители на романтическото изкуство на ХIХ в. и остава в музикалната история като един от най-смелите новатори. Голяма част от пиесите му за пиано са лирико-драматични, изобразителни и “портретни” жанрове: “Пеперуди” (1831 г.), “Карнавал” (1835 г.), “Давидсблюндер” (1837 г.) и “Крайслериана” (1838 г.). Автор е на сонати (1835 г., 1835 -1838 г., 1836 г.), “Фантазия” (1836-1838 г.), Концерт за пиано и оркестър (1841-1845 г.), редица цикли за пиано, построени на принципа на сонатите или албум с пиеси - “Фантастични пиеси” (1837 г.), “Детски сцени” (1838 г.), “Албум на юношеството” (1848 г.) и др. Пише ораторията “Раят и Пери” (1843 г.), “Сцени от Фауст” (1844-1853 г.). Единствената му завършена опера е “Геновева” (1848 г.). Творчески успех представлява музиката му към драматическата поема “Манфред” на Байрон (увертюра и 15 музикални номера, 1849 г.). В 4 симфонии на композитора след 1841 г. преобладават светлите жизнерадостни настроения. Създава 3 струнни квартета (1842 г.), квартети за пиано (1842 г.). На тази дата умират: 2017 г.  \r\nУмира Мигел д‘Еското Брокман, дипломат, политик и свещеник, бивш министър на външните работи на Никарагуа и бивш председател на Общото събрание на ООН.  \r\n,b>1959 г. \r\nУмира Ян Лехон (псевд. на Лешек Серафинович) - полски поет. Той е роден на 13 юни 1899 г. във Варшава. В периода 1916-1920 г. следва във Философския факултет на Варшавския университет. Става известен със стихосбирката \"Пурпурна поема\" (1920 г.), в която прославя борбата за независимост на Полша. В сборника \"Сребърно и черно\" (1924 г.) намира отражение неговото разочарование от действителността. Поезията на Ян Лехон се характеризира с приповдигнат стил и строга поетична форма. След Втората световна война живее в САЩ. 1895 г. \r\nУмира Михаил Петрович Драгоманов - украински историк, фолклорист, публицист и политически деец. Доцент е в Киевския университет, но от 1875 г. е принуден да работи в емиграция в Женева, а от 1889 г. в София. Става професор по история в СУ \"Св. Климент Охридски\". Автор е на редица изследвания върху славянския фолклор: \"Славянските сказания за пожертвувание собствено дете\", \"Славянските сказания за рождението на Константина Великий\", \"Славянските варианти на една евангелска легенда\". 1876 г. \r\nУмира Жорж Санд (псевд. на Аврора Дюпен; по мъж - баронеса Дюдеван)– френска писателка. Тя е родена в Париж на 1 юни 1804 г. Учи в английския католически манастир в Париж. През 1831 г. заедно с писателя Жул Сандо издава романа “Розово и бяло”. Жорж Санд се изгражда като писателка в обстановката на обществен подем във Франция след Юлската революция (1830 г.). Първият й самостоятелен роман - “Индиана”, подписан с псевдонима Жорж Санд, излиза през 1832 г. Романите “Валентина” (1832 г.), “Лилия” (1833 г.), “Жак” (1834 г.) са изпълнени с бунтарски индивидуализъм и поставят писателката в редиците на демократичните романтици. През 40-те години на ХIХ в. участва в издаването на антиклерикални ляворепубликански списания и вестници. Активно участва във Февруарската революция 1848 г., но е близка и до радикалните кръгове на левите републиканци. След юни 1848 г. се оттегля от активна обществена дейност и пише романите: “Жан де ла Рош” (1859 г.), многотомната “История на моя живот” (1854-1855 г.) и др. 632 г. \r\nВ Медина умира Мохамед Ибн Абдаллах - основател на исляма, наричан от мюсюлманите Пророк. Той е роден около 570/571 г. в Мека. Произхожда от курейшитския род на хашимитите, който заема важни политически и духовни служби в Мека. Баща му Абдаллах, който търгува със Сирия, умира през 570 г., оставяйки жена си Амина, бременна с Мохамед. Тя умира скоро след раждането, а момчето е прибрано от дядо си Абд ал-Муталиб. Когато и дядото умира, за Мохамед се грижи вуйчо му Абу Талиб, собственик на кервани, с които търгува със Сирия. На 25 години Мохамед напуска вуйчо си и постъпва на служба при богатата вдовица от Мека - Хатиджа, за която се жени. От Хатиджа Мохамед има 8 деца (4 сина и 4 дъщери), които умират рано. Повлиян от монотеистичното учение на ханифитите, от иудаизма и християнството, Мохамед започва своята проповедническа дейност (610 г.), представяйки се за “пратеник на Бога”. Курейшитската върхушка в Мека се противопоставя на Мохамед и на неговите привърженици и им обявява война. Пророкът и неговите последователи са принудени да избягат от града. Денят на Бягството (Хиджра) - 16 юни 622 г., поставя началото на мохамеданската ера. Мохамед и неговите съмишленици се заселват в гр. Ятриб, на север от Мека. Пророкът става емир на града, наречен вече Медина (“град на Пророка”). Мохамед воюва с Мека за налагане на новата религия и през 630 г. меканци го признават за Пророк. През 632 г. той прави своето “Прощално поклонение” в Мека, след което говори на планината Арафат пред 40 000 поклонници. Мохамед е погребан в Медина, а гробът му е обект на поклонение. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.06.08", "title": "Денят 8 юни в световната история"}
{"url": "http://www.focus-news.net/news/2019/06/08/2667763/blagoevgrad-zapochvat-letnite-teatralni-praznitsi-na-publikata-s-lyubov-v-bansko.html", "text": "Летни театрални празници „На публиката – с любов“ ще се проведат в Банско от днес до 15 юни. Това съобщиха от пресцентъра на  Община Банско . „Дълго чаканите срещи с едни от най-обичаните актьори и хитови заглавия в столичния театрален афиш вече са пред вас – верните почитатели на Летните театрални вечери „На публиката – с любов“! Билети за спектаклите можете да закупите от касата „Никола Вапцаров“ и в Посетителския информационен център – Банско, на изключително атрактивната цена от 6.00 лв. Представлението на 11 юни, от 10.30 ч., е подарък за най-малките, а рециталът по книгата на Константин Икономов на 13 юни, от 17.00 ч., ще ви пренесе в света на изящната словестност. Входът е свободен. Не пропускайте и премиерата на новата театрална трупа в града „Има ли смисъл да утепваме мечка“, с която ще бъдат закрити театралните вечери на 15 юни, от 19.00 часа“, посочват още от Общината.", "date": "2019.06.08", "title": "Благоевград: Започват летните театрални празници „На публиката – с любов“ в Банско"}
{"url": "http://www.focus-news.net/news/2019/06/08/2667761/sliven-protestno-shestvie-pod-nadslov-da-zapazim-balgarskoto-semeystvo-shte-tragne-ot-sgradata-na-obshtinata.html", "text": "Протестно шествие под надслов „Да запазим българското семейство!“ ще тръгне от сградата на Община Сливен. Това съобщи за  Радио „Фокус“ – Сливен  един от организаторите на протеста - Надежда Маргенова.По думите й протестът не е насочен като цяло срещу Националната стратегия за детето, а срещу отделни предложения в нея, които поставят в риск традиционните ценности на българина и лишават родителите от възможността на възпитават и контролират децата си. „Спорни са предложенията за семейното насилие. Например, защо ако в едно семейство детето е малтретирано, то трябва да бъде изведено в институция, а не се предприемат мерки срещу насилника. Другото е, ако едно дете се оплаче от родителя си, то той не може да се защити. Например, ако някой, обикновено поради липса на средства, не може да осигури на детето си не пълноценно отглеждан, а  прищявка като скъп гаджет, детето може да се оплаче, а родителят, според стратегията, ще бъде наказан заради отказа да я изпълни. Така тя поставя в риск, всички бедни родители, а голяма част от българите са бедни“, посочи Маргенова. \r\nСпоред нея стратегията е необходима, но не в този и вид, който не е съобразен с българските условия. „Трябва да има инструмент за защита правата на децата, но той трябва да бъде прецезиран, а не да се копира буквално от страни, които нямат нищо общо с българската действителност“, заяви Маргенова. Тя допълни, че и в момента съществува законодателна база за защита на децата  и институции, които да я прилагат. Независимо от това и ранните бракове и насилието срещу деца продължават да съществуват. „Значи проблемът не е в законодателството, а в липсата на контрол върху неговото прилагане и въвеждането на нови изисквания няма да промени нещата, само може да ги влоши, ако Стратегията бива приета в този и вид,“ категорична бе Маргенова. \r\nТова е четвъртият протест срещу Националната стратегия за детето в Сливен. Той е насрочен за 8 юни, от 18.00 ч. до 19.30 часа, и ще започне пред сградата на Община Сливен. \r\nЛюдмила ЙОРГОВА", "date": "2019.06.08", "title": "Сливен: Протестно шествие под надслов „Да запазим българското семейство!“ ще тръгне от сградата на Общината"}
{"url": "http://www.focus-news.net/news/2019/06/08/2667757/sofiya-za-treta-poredna-godina-ekoravnovesie-organizira-izneseni-initsiativi-po-osinovitelskata-si-kampaniya-pod-mototo-osinovyavay-ne-kupuvay.html", "text": "За трета поредна година „Екоравновесие” организира изнесени инициативи по осиновителската си кампания под мотото „Осиновявай, не купувай”. Това съобщиха от пресцентъра на  Столична община .  \r\nОт 14.00 до 18.00 часа в Борисовата градина, в тревното пространство около „Езерото с лилиите“, 10 прекрасни кучета от общинския приют в с. Горни Богров ще чакат своите осиновители.  \r\nВ рамките на инициативата, всеки желаещ ще може да види, разходи, погали и ако желае да вземе някое от прекрасните, здрави, обезпаразитени и ваксинирани кучета в дома си. Осиновяването ще може да се извърши веднага, на място, като процедурата ще е улеснена, за което е необходимо единствено лична карта. Ще разкажем на присъстващите за общинските приюти, осиновяванията и ще призовем към отговорно отношение от страна на собствениците на домашни любимци. \r\nТози път девиза на осиновителският ден ще бъде „Да усмихнем Лили!“, куче от приюта, което вече доста време, също търси дом. С помощта на доброволците и на приятелите на Лили от приюта организираме това събитие и ще тичаме чак до „Езерото с лилиите“, за да намерим най-хубавата лилия за Лили и да я усмихнем, надяваме се да намерим дом на нея, на нейните космати другари, представени в парка и на все повече кучета живеещи в приюта.", "date": "2019.06.08", "title": "София: За трета поредна година „Екоравновесие” организира изнесени инициативи по осиновителската си кампания под мотото „Осиновявай, не купувай”"}
{"url": "http://www.focus-news.net/news/2019/06/08/2667758/veliko-tarnovo-zhurnalistkata-diana-glasnova-shte-predstavi-novata-si-kniga-v-selata-kapinovo-i-tserova-koriya-na-8-yuni.html", "text": "Журналистката Диана Гласнова – главен редактор на излизащото в Загреб на български и на хърватски език списание „Родна реч“, ще представи новата си книга във великотърновските села Къпиново и Церова кория. Това съобщиха от пресцентъра на  Община Велико Търново . Творбата „Българските градинари в Хърватия“ припомня за онези наши предци – същински дипломати, макар и без дипломатически паспорти, разпространили славата на България преди още тя да е възкръснала като държава след Освобождението от 1878 г.  \r\nСрещите с жителите на двете села ще бъдат от 10.00 ч. в с. Къпиново и от 11.00 ч. в с. Церова кория. Съорганизатори на събитията са Община Велико Търново и читалищните настоятелства в селата Пчелище, Къпиново и Церова кория.  \r\n„Българското градинарство е своеобразен световен феномен. Обединени в пътуващи градинарски компании, някогашните наши предшественици са разпространявали в Европа и по света умението си да отглеждат непознати до тогава зеленчуци. Това са българските градинари, които преди повече от век и половина са били истински „посланици” – на север и юг, на изток и запад – на скромността  и трудолюбието на български народ. Голяма част от  тези трудолюбиви и напредничави люде произхождат от селищата на Търновския ареал –  Горна Оряховица, Къпиново, Церова кория. Мнозина от тях заминават и работят в Австрия, Румъния, Унгария, Хърватия, а не малка част остават завинаги в тези държави. С времето връзките с родните им места се прекъсват и близките им така и не научават къде са гробовете им“, споделят организаторите. \r\nЖурналистиката Диана Гласнова, която живее в Хърватия, се е заела с родолюбивата и изключително трудна задача да разкаже не само за градинарските умения на предшествениците ни, но и да издири техни наследници, както и гробните места на отишлите си самотници. Освен разказ за трудолюбието и за приноса на българските градинари, книгата на Диана Гласнова е и една изумителна родова хроника, от която мнозина от потомците им биха могли да научат много.", "date": "2019.06.08", "title": "Велико Търново: Журналистката Диана Гласнова ще представи новата си книга в селата Къпиново и Церова кория на 8 юни"}
{"url": "http://www.focus-news.net/news/2019/06/08/2667760/shumen-folklorna-rabotilnitsa-organizira-chitalishte-todor-petkov-1963.html", "text": "Фолклорна работилница организира Народно читалище „Тодор Петков-1963“ в Шумен. Тя е предназначена за любителите на българските народни хора, каза за  Радио „Фокус“- Шумен  Анета Мутафчиева, председател на читалището и гл. худ. ръководител на ансамблите „Мадара“ и „Звънче“.  Работилницата ще се проведе от 14.00 часа в читалището, като таксата е 5 лв. В своеобразния урок ще участват гост- хореографи от Пловдив, Търговище и Варна. „Това са изпълнител танцьор от ансамбъл „Тракия“, хореографи и ръководители на танцови състави и преподаватели в училища по изкуства. Те ще представят автентични хора от различни райони на страната. Идват с част от своите изпълнители, които ще се включат в работилницата и ще помагат при заучаването на хората“, каза Анета Мутафчиева. „Когато искаме и търсим автентичен фолклор ние се връщаме към извора, към битовия костюм, към  тъкания чорап, към тъканата престилка, към Копривщица и Рожен и идеята е една– максимално да се съхрани тази самобитна фолклорна традиция. Да се запази и предаде, защото ако изчезне няма към какво да се върнем, няма към какво да погледнем.  И в много читалища в страната останаха тези колективи за автентичен фолклор- танцувален, музикален, словесен“, заяви Анета Мутафчиева. \r\nИвелина ИВАНОВА", "date": "2019.06.08", "title": "Шумен: Фолклорна работилница организира читалище „Тодор Петков-1963“"}
{"url": "http://www.focus-news.net/news/2019/06/08/2667764/kyustendil-v-grada-shte-se-provede-futbolniyat-turnir-cherry-cup.html", "text": "Кюстендил. В Кюстендил ще се проведе футболният  турнир “Cherry cup”. Това съобщиха за  Радио „Фокус” – Кюстендил  организаторите на спортната проява. Тя ще започне от 9.30 часа на терена на стадион „Осогово”. Турнирът е за деца, родени през 2007 година. Той е включен в Общинския спортен календар и се подпомага от Община Кюстендил. Участие ще вземат четири отбора – „Пирин”, „Марек 1915”, „Кюстендил” и „Велбъжд”. Срещите ще са от по две полувремена по 25 минути. Загубилите отбори ще се срещнат в спор за трето и четвърто място, от 13.00 часа, а победителите от полуфиналите ще определят носителя на “Cherry cup 2019”, като финалът е с начален час 14.00 ч. За отборите са осигурени награди от Областния съвет на БФС-Кюстендил и Община Кюстендил. \r\nВенцеслав ИЛЧЕВ", "date": "2019.06.08", "title": "Кюстендил: В  града ще се проведе футболният  турнир “Cherry cup”"}
{"url": "http://www.focus-news.net/news/2019/06/08/2667766/sport-toronto-pobedi-goldan-steyt-v-chetvarti-mach-ot-finalite-na-nba.html", "text": "Торонто победи Голдън Стейт с 105:92 като гост, в четвърти мач от финалната серия на НБА.  \r\nСлед този мач Торонто води с 3:1 победи във финалната серия, която се играе до четири победи от седем мача.  \r\nЗа победителите най-резултатен стана Кауай Леонард с 36 точки, а за Голдън Стейт Клей Томпсън отбеляза 28 точки.  \r\nСледващата среща между двата отбора е в залата на Торонто.", "date": "2019.06.08", "title": "Спорт: Торонто победи Голдън Стейт в четвърти мач от финалите на НБА."}
{"url": "http://www.focus-news.net/news/2019/06/08/2667770/pernik-zvoncharski-sabor-po-spasovden-shte-se-provede-v-selo-lyulin.html", "text": "В дивното и красиво пернишко село на име Люлин ще се проведе „Звончарски събор по Спасовден“. Това съобщиха от пресцентъра на  Община Перник . Празникът ще бъде от 10.30 ч. на открита сцена пред Народно читалище „Христо Ботев -1961 г.”. Съборът се организира за първи път от кметството в селото Люлин, Народно читалище “Христо Ботев-1961г.“ и с подкрепата на Община Перник. Целта е да се популяризира звънчарското изкуство от различни български региони, както и запознаване с традициите и звънците в едно от най-големите Пернишки села - Люлин. Участниците могат да покажат, купят, заменят и демонстрират звук и сила на звънците и прилежащите към тях атрибути -колани и други елементи. Ще бъдат приготвени дървени стойки, на които домакини и гости ще могат да закачат своите звънци, някои и на по триста години. Поканата е адресирана до всички от страната и Област Перник. Всеки участник ще получи грамота за участие.  \r\nВ събора са заявили участие хора с различни професии, но всички с една страст по българското изкуство - майстори на дърворезба, най-добрите майстори на маски в пернишко, на звънци, колани, гайтани и занаятчии. За децата ще има демонстрации с грънчарско колело. Ще се включат още и част от сурвакарските групи на с. Джерман, Мещица, Долна Секирна, Люлин, Земен и много други. Най-голямата награда ще бъде от кмета на село Люлин за победителя от т.н. предизвикателство „наддрънкване“ – когато двама или повече младежи ще закачат своите звънци, за да покажат издръжливост и звук за голямата награда ЗВЪНЕЦ.  \r\nБогата музикална програма с участието на местни формации и гостуващият оркестър „Граово“. \r\nОрганизатори на събитието са Народно читалище “Христо Ботев - 1961 г.”, кметство село Люлин и Община Перник.", "date": "2019.06.08", "title": "Перник: „Звончарски събор по Спасовден“ ще се проведе в село Люлин"}
{"url": "http://www.focus-news.net/news/2019/06/08/2667765/tass-sasht-i-meksiko-postignaha-sporazumenie-za-imigratsiyata.html", "text": "Американският президент Доналд Тръмп заяви, че САЩ и Мексико са постигнали споразумение по имиграционните въпроси, и планираното за понеделник въвеждане на мита е преустановено, предаде  ТАСС .  \r\n„Аз съм радостен да ви съобщя, че САЩ постигнаха…споразумение с Мексико. Планираното за понеделник въвеждане на американски мита (за стоки от Мексико) за момента е преустановено, за неопределен период“, написа Тръмп в Twitter. \r\nПо думите на президента на САЩ, властите в Мексико са поели задължение предприемат по-строга имиграционна политика.  \r\n„Мексико, от своя страна, се съгласи да предприеме решителни мерки, за да спре потока от имигранти през страната, към нашата южна граница. Това се прави, за да бъде значително намалена нелегалната имиграция от Мексико към САЩ“, заяви Тръмп.  \r\nСпоред договореностите, сега тези, които пресекат границата в търсене на убежище, ще бъдат отпратени обратно в Мексико, където „ще могат да очакват разглеждане на своите молби за предоставяне на убежище“. На мексиканска територия ще им бъдат предоставени работни места, медицински и образователни услуги.  \r\nСАЩ и Мексико поемат задължения са засилят двустранното сътрудничество, включвайки обмен на информация и координиране на действията за борба с незаконната имиграция.   Светлин Божков", "date": "2019.06.08", "title": "ТАСС: САЩ и Мексико постигнаха споразумение за имиграцията"}
{"url": "http://www.focus-news.net/news/2019/06/08/2667767/burgas-parvata-informatsionna-sreshta-ot-natsionalnata-kampaniya-rodi-dete-v-balgariya-shte-se-provede-v-kulturen-tsentar-morskoto-kazino.html", "text": "Първата информационна среща от Националната кампания „Роди дете в България“ ще се проведе в Бургас от 12.00 часа в Културен център „Морското казино“. Това съобщиха от пресцентъра на  Общината . Кампанията се организира от Фондация „Супер БЕБЕ“ и Фондация „Мечта за дете“ с подкрепата на Община Бургас. Организаторите канят на информационната среща всички млади хора в репродуктивна възраст, независимо дали имат, нямат, мечтаят или очакват деца. Със специалистите ще се дискутират въпросите: Как да се подготвим за бебето; Фертилно хранене; Репродуктивно здраве; Психо-емоционални фактори, възпрепятстващи зачеването; Страхуваме ли се да раждаме и защо? Участниците ще получат подаръци и ще бъде изтеглена томбола с награди. Входът е свободен.  \r\nТемите на дискусията ще бъдат представени от следните специалисти: Елена Терзиева, нутриционист – „Как да се подготвим за бебе? Репродуктивно хранене“; Д-р Жени Стоичкова, педиатър – „Репродуктивно здраве с шуслерови соли“; Теодора Дичева – „Бахова терапия“, „Енегийна псхихология“, ТЕС, „Пренареждане на матрицата“, „Защо се страхуваме да раждаме? Кои са психо-емоционалните фактори, възпрепятстващи зачеването“; Яна Петрова – консултант – „Да поговорим по женски“; Силвия Цакова – психолог – ще проведе ролева и игра и томбола с подаръци.", "date": "2019.06.08", "title": "Бургас: Първата информационна среща от Националната кампания „Роди дете в България“ ще се проведе в Културен център „Морското казино“"}
{"url": "http://www.focus-news.net/news/2019/06/08/2667769/plovdiv-bez-zatrudneniya-se-osashtestvyava-dvizhenieto-na-teritoriyata-na-oblastta-patishtata-sa-suhi-i-prohodimi.html", "text": "Нормално и без затруднения се осъществява движението на територията на областта, съобщиха за  Радио „Фокус“ – Пловдив  от Областното пътно управление. Интензивен е трафикът по АМ „Тракия“. Пътните настилки на територията на областта са сухи и нормално проходими. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 20 юни. Движението по пътя Карлово - Баня при р. Неволя в района на село Баня се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. От 10 юни започва ремонт на пътните връзки на пътен възел „Цалапица“ при 112-ти км на АМ „Тракия“. Ремонтът включва подмяна на асфалтова настилка по връзките: София – Цалапица, София – Съединение, Бургас – Цалапица, Бургас – Съединение, Цалапица – Бургас, Съединение – Бургас, Цалапица – София и Съединение – София, както и ремонт на настилката на пътя в участъка от п. в. „Цалапица“ до с. Цалапица. По време на ремонтните дейности пътните връзки ще се затварят поетапно. На 10 юни за времето от 08.00 до 20.00 часа ще е затворена пътната връзка София – Цалапица. Обходният маршрут е: АМ „Тракия“ – пътен възел „Пазарджик“ при км 90 – гр. Пазарджик – път I-8 Пазарджик - Пловдив – кръгово кръстовище – с. Цалапица. Необходимо е шофьорите да карат внимателно и да спазват стриктно пътната сигнализация. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим - Девин. Опасност от падащи камъни по направленията Кричим - Стамболийски, Бачково-Нареченски бани и Юговско ханче - Югово - Лъки. \r\nТрафикът на територията на град Пловдив се извършва нормално. Натоварено е движението в централната градска част. Пътните настилки са сухи. \r\nТони МИХАЙЛОВ", "date": "2019.06.08", "title": "Пловдив: Без затруднения се осъществява движението на територията на областта, пътищата са сухи и проходими"}
{"url": "http://www.focus-news.net/news/2019/06/08/2667771/veliko-tarnovo-v-grada-shte-se-provede-lektsiya-za-savremennite-tendentsii-v-arhitekturata-i-gradskoto-prostranstvo.html", "text": "В града се провежда поредица от лекции за съвременните тенденции в архитектурата и градското пространство. Това съобщиха от пресцентъра на  Община Велико Търново . Събитията са организирани от Общината и имат за цел да насочат общественото внимание към бъдещото развитие на града, в частност – към създаването на нов градски център, а също и към конкурсното начало и дело при решаването на градоустройствени въпроси с голяма обществена значимост.  \r\nПоредицата от лекции започна на 7 юни и продължава днес от 16.00 часа отново в голямата зала на Общината. Първата среща е с арх. Мая Шопова - преподавател в дизайнерския факултет „Архитектура + Урбанизъм” към Масачузетския университет по технологии (MIT). Тя води лекции на класове, в които се обменят знания и умения в сферата на архитектурата, изкуствата, урбанизма, информационните технологии, маркетинга и други. Арх. Шопова ще говори за интердисциплинираността в архитектурата.  \r\nВеднага след това е лекцията на италианския архитект Диего Терна. Темата е за критичното мислене в архитектурата. Диего Терна е съосновател на архитектурно студио „Куинзи Терна Аркитектуре”. Участва в широк спектър от проекти, издателски материали, критика и дидактика в сферата на архитектурата, урбанизма и изследователската дейност. Работата на студиото е награждавана в множество международни конкурси, а проучванията са публикувани в редица книги и списания. \r\nВ съботния следобед ще гостуват и архитекти от „Стивън Джордж Интернешънъл” (SGI), водени от Мария Мишинева. SGI е сред водещите архитектурни компании в Централна и Източна Европа, предоставяйки иновативни проекти в различни сектори, с множество престижни международни награди и признания. \r\nРазработките на арх. Диего Терна, Мая Шопова, „Имидж Бюро“ на Велислав Докин и на SGI са сред осемте отличени на Международния архитектурен конкурс „Ново сърце за Стария град“. В Старата столица лекции изнесоха също Арх. Андреа Д’Антраси (Италия), член на журито в професионалната надпревара, както и арх. Клаудио Нарди (Италия), автор на класирания на 1-во място проект. \r\nМеждународният архитектурен конкурс „Ново сърце за Стария град” се проведе през 2018 г. Състоеше от две части – архитектурна (идеен проект за сграда на експозиционен център) и урбанистична (концепция за обновяване на територията на Старото военно училище, в която ще бъде разположена сградата на експозиционния център). В конкурса имаше над 60 участници от 15 държави. Предстои провеждане на процедура по договаряне с арх. Клаудио Нарди за изготвянето на технически инвестиционен проект за сградата на експозиционен център. Ще бъде открита и публична дискусия относно възможностите за развитие на територията на бъдещия нов градски център, възоснова на конкурсните идеи на всички участници.", "date": "2019.06.08", "title": "Велико Търново: В града ще се проведе лекция за съвременните тенденции в архитектурата и градското пространство"}
{"url": "http://www.focus-news.net/news/2019/06/08/2667773/stara-zagora-priklyuchva-dzhaz-forum-stara-zagora.html", "text": "Приключва международният фестивал „Джаз форум Стара Загора“. Той се провежда сред античния комплекс „Августа Траяна“. Община Стара Загора организира Джаз форум Стара Загора с изключителната подкрепа на „КонтурГлобал Марица -изток 3”. Това съобщиха от пресцентъра  Общината . Мотото на тазгодишния фестивал е „Осем стъпки към безкрая на джаза!”, а програмата е обогатена с майсторски класове на гостуващи артисти и джемсешъни, както и предфестивални прояви.  \r\n„Джаз форум Стара Загора“ се утвърди като едно от най-чаканите събития в културния календар на Общината. Всяка година жителите и гостите на града имат възможност да видят на живо световни величия и знакови фигури в съвременния джаз от САЩ, Великобритания, Германия, Франция, Холандия, Италия, Австрия, Полша, Унгария, Русия, Колумбия, Мексико и др .  \r\nТова е и единственият фестивал в страната, който обръща сериозно внимание и на най-младите изпълнители. И тази година в тясно сътрудничество с НУМСИ „Хр. Морфова“ и музикалните школи в града,  техни възпитаници се изявяват на голямата сцена редом с утвърдени български и чуждестранни джазмени. В заключителния концерт гост-солист е Добромир Добрев – алт саксофон, ученик от музикалното училище. \r\nОбщина Стара Загора организира „Джаз форум Стара Загора“ с изключителната подкрепа на „КонтурГлобал Марица Изток 3” и със съдействието на фондация „Джазтет“.  Проявите са със свободен вход. \r\nДопълнителна информация е публикувана на   и на  \r\n„Фейсбук“ страницата -  . \r\nПредвидена е следната програма: Днес от 19.30 ч, античен форум „Августа Траяна” \r\nАнтони Дончев 6UP със специалното участие на Георг Брайншмид (Австрия) \r\nАнтони Дончев - пиано \r\nАтанас Хаджиев - кларинет/саксофон \r\nВенцислав Благоев - флюгелхорн \r\nАлександър Логозаров - китара \r\nГеорг Брайншмид - контрабас \r\nМартин Хафизи – барабани; \r\nТраяна Глас квинтет \r\nЦвети Христова, Люси Георгиева, Грета Станева, Станимира Ботевска, Станчо Станчев; \r\nВоенен биг бенд Стара Загора с диригент кап. Цветомир Василев, със специалното участие на Йерванд Маргарян (Армения) - тромпет \r\nВенцислав Благоев - тромпет  \r\nМилица Гладнишка - вокал \r\nЦветомир Цанков - вокал \r\nЛиляна Дойчева - вокал \r\nДобромир Добрев - алт саксофон. Фестивални джемсешъни с \"Лайв Зара Джазтет, от 22.30 часа, в ресторант „При кмета“ .", "date": "2019.06.08", "title": "Стара Загора: Приключва „Джаз форум Стара Загора“"}
{"url": "http://www.focus-news.net/news/2019/06/08/2667774/kyustendil-dupnitsa-e-domakin-na-desetoto-izdanie-na-folklorniya-festival-rila-ni-gleda.html", "text": "Градът е домакин на Десетото издание на фолклорния фестивал „Рила ни гледа”. Това съобщи за  Радио „Фокус” – Кюстендил  Дилиана Диканска, организатор на фолклорната проява. Фестивалът ще започне от 10.00 часа на сцената на парк „Рила”. „Няколко са новите моменти във фестивала, освен, че всички ще се представят на една сцена, ще участват и представители на училищата по изкуствата, освен това за първа година освен предметни награди за победителите ще има и парични награди. 40 колектива са завили участие в юбилейното издание на „Рила ни гледа”, каза Диканска. Програмата ще започне с школата по български народни танци при читалище „Зора 1858”, както и с гостите от Културен дом „Карпош” - град Крива Паланка, Република Северна Македония. След това има представяне на танцови състави – училища по изкуствата, различните възрастови групи в категория „Вокални групи”, групите в  категория „Солисти”, следват танцовите състави, групи за народни хора – автентични и обработени, както и танц. „Би трябвало конкурсната част да приключи около 18.00 часа, а от 19.00 часа започва рециталът на „Огражденска четворка”, след това е награждаването. След това започва и гала концертът, на който ще се представят наградените”, каза Диканска. \r\nВенцеслав ИЛЧЕВ", "date": "2019.06.08", "title": "Кюстендил: Дупница е домакин на Десетото издание на фолклорния фестивал „Рила ни гледа”"}
{"url": "http://www.focus-news.net/news/2019/06/08/2667777/pazardzhik-remont-ogranichava-dvizhenieto-po-planinskata-otsechka-yundola-golyamo-belovo.html", "text": "Нормално се осъществява движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са частично мокри. Движение по пътя Юндола Голямо Белово от 1 км  до 21 км се извършва чрез поетапно затваряне на лява и дясна ленти за движение поради ремонт на асфалтовата настилка. Движението се регулира с пътни знаци. Трафикът по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.06.08", "title": "Пазарджик: Ремонт ограничава движението по планинската отсечка Юндола - Голямо Белово"}
{"url": "http://www.focus-news.net/news/2019/06/08/2667778/burgas-vazrastna-zhena-e-blasnata-ot-lek-avtomobil-na-parking-do-ul-hristo-botev.html", "text": "Възрастна жена е в реанимация след пътен инцидент на паркинга до ул. „Христо Ботев“. Това съобщиха за  Радио „Фокус“ - Бургас  от ОДМВР - Бургас. Инцидентът е възникнал вчера около 12.50 часа, след като водач на лек автомобил е карал назад, не е видял жената и е бутнал, но при падането на земята тя си е ударила главата.  \r\nОбщо 7 катастрофи са регистрирани през изминалото денонощие и още трима души са леко пострадали. Пожар е възникнал в кухня в блок на ж.к. „Зорница“, като има нанесени леки материални щети, съобщиха от Община Бургас.  \r\nДеница ДИМИТРОВА", "date": "2019.06.08", "title": "Бургас: Възрастна жена е блъсната от лек автомобил на паркинг до ул. „Христо Ботев“"}
{"url": "http://www.focus-news.net/news/2019/06/08/2667775/ministar-vladislav-goranov-predlozhenieto-za-namalyavane-na-partiynite-subsidii-tseli-da-se-preosmisli-modelat-na-finansirane-na-politicheskite-partii.html", "text": "Предложението за намаляване на партийните субсидии цели да се преосмисли моделът на финансиране на политическите партии. Това каза министърът на финансите Владислав Горанов в „Тази събота“ по  бТВ . Той призова БСП, ако 1 лв. партийна субсидия им е малко, да кажат колко ще им стигат. На въпрос дали това е популистко предложение, Горанов отговори: „Какво значи популизъм? Имаше референдум, на който участваха стотици хиляди български граждани, милиони“, каза той и визира референдума, организиран от Слави Трифонов. „Някои от системните партии се опитват да извличат политически дивиденти от темата за субсидиите. Най-естествената реакция е отново да отворим този дебат. Ние слагаме на масата това, което голяма част от българските граждани са поискали“, посочи още финансовият министър. Попитан защо се е стигнало да надписване на субсидиите, Горанов обясни, че различното в тълкуването на закона е начина, по който се формира общата им маса и впоследствие как се разпределят. На въпрос дали ще подаде оставка, както поискаха от БСП, Горанов отговори: „Този разговор е между мен и премиера. В момента, в който анализирахме и проведохме разговор, преценихме, че не се налага“. Той допълни, че колегите му от БСП също тълкуват закона по този начин и няма как един финансов министър да понесе отговорност. Според него грешката е по-скоро техническа, отколкото политическа.", "date": "2019.06.08", "title": "Министър Владислав Горанов: Предложението за намаляване на партийните субсидии цели да се преосмисли моделът на финансиране на политическите партии"}
{"url": "http://www.focus-news.net/news/2019/06/08/2667788/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на юли, съобщиха за  Радио „Фокус“ – Велико Търново  от Областно пътно управление. Времето в областта е ясно и слънчево. Настилките са сухи, а се осъществява нормално. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 юли. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането е 22 юни. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м, при км 46+800 по общински път до III–403 в село Малки Вършец. Отворен за движение е прохода Шипка, но остава в сила забраната за товарни автомобили над 12 тона. \r\nЛуиза ТРАНЧЕВА", "date": "2019.06.08", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/06/08/2667785/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите варират между 8 и 16 градуса. В планините е слънчево, само във високите части духа лек вятър. Съоръженията в курортите не работят. Не са регистрирани инциденти през изминалото денонощие. Информация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2019.06.08", "title": "ПСС: Добри са условията за туризъм в планините"}
{"url": "http://www.focus-news.net/news/2019/06/08/2667780/burgas-katastrofa-e-stanala-na-kragovoto-krastovishte-na-ravda-v-posoka-kk-slanchev-bryag.html", "text": "Катастрофа е станала на кръговото кръстовище на Равда в посока к.к. Слънчев бряг. Това съобщиха за  Радио „Фокус“ - Бургас  от Областно пътно управление. По данни на ОДМВР - Бургас при катастрофата има леко пострадали, нанесени са и материални щети. „Движението може да е затруднено заради произшествието, но не е спряно“, казаха още от ОДМВР.  \r\nВ останалата част от областта движението е спокойно. Безпроблемно се осъществява движението както по пътищата в областта, така и по основните пътни артерии на град Бургас. Няма образувани колони от автомобили по входно-изходните пътни артерии на града, движението се осъществява без забавяне. \r\nДеница ДИМИТРОВА", "date": "2019.06.08", "title": "Бургас: Катастрофа е станала на кръговото кръстовище на Равда в посока к.к. Слънчев бряг"}
{"url": "http://www.focus-news.net/news/2019/06/08/2667786/kyustendil-v-edna-lenta-se-osashtestvyava-dvizhenieto-na-vtoroklasen-pat-62-mezhdu-dupnitsa-i-klisura-ot-km-42-do-km-59-zaradi-rehabilitatsiya-na-patnoto-platno.html", "text": "В една лента се осъществява движението на второкласен път 62 между Дупница и Клисура от км 42+263 до км 59+071 заради рехабилитация на пътното платно. Това съобщи за  Радио „Фокус’’ – Пирин  дежурният служител в Областно пътно управление - Кюстендил. Нормално се осъществява движението по главен Е-79 и автомагистрала „Струма“. Двупосочно движение в една лента се извършва на третокласен път 107 в участъка между село Пастра и Рилски манастир от км 27+575 до км 27+825 поради аварийно-възстановителни дейности по укрепването свлачищни процеси.  Участъкът е сигнализиран със светофарна уредба и сигналисти. Ограничено за товарни автомобили над 3.5 тона е движението на третокласен път 6222 Смоличано - Пелатиково от км 10 до км 14 поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2019.06.08", "title": "Кюстендил: В една лента се осъществява движението на второкласен път 62 между Дупница и Клисура от км 42 до км 59 заради рехабилитация на пътното платно"}
{"url": "http://www.focus-news.net/news/2019/06/08/2667789/plovdiv-znepolski-episkop-arseniy-shte-oglavi-arhiereyska-sveta-liturgiya-v-plovdivskiya-mitropolitski-hram-sv-vmchtsa-marina-na-9-yuni.html", "text": "На 9 юни - Неделята на светите Отци от Първия Вселенски събор с благословението на Негово Високопреосвещенство Пловдивския митрополит Николай, Преосвещеният Знеполски  епископ Арсений, \r\nще оглави архиерейска света Литургия от 9.00 часа в  пловдивския митрополитски храм „Св. вмчца Марина“, предаде репортер на  Агенция \"Фокус\" .  \r\nНикола ПЕТКОВ", "date": "2019.06.08", "title": "Пловдив: Знеполски  епископ Арсений ще оглави архиерейска света литургия в  пловдивския митрополитски храм „Св. вмчца Марина“ на 9 юни"}
{"url": "http://www.focus-news.net/news/2019/06/08/2667793/ombudsmanat-maya-manolova-az-sam-advokata-na-grazhdanite-nyama-kak-da-se-vidya-v-obraza-na-partien-funktsioner.html", "text": "Аз съм адвоката на гражданите няма как да се видя в образа на партиен функционер. Това заяви в предаването \"Тази събота\" по  бТВ  омбудсманът Мая Манолова. Според нея публичните позиции съществуват, за да решават проблемите на хората. \r\nПо повод общественото обсъждане на новите цени на тока и парното, Мая Манолова посочи, че е било бутафорно. \r\nКомисията за енергийно и водно регулиране (КЕВР) проведе в петък обществено обсъждане с граждани и сдружения за новите цени на тока, които влизат в сила от 1 юли. Очаква се и средно увеличение с 4,5% на парното и топлата вода за цялата страна, а при тока увеличението ще е средно с около 3,5%. \"Решенията предварително са взети. Отсъстваха представители на министерството на енергетиката, депутати, представители на Столичната община, синдикати и работодатели\", обясни Манолова. По думите й цените на природния газ на международните пазари са се сринали до дъното, но в същото време цената на парното в България е стигнала своя таван. \"За съжаление гражданите няма право да обжалват в съда актовете на КЕВР. Единственият субект, който може да обжалва тези решения са енергийните дружества, но те нямат интерес от това\", отбеляза Манолова.  \r\nСпоред омбудсмана сериозни са проблемите при бързите кредити. По думите й една от причините хората да теглят кредити е, че не могат да си платят битовите сметки. \"Тези фирми заобикалят закона, не спазват правилата и измислят всевъзможни уловки\", коментира Манолова.", "date": "2019.06.08", "title": "Омбудсманът Мая Манолова: Аз съм адвоката на гражданите няма как да се видя в образа на партиен функционер"}
{"url": "http://www.focus-news.net/news/2019/06/08/2667794/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-sofiyskiya-mitropolitski-hram-sv-nedelya-na-9-yuni.html", "text": "На  9 юни от  9.00 ч.,  Негово преосвещенство Белоградчишкият епископ Поликарп ще оглави архиерейска света Литургия в софийския митрополитски храм \"Св.  Вмца Неделя\", предаде репортер на  Агенция \"Фокус\" . Там за втора година ще бъде проведен Събор на църковните четци, певци и свещоносци – „иподякони“. Никола ПEТКОВ", "date": "2019.06.08", "title": "София: Белоградчишкият епископ Поликарп ще оглави архиерейска света литургия в софийския митрополитски храм \"Св. Неделя\" на 9 юни"}
{"url": "http://www.focus-news.net/news/2019/06/08/2667797/plovdiv-14-oto-izdanie-na-denya-na-reproduktivnoto-zdrave-shte-se-provede-v-grada.html", "text": "14-ото издание на Деня на репродуктивното здраве ще се проведе в Пловдив. Това съобщиха за  Радио „Фокус“ – Пловдив  организаторите от сдружение „Зачатие“. Откриването на форума ще бъде от 11.00 часа в зала „Проф. арх. Йолов“ на хотел „Тримонциум“. Тази година основната тема на събитието е поставянето на пациента в центъра на репродуктивната медицина, с поглед към рисковете и безопасността на инвитро процедурите, човешкият фактор в лечението на стерилитет. Ще участват 12 от най-големите инвитро клиники в България. Експо алеята на инвитро клиниките ще даде възможност на посетителите да се срещнат с топ специалисти по стерилитет и да се консултират безплатно с тях. Безплатни демонстрации за пациентите ще направят от Алианса на българските акушерки. Ще бъдат представени и специализирани продукти за репродуктивно здраве и бременност на водещи производители. Денят на репродуктивното ще продължи през целия ден, а входът е свободен за всички посетители. \r\nКато официални гости на събитието са поканени инж. Иван Тотев, кмет на град Пловдив, Савина Петкова, председател на Общински съвет – Пловдив, Султанка Петрова, зам. министър на труда и социалната политика, д-р Мария Георгиева – директор на „Център за асистирана репродукция“, проф. д-р Атанас Щерев – национален консултант по асистирана репродукция и д-р Здравко Минев – председател на Българска асоциация по стерилитет и репродуктивно здраве.", "date": "2019.06.08", "title": "Пловдив: 14-ото издание на Деня на репродуктивното здраве ще се проведе в града"}
{"url": "http://www.focus-news.net/news/2019/06/08/2667791/plovdiv-16-godishen-mladezh-e-bil-zadarzhan-pri-operatsiya-na-mvr-dans-i-prokuraturata-predpolaga-se-che-e-vaznameryaval-da-izvarshi-teroristichen-akt.html", "text": "Радикализиран 16-годишен младеж от Пловдив е бил задържан при съвместна операция на МВР, ДАНС и прокуратурата преди два дни, предаде  БНР . Предполага се, че ученикът е възнамерявал да извърши терористичен акт в Пловдив, тъй като при обиските са открити различни компоненти на несглобена бомба. Ученикът е българин, в момента с него работят психолози на МВР, които се опитват да изясняват мотивите му. \r\nРазследването по случая продължава.", "date": "2019.06.08", "title": "Пловдив: 16-годишен младеж е бил задържан при операция на МВР, ДАНС и прокуратурата, предполага се, че е възнамерявал да извърши терористичен акт"}
{"url": "http://www.focus-news.net/news/2019/06/08/2667799/veliko-tarnovo-gladiatorskite-igri-sa-aktsentat-v-programata-na-antichniya-festival-orel-na-dunava-v-svishtov.html", "text": "Велико Търново: Гладиаторските игри са акцентът в програмата на античния фестивал „Орел на Дунава“ в Свищов. Това съобщи за  Радио „Фокус“ – Велико Търново  доц. Стоян Проданов, един от организаторите на събитието. То се провежда в римския град Нове край Свищов. Съревнованието ще е тази вечер от 18.00 часа. В него ще участват всички групи, като гладиаторите ще се състезават в категориите „най-атрактивен двубой“ и „гладиатор на народа“. Кой се е представил най-добре ще реши публиката. Програмата започна още в 9.00 часа и продължава през целия ден. За днес са предвидени още представяне на древна римска кухня, изкуства и занаяти. В посетителския център на Нове в 16.00 часа започва публична лекция на доц. д-р Бони Петрунов, като темата е „Древното наследство в България“. От 19.00 до 19.30 часа групата Gruppo Storico Romano ще представи трагедията „Един ден в дома на Пизон“, като веднага след това ще започне спектакъл с виртуозна конна езда в изпълнение на Багатур и Пигане. Наградата „Златен Орел“ за опазване на културно-историческото наследство ще бъде връчена в 20.00 часа на д-р Бони Петрунова, директор на Националния исторически музей. Вечерта ще завърши с още една битка – между варвари и римляни, която стартира в 20.15 часа.  \r\nДопълнителна информация за предстоящите събития можете да откриете на интернет страницата на фестивала и в социалните мрежи. \r\nЛуиза ТРАНЧЕВА", "date": "2019.06.08", "title": "Велико Търново: Гладиаторските игри са акцентът в програмата на античния фестивал „Орел на Дунава“ в Свищов"}
{"url": "http://www.focus-news.net/news/2019/06/08/2667803/gazeta-express-ramush-haradinay-se-sreshtna-s-angela-merkel.html", "text": "Премиерът на Косово Рамуш Харадинай заяви, след среща с германския канцлер Ангела Меркел, че позицията на Прищина след срещата е много по-силна, пише изданието  „Gazeta Express“ .  \r\nХарадинай, който е на официално посещение в Германия, заяви, че Косово е поело ангажимент за продължаване на диалога, като добави, че по време на срещата си с Меркел, той не е бил помолен да отмени решението за налагане на 100% мита върху сръбски и босненски стоки, като повтори, че тарифите ще останат в сила.  \r\n„Искаме правото ни да се придвижваме свободно да бъде уважавано. Ние сме сериозно заинтересовани от диалога със Сърбия. Тарифите няма да бъдат отменени и аз не съм длъжен да ги отменя. Обсъдихме въпроса за данъчното облагане, като част от по-широк контекст на диалога, но тарифите няма да бъдат премахнати“, заяви Харадинай.  \r\nКосовският премиер заяви, че е отправил искане към германския канцлер Ангела Меркел, да включи в дневния си ред въпроса за Косово.  \r\n„Косово е в по-силна позиция отпреди. Благодаря на Германия за принципната позиция, защото те са свършили тяхната част от работата“, заяви Харадинай, като се позова на позицията на Берлин за отмяна на визите за гражданите на Косово. Премиерът заяви, че Прищина ще продължи лобистката си работа, за да може този въпрос да бъде включен в дневния ред на Съвета на ЕС.  \r\nХарадинай заяви, че Косово ще поиска признаване от Сърбия, по време на срещата на върха в Париж, която ще се проведе на 1 юли и на която домакин ще бъде френския президент Емануел Макрон.   Светлин Божков", "date": "2019.06.08", "title": "„Gazeta Express“: Рамуш Харадинай се срещна с Ангела Меркел"}
{"url": "http://www.focus-news.net/news/2019/06/08/2667802/sofiya-dvama-dushi-sa-postradali-pri-katastrofa-v-tunel-vitinya-na-avtomagistrala-hemus.html", "text": "Двама души са пострадали при катастрофа в тунел „Витиня“ на автомагистрала „Хемус“. Това съобщиха от  ОДМВР - София . Временно движението в тунела е спряно. Сигналът е получен около 10.22 часа. Пътнотранспортното произшествие е между два автомобила. По първоначални данни са пострадали двама души. Водачите трябва да използват обходни маршрути.", "date": "2019.06.08", "title": "София: Двама души са пострадали при катастрофа в тунел „Витиня“ на автомагистрала „Хемус“"}
{"url": "http://www.focus-news.net/news/2019/06/08/2667796/blagoevgrad-preustanoveno-e-propuskaneto-na-tovarni-avtomobili-prez-gkpp-zlatarevo.html", "text": "Преустановено е пропускането на товарни автомобили през ГКПП „Златарево“. Това съобщиха за  Радио „Фокус“ - Пирин  от ГД „Гранична полиция“. През граничния пункт се осъществява преминаването на леки коли, микробуси и автобуси и в двете посоки. Препоръчва се преминаване за Македония през ГКПП „Станке Лисичково“ и ГКПП „Гюешево“. Нормално се осъществява преминаването през ГКПП „Кулата“. Без забавяне се извършва преминаването на ГКПП „Илинден“. \r\nНатали СТЕФАНОВА", "date": "2019.06.08", "title": "Благоевград: Преустановено е пропускането на товарни автомобили през ГКПП „Златарево“"}
{"url": "http://www.focus-news.net/news/2019/06/08/2667800/zamestnik-glavniyat-prokuror-ivan-geshev-shte-dade-brifing-v-sadebnata-palata-vav-vrazka-s-razsledvaneto-za-terorizam.html", "text": "Заместник главният прокурор Иван Гешев ще даде брифинг в Съдебната палата във връзка с образуваното досъдебно производство за тероризъм. Това съобщиха от пресцентъра на  Прокуратура на Република България . Брифингът ще се състои от 13.00 часа в зала 2 на 4 етаж на Съдебната палата в София.", "date": "2019.06.08", "title": "Заместник главният прокурор Иван Гешев ще даде брифинг в Съдебната палата във връзка с разследването за тероризъм"}
{"url": "http://www.focus-news.net/news/2019/06/08/2667804/kaloyan-metodiev-politolog-namalyavaneto-na-partiynata-subsidiya-shte-bade-krachka-nazad.html", "text": "Намаляването на партийната субсидия ще бъде крачка назад. Това каза в интервю за обзорното предаване „Метроном“ на  Радио „Фокус“  политологът Калоян Методиев. Според Методиев предложението на премиера Бойко Борисов се прави с цел, а не от ценностни подбуди – изместване на фокуса. „Възникват два въпроса по отношение на мълниеносното решение на Бойко Борисов - защо точно сега и защо толкова радикално. Не мисля, че го прави от ценностни подбуди, а действа инстинктивно да удари другите партии, които не са богати, но и да спечели на своя страна общественото мнение. Разви се и теорията, че се опитва да отклони общественото внимание от много тежките оценки, които получи през седмицата по отношение на корупцията в България от страна на ЕК и по отношение на членството на България в Шенген от страна на холандското правителство“, обясни политологът. Калоян Методиев допълни, че ако Бойко Борисов иска да е принципен, трябва да намери решение и за парите, които изтичат в държавата по отношение на други черни дупки като НСО, енергетика, държавни корпорации, служебни коли. „Важно в сюжета с въпросните субсидии като е казал „А“ да каже и „Б“ за парите, които изтичат в държавата, която е на негово разпореждане, по отношение на други черни дупки като НСО, РВД, държавни корпорации, енергетика, служебни коли. В София има 15 линейки, а служебните коли са хиляди. В цяла Европа министрите на богатите и развити държави се возят с метрото. Ако Борисов иска да е принципен, нека се занимае и с тези въпроси“, каза още Калоян Методиев. По думите му по отношение на партийната субсидия по-разумно и по-балансирано е предложението на ВМРО – 5 лева субсидия на глас, което ще ограничи влиянието на сенчестия бизнес и олигарси по отношение на политическите партии. „Да не залитаме в крайности по отношение на финансирането, защото до известна степен се е осветлило, поне  на големите парти, и това ще е крачка назад“, отбеляза той. \r\nМилослава АНГЕЛОВА", "date": "2019.06.08", "title": "Калоян Методиев, политолог: Намаляването на партийната субсидия ще бъде крачка назад"}
{"url": "http://www.focus-news.net/news/2019/06/08/2667809/petar-vitanov-shte-e-predsedatel-na-delegatsiyata-na-balgarskite-sotsialisti-v-ep.html", "text": "Петър Витанов ще е председател на Делегацията на българските социалисти в ЕП. Това става ясно от  \"Фейсбук\" страницата на Българската социалистическа партия . Новоизбраните членове на Европейския парламент от \"БСП за България\" проведоха своето първо заседание на 7 юни 2019 г. За председател на Делегацията на българските социалисти в ЕП беше избран Петър Витанов. Цветелина Пенкова беше утвърдена като ковчежник. Преизбран беше Станислав Котцилков за секретар на Делегацията. На своето учредително заседание, членовете на ЕП обсъдиха приоритетните за България въпроси, по които е важно да работят в предстоящия си мандат като евродепутати.  \r\nНа срещата беше обсъдено и разпределението на българските евродепутати от „БСП за България” в комисиите интерпарламентарните делегации на ЕП, както и възможността в ръководството на Групата на Прогресивния алианс на социалистите и демократите в ЕП да бъде предложен Сергей Станишев.", "date": "2019.06.08", "title": "Петър Витанов ще е председател на Делегацията на българските социалисти в ЕП"}
{"url": "http://www.focus-news.net/news/2019/06/08/2667808/tass-nay-malko-chetirima-voenni-sa-zaginali-pri-bomben-atentat-v-pakistan.html", "text": "Най-малко четирима военнослужещи са загинали, а още четирима военни са били ранени, в резултат на бомбен атентат в Пакистан, предаде  ТАСС .  \r\nИнцидентът е станал в окръг Северен Вазиристан, в северозападната част на страната.  \r\n„Терористи са взривили автомобил, транспортиращ военнослужещи, с помощта на самоделно взривно устройство. Четирима военни са загинали, а още четирима са ранени. За последния месец в резултат на нападения са убити десет служители на силите за сигурност, а още 35 военни са били ранени“, съобщиха от пакистанското военно министерство.  \r\nДо момента нито една групировка не е поела отговорност за нападението.   Светлин Божков", "date": "2019.06.08", "title": "ТАСС: Най-малко четирима военни са загинали при бомбен атентат в Пакистан"}
{"url": "http://www.focus-news.net/news/2019/06/08/2667811/moldavskie-vedomosti-predsrochnite-izbori-za-neizbezhni-zayavi-igor-dodon.html", "text": "Републиканският съвет на Социалистическата партия на Молдова се събра на заседание, за да обсъди създалата се обстановка в страната и да вземе окончателно решение за последващите действия на формацията, пише изданието  „Молдавские Ведомости“ .  \r\nТова заяви молдовският президент и неформален лидер на социалистите Игор Додон.  \r\nДържавният глава напомни, че от самото начало Социалистическата партия е предложила да се проведат преговори за създаване на управляваща коалиция с партиите, влизащи в блока ACUM. След това предложение са последвали дискусии, както официални, така и неофициални.  \r\n„Ние видяхме, че депутатите от ACUM остават практически на предишните си позиции. Те не са готови да гласуват за кандидата на социалистите за поста на председател на парламента, те са категорично против да ни дадат някое министерство и не е ясно, дали са готови да върнат пълномощията на президента. Очевидно е, че при тези условия ние не можем да създадем коалиция с десните“, заяви Додон.  \r\nГоворейки за демократите, държавният глава отбеляза, че социалистите не се провеждали преговори с ДПМ и не са им предлагали създаване на коалиция.  \r\n„За да не ни обвиняват гражданите, че не сме говорили с всички, а веднага сме отишли към предсрочни избори, ние изслушахме техните предложения. Но ние от самото начало нямаме намерение да създаваме коалиция с тях“, заяви Додон. \r\nДържавният глава констатира, че социалистите са направили всичко възможно. Додон призна, че се е надявал, че събитията от последните дни ще приближат страната към създаване на нова власт.   Светлин Божков", "date": "2019.06.08", "title": "„Молдавские Ведомости“: Предсрочните избори за неизбежни, заяви Игор Додон"}
{"url": "http://www.focus-news.net/news/2019/06/08/2667812/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турция заяви в петък, че кипърските турци имат правото са споделят ресурсите на острова, дни, след като кипърското правителство постигна споразумение с американска компания, за разработване на газови находища в източното Средиземноморие, пише изданието  „Cyprus Mail“ . \r\nТурция и международно признатото кипърско правителство имат припокриващи се претенции, за юрисдикцията върху офшорните проучвания за петрол и газ в тази част на Средиземно море, регион, за който се смята, че е богат на природен газ.  \r\nВ сряда кипърските власти заявиха, че са постигнали споразумение с американската компания Noble Energi и нейни партньори, за търговска експлоатация на Афродита, морско газово находище, разположено югоизточно от острова.  \r\nСпоразумението не споменава кипърските турци и не им предлага дял от приходите, заяви говорителят на турското външно министерство Хами Аксой в петък.  \r\nПо неговите думи, „страните по споразумението не могат да пренебрегнат факта, че кипърските турци са част от неселението на острова и имат равни права, по отношение на неговите петролни и газови ресурси“.  \r\nКипърският министър на енергетиката Джордж Лаккотрис заяви, че сделката има потенциала са донесе на острова повече от девет милиарда долара приходи, за 18-годишна експлоатация на находището.  \r\nПо-рано турският президент Реджеп Тайип Ердоган заяви, че Анкара е решена да защитава правата на кипърските турци и заяви, че сондажите и проучвателните дейности с кораби, под закрилата на турския военноморски флот, ще продължат. \r\n*** \r\nНа заседание на съвместната македонско-българска експертна комисия, което се проведе в Скопие, бяха приети препоръките към двете правителства, за периода на древността за учебниците за началния курс в образователните системи на двете страни, пише изданието  „Вечер“ .  \r\nКакто информира председателят на комисията Драги Георгиев, двете страни са се информирали взаимно за забележките, които имат за този период от историята. Той заяви, че те ще бъдат предоставени на правителствата на двете държави, които трябва да продължат да действат в съответствие с процедурите,  \r\nБяха разгледани учебниците, които се отнасят до средновековния период, както и забележките, които преди бяха обменени от експерти от двете страни, и бяха отбелязани местата, около които могат да се правят препоръки.  \r\n„Изводът беше, че през следващите два месеца ще бъде обменен първия проект за средновековния период и се надяваме, че на следващото заседание през септември ще можем да приемем препоръките за Средновековието“, заяви Георгиев.  \r\nЗа праистория, античност и средновековие между двете страни няма големи различия. За древността българската страна има забележка, например, за това, че в македонските учебници е записано, че Апостол Павел е сформирал македонска църква. Македонските забележки са, че като български земи са посочени и македонските, които са извън българската средновековна държава.  \r\nЧленовете на комисията обсъдиха съвместното възпоменание на Гоце Делчев. Представителите на двете страни оцениха разговорите, като изтощителни, но конструктивни. За определени въпроси експертите са постигнали съгласие от отношение на личността и работата на Гоце Делчев, но има и разминавания. \r\n*** \r\nПремиерът на Косово Рамуш Харадинай заяви, след среща с германския канцлер Ангела Меркел, че позицията на Прищина след срещата е много по-силна, пише изданието  „Gazeta Express“ .  \r\nХарадинай, който е на официално посещение в Германия, заяви, че Косово е поело ангажимент за продължаване на диалога, като добави, че по време на срещата си с Меркел, той не е бил помолен да отмени решението за налагане на 100% мита върху сръбски и босненски стоки, като повтори, че тарифите ще останат в сила.  \r\n„Искаме правото ни да се придвижваме свободно да бъде уважавано. Ние сме сериозно заинтересовани от диалога със Сърбия. Тарифите няма да бъдат отменени и аз не съм длъжен да ги отменя. Обсъдихме въпроса за данъчното облагане, като част от по-широк контекст на диалога, но тарифите няма да бъдат премахнати“, заяви Харадинай.  \r\nКосовският премиер заяви, че е отправил искане към германския канцлер Ангела Меркел, да включи в дневния си ред въпроса за Косово.  \r\n„Косово е в по-силна позиция отпреди. Благодаря на Германия за принципната позиция, защото те са свършили тяхната част от работата“, заяви Харадинай, като се позова на позицията на Берлин за отмяна на визите за гражданите на Косово. Премиерът заяви, че Прищина ще продължи лобистката си работа, за да може този въпрос да бъде включен в дневния ред на Съвета на ЕС.  \r\nХарадинай заяви, че Косово ще поиска признаване от Сърбия, по време на срещата на върха в Париж, която ще се проведе на 1 юли и на която домакин ще бъде френския президент Емануел Макрон. \r\n*** \r\nРепубликанският съвет на Социалистическата партия на Молдова се събра на заседание, за да обсъди създалата се обстановка в страната и да вземе окончателно решение за последващите действия на формацията, пише изданието  „Молдавские Ведомости“ .  \r\nТова заяви молдовският президент и неформален лидер на социалистите Игор Додон.  \r\nДържавният глава напомни, че от самото начало Социалистическата партия е предложила да се проведат преговори за създаване на управляваща коалиция с партиите, влизащи в блока ACUM. След това предложение са последвали дискусии, както официални, така и неофициални.  \r\n„Ние видяхме, че депутатите от ACUM остават практически на предишните си позиции. Те не са готови да гласуват за кандидата на социалистите за поста на председател на парламента, те са категорично против да ни дадат някое министерство и не е ясно, дали са готови да върнат пълномощията на президента. Очевидно е, че при тези условия ние не можем да създадем коалиция с десните“, заяви Додон.  \r\nГоворейки за демократите, държавният глава отбеляза, че социалистите не се провеждали преговори с ДПМ и не са им предлагали създаване на коалиция.  \r\n„За да не ни обвиняват гражданите, че не сме говорили с всички, а веднага сме отишли към предсрочни избори, ние изслушахме техните предложения. Но ние от самото начало нямаме намерение да създаваме коалиция с тях“, заяви Додон. \r\nДържавният глава констатира, че социалистите са направили всичко възможно. Додон призна, че се е надявал, че събитията от последните дни ще приближат страната към създаване на нова власт.", "date": "2019.06.08", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/06/08/2667816/angel-naydenov-tsentar-za-izsledvane-na-otbranata-i-sigurnostta-neobhodima-e-presechna-tochka-spryamo-byudzhetnite-vazmozhnosti-na-balgariya-za-f-16-i-okonchatelnata-oferta-ot-sasht.html", "text": "Необходима е пресечна точка спрямо бюджетните възможности на България за изтребителите F-16 и окончателната оферта от САЩ. Това каза за седмичното обзорно предаване „Метроном“ на  Радио „Фокус“  Ангел Найденов – министър на отбраната в кабинета „Орешарски“ и председател на Центъра за стратегически изследвания в сигурността и международните отношения. „Когато говорим за стойността на проекта, трябва да имаме предвид и необходимостта за бъдат стартирани и другите два големи модернизационни проекта за българската армия. На 29 май би трябвало да са отворени ценовите оферти за патрулните кораби за военноморските сили. Същевременно се подготвя такъв за създаването на бронирани машини за сухопътните войски. Това са проекти на стойност на 2 млрд. лв. и за тях също трябва да има осигурено финансиране. Затова в решението на Народното събрание и в проектите за инвестиционен разход и по трите беше предвидена схемата за разсрочено плащане“, обясни Ангел Найденов. Той каза още, че съществуват  минимални шансове за прекратяване на преговорите между България и САЩ. Според него може да се стигне до споразумение, удовлетворяващо и двете страни. Евентуален провал на проекта за придобиването на нови бойни самолети ще забави процесът на модернизация на Военновъздушните сили на страната ни, според Найденов. До средата на август се очаква яснота по окончателната цена и готовността за подписване на договор, уточни той, като добави, че финалната сделка ще бъде отнесена до последното тримесечие на годината. \r\nМилослава АНГЕЛОВА", "date": "2019.06.08", "title": "Ангел Найденов, Център за изследване на отбраната и сигурността: Необходима е пресечна точка спрямо бюджетните възможности на България за F-16 и окончателната оферта от САЩ"}
{"url": "http://www.focus-news.net/news/2019/06/08/2667815/kaloyan-metodiev-politolog-ako-v-bsp-ima-chuvstvo-za-sahranenie-i-ideya-za-razvitie-na-partiyata-tryabva-da-podkrepyat-korneliya-ninova.html", "text": "Ако има чувство за съхранение в БСП и идея за развитие на партията, трябва да подкрепят Корнелия Нинова, но ако искат да затънат във вътрешни батали между прогерберските фракции, те могат да се опитат да я детронират. Това каза в интервю за обзорното предаване „Метроном“ на  Радио „Фокус“  политологът Калоян Методиев. „В БСП има колизия между две тенденции. Едната е линията Нинова, която е за самостоятелно развитие, за правене на принципна политика с идеята, че трябва да се променят нещата в България. Тя говори много за съдебна реформа, за нови икономически модели.  Има и една друга група в партията, те искат докопване до властта на всяка цена. Не е тайна, че са близки до ГЕРБ и искат голяма коалиция, под чието крило да се скрият. Това са героите, които са известни на България от софийската, пловдивската и варненска организация“, обясни политологът. Калоян Методиев допълни, че в БСП има сблъсък на две ценностни идеи – за това как трябва да се прави политика и как трябва да се развива българската политика оттук нататък. От сблъсъка на двете линии в БСП до голяма степен зависи и конфигурацията в българската политика в близко бъдеще, уточни той. „Този сблъсък продължава и в момента. Нинова е последният вал пред една възможна криза в българската политика, която би била евентуалното поглъщане от страна на Борисов и на втората марка БСП. Нинова е единствената пречка това да се случи и това би довело до фатални последици за българската политика. Ако има чувство за съхранение в партията и идея за развитие на БСП, те трябва да подкрепят Корнелия Нинова, но ако искат да затънат във вътрешни батали между прогерберските фракции, те могат да се опитат да я детронират. От този сблъсък ще зависи политическата й съдба, до голяма степен и конфигурацията в българската политика в близко бъдеще. Този форум е интересен от тази гледна точка, сама по себе си БСП не е важна в случая, а в по-големия контекст на отношение с ГЕРБ и с управлението на държавата“, каза още политологът Калоян Методиев. \r\nМилослава АНГЕЛОВА", "date": "2019.06.08", "title": "Калоян Методиев, политолог: Ако в БСП има чувство за съхранение и идея за развитие на партията, трябва да подкрепят Корнелия Нинова"}
{"url": "http://www.focus-news.net/news/2019/06/08/2667818/v-mvnr-shte-se-sastoi-parvoto-zasedanie-na-savmestnata-mezhdupravitelstvena-komisiya-s-republika-severna-makedoniya.html", "text": "На 10 юни по покана на вицепремиера и министър на външните работи Екатерина Захариева в Министерството на външните работи ще се състои първото заседание на Съвместната междуправителствена комисия, създадена съгласно чл. 12 от Договора за приятелство, добросъседство и сътрудничество с Република Северна Македония. Това съобщиха от пресцентъра на  Министерството на външните работи . \r\nМеждуправителствената комисия е съпредседателствана от Екатерина Захариева и министъра на външните работи на Република Северна Македония Никола Димитров.  \r\nОсновна цел на заседанието е да бъде направен преглед на прилагането на подписания на 1 август 2017 г. Договор за приятелство, добросъседство и сътрудничество между Република България и Република Северна Македония.  \r\nЕкатерина Захариева ще приеме Никола Димитров на разговор на четири очи в МВнР в 11.00 часа след което ще се състоят пленарни разговори на Съвместната междуправителствена комисия.  \r\nВ 12.30 часа в МВнР ще се състои пресконференция.  \r\nУважаеми колеги,  \r\nНа 10 юни представителите на медиите ще бъдат допускани за пресконференцията в МВнР през приемна „Посетители“ от 12.00 до 12.20 часа срещу лична карта и прес-карта.", "date": "2019.06.08", "title": "В МВнР ще се състои първото заседание на Съвместната междуправителствена комисия с Република Северна Македония"}
{"url": "http://www.focus-news.net/news/2019/06/08/2667806/kaloyan-pargov-bsp-ako-sega-darzhavata-se-grizhi-za-politicheskata-sistema-s-namalyavane-na-subsidiite-oznachava-da-hvarlim-sistemata-v-chastno-pravni-ratse.html", "text": "Ако сега държавата се грижи за политическата система, с намаляване на субсидиите, означава да хвърлим системата в частно-правни ръце. Това каза председателят на Градския съвет на БСП - София и член на Изпълнителното бюро на партията Калоян Паргов пред журналисти преди Националния съвет на партията, предаде репортер на   Агенция \"Фокус\" . \r\nВъв връзка с предложението на управляващите за намаляване на партийната субсидия, която е заложена в дневния ред на Пленума, Паргов коментира: \"Крайното залитане в такъв популизъм е по-скоро опасно за политическата система. Ако сега  държавата се грижи за тази система по определен ред и правила, дали субсидията ще е 1 лв. или 0 лв. означава да я хвърлим в частно-правни ръце\", каза Паргов. На въпрос дали гледа към председателското място в БСП, Паргов отговори, че гледа към местния вот. По думите му местните избори са основата за бъдеща национална власт. \"Ако не постигнем съществен резултат на местните избори, не можем да мечтаем за национална власт\".  \r\nДеница КИТАНОВА", "date": "2019.06.08", "title": "Калоян Паргов, БСП: Ако сега държавата се грижи за политическата система, с намаляване на субсидиите, означава да хвърлим системата в частно-правни ръце"}
{"url": "http://www.focus-news.net/news/2019/06/08/2667820/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nДеница ДИМИТРОВА", "date": "2019.06.08", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/06/08/2667821/angel-naydenov-tsentar-za-izsledvane-na-otbranata-i-sigurnostta-namalyavaneto-na-tsenata-na-iztrebitelite-f-16-ne-tryabva-da-e-za-smetka-na-voennite-sposobnosti-na-samoletite.html", "text": "Намаляването на цената на изтребителите F-16 не трябва да е за сметка на военните способности на самолетите. Това каза за седмичното обзорно предаване „Метроном“ на  Радио „Фокус“  Ангел Найденов – министър на отбраната в кабинета „Орешарски“ и председател на Центъра за стратегически изследвания в сигурността и международните отношения. Според него промяната на цената за F-16 зависи от това на какво ще държи и от какво ще се откаже България от предварително заявения пакет. Обект на преговорите с американската страна са поне 4 от параметрите на сделката – цена, схема на плащане, срокове за доставка и индустриално сътрудничество, обясни той. „Сумата, посочена в уведомлението, е 1 млрд. 670 млн. долара, което прави малко над 2 млрд. 920 млн. лв. Това надхвърля с близо 1 млрд. сумата, която беше гласувана от Народното събрание. Същевременно вероятно е и доста над допусканията, които бяха направени с последващо изменение на решението от Парламента, което разреши в хода на преговорите правителството да се отклони от вече предварително зададените параметри по отношение на цената“, обясни Ангел Найденов. Според него това не е окончателната цена за изтребителите, които България ще закупи от САЩ. Това е своеобразен таван на целия пакет, който предлага американската страна, обясни той, като уточни, че има възможност за преговори по отношение на крайната цена.  \r\nМилослава АНГЕЛОВА", "date": "2019.06.08", "title": "Ангел Найденов, Център за изследване на отбраната и сигурността: Намаляването на цената на изтребителите F-16 не трябва да е за сметка на военните способности на самолетите"}
{"url": "http://www.focus-news.net/news/2019/06/08/2667825/parvan-simeonov-politolog-pri-obedineni-patrioti-dvama-se-karat-a-tretiyat-pecheli-malkata-koalitsiya-shte-zagubi-vsichko-ako-tazi-razpra-prodalzhi.html", "text": "При „Обединени патриоти“ се случи така, че двама се карат, а третият печели, малката коалиция ще загуби всичко, ако тази разпра продължи. Това каза за седмичното обзорно предаване „Метроном“ на  Радио „Фокус“  политологът Първан Симеонов, директор на „Галъп интернешънъл“, за следизборните трусове в малката коалиция. „Коалицията „Обединени патриоти“ трябва да търси някакъв нов вариант на съществуване, защото очевидно балансите вътре са променени. Те ще изгубят, ако продължат играта на натриване на носовете. От едната страна се разказва, че имало схеми, купен вот, от друга – се мълчи, а от третата страна се забелязва натриване на носове. Ако искат да оцелеят и да запазят инерцията, и трите страни трябва да намерят по-положителен подход“, обясни Първан Симеонов. Той отбеляза, че позитивът в цялата история в малката коалиция е за ВМРО, като уточни обаче, че партията може да го проиграе, ако продължи с изтъкването. Според него единственото важно нещо е как ще се представят трите формации на местните избори. Дори и да се разпадне малката коалиция няма да окаже голямо влияние в електорален план, а по-важно е дали голямата коалиция няма да пострада от трусовете в „Обединени патриоти“, каза още той. Управляващият микс има интерес разпадните процеси да бъдат възпрени, добави политологът.  \r\nМилослава АНГЕЛОВА", "date": "2019.06.08", "title": "Първан Симеонов, политолог: При „Обединени патриоти“ двама се карат, а третият печели, малката коалиция ще загуби всичко, ако тази разпра продължи"}
{"url": "http://www.focus-news.net/news/2019/06/08/2667826/die-zeit-germaniya-i-rusiya-se-dogovoriha-za-po-tyasno-satrudnichestvo.html", "text": "Ще има германска помощ за руската икономика, въпреки санкциите, след като германският министър на икономиката Петер Алтмайер подписа споразумение с Русия, за намерения, предвиждащи засилване на сътрудничеството, пише изданието  „Die Zeit“ . \r\nТова е политическо споразумение, призовано да помогне да се подобри в бъдеще, с помощта на германски технологии, ефективността на руската икономика, която все още е изоставаща. В документа са посочени пет пункта на сътрудничество. Така например, в него се говори за разширяване на „двустранното икономическо сътрудничество“ и създаване „на благоприятни условия за осъществяване на ефективна икономическа дейност“. При това подкрепата трябва да се оказа „с различни форми на сътрудничество“. \r\nВ рамките на инициативата също така, е предвиден обмен на информация за правната и нормативната база. Трябва да се осъществи подкрепа за обучение и повишаване на квалификацията на работниците и възможностите за осъществяване на обучение на руски експерти в Германия. В частност, става дума за сферите на енергоснабдяването, възобновяемите енергийни източници и цифровизацията.  \r\nВ подкрепа на Русия се изказа премиерът на Саксония Михаел Кречмер, който призова за отмяна на санкциите срещу Москва.  \r\n„Конфликтите доведоха до колосално понижение на развитието на европейско-руските отношения. По тази причина ние искаме да засилим това сътрудничество, в рамките на възможното“, заяви Алтмайер.   Светлин Божков", "date": "2019.06.08", "title": "„Die Zeit“: Германия и Русия се договориха за по-тясно сътрудничество"}
{"url": "http://www.focus-news.net/news/2019/06/08/2667832/pazardzhik-spetsializirana-politseyska-operatsiya-e-provedena-v-peshtera-izzeti-sa-neregistrirana-pnevmatichna-pushka-i-boepripasi.html", "text": "Специализирана полицейска операция е проведена на територията на квартал „Луковица” в Пещера, съобщиха от  ОД МВР - Пазарджик . Тя е разпоредена от директора на ОД МВР - Пазарджик старши комисар Йордан Рогачев. В реализирането ѝ са взели участие служители от сектор „Противодействие на икономическата престъпност” при ОДМВР, Районното управление в Пещера, пожарната, Областна дирекция „Инспекция по труда”. Извършени са проверки в частни домове, търговски обекти, обществени места. В хранителен магазин стопанисван от 63-годишен жител на квартала са открити 28 бойни патрона в калибър 9 мм за пистолет. Намерена е и нерегистрирана пневматична пушка.  \r\nПо време на проверка в друг търговски обект двама граждани са попречели на органите на реда да изпълнят задълженията си по служба. Двамата правели всичко възможно да възпрепятстват достъпа на екипите до търговския обект. В друг магазин от същия квартал трудовите инспектори установили, че собственикът е извършил нарушение, като е допуснал в помещението да работи 14-годишно момиче. Инспекторите от „Държавен противопожарен контрол” при РС ПБЗН-Пещера са съставили четири акта на собственици на търговски обекти за липса на пожарогасители и средства за пожарогасене. В края на полицейската акция са задържани 3 лица, образувани са две полицейски производства и една преписка, които ще бъдат докладвани на Районната прокуратура в Пещера. Проверките в квартала и района около него продължават.", "date": "2019.06.08", "title": "Пазарджик: Специализирана полицейска операция е проведена в Пещера, иззети са нерегистрирана пневматична пушка и боеприпаси"}
{"url": "http://www.focus-news.net/news/2019/06/08/2667813/shumen-zadarzhana-e-30-godishna-zhena-predstavyala-se-za-vrachka-i-izmamila-s-nad-12-700-lv-vazrasten-mazh.html", "text": "Задържана е 30-годишна жена, представяла се за врачка и измамила с над 12 700 лв. възрастен мъж. Това съобщиха от  ОДМВР - Шумен . \r\nПрез месец май 2016 година 85-годишен мъж от Шумен попаднал на обява във вестник, в която жена от Русе предлагала помощ на хора с проблеми - врачувала, разваляла магии и давала съвети за щастие и семейна хармония. Възрастният мъж се свързал по телефона с нея и споделил, че в семейството му има проблем. Жената казала, че може да му помогне, като за целта ще трябва да събере вода от седем енергийни извора, част от тях били в Турция. Той се съгласил. Всички съвети, които му давала по телефона мъжът плащал. Първият консулт струвал 150 лева, като от този момент сумата за всяко следващо обаждане и „оказване на помощ“ ставала все по-висока. Последователно били пратени още 200, 220, 300 и 500 лева. Когато започнала да събира вода от чудодейните места поискала 2000 лева. След това казала, че е в Турция и трябва да вземе лек от енергийно място. Парите не стигали да бъде развалено проклятието и мъжът трябвало да ѝ даде още пари. Така за „разваляне“ на семейната прокоба взела още два пъти пари - един път 5 000 лева и друг път 4 000. Въпреки дадената дума, че ще помогне на семейството, резултат нямало. „Магията“ трябвало да падне за два месеца. През това време, в периода май - юни 2016 година са дадени общо 12 730 лева.  \r\nВ РУ - Шумен била депозирана жалба и през месец февруари 2018 година след приключила проверка е образувано досъдебно производство за измама. В хода на разследването са разпитани свидетели, изготвени са експертизи. На 5 юни т.г. жена с инициали В. Н. ( на 30 г.) от Русе е привлечена като обвиняема и е задържана. Напълно е възстановена взетата в размер на 12 730 лева сума на възрастното семейство от Шумен. В.Н. е осъждана през 2014 година за измама.", "date": "2019.06.08", "title": "Шумен: Задържана е 30-годишна жена, представяла се за врачка и измамила с над 12 700 лв. възрастен мъж"}
{"url": "http://www.focus-news.net/news/2019/06/08/2667833/le-figaro-prodalzhava-sblizhavaneto-mezhdu-rusiya-i-kitay.html", "text": "„Дипломация на пандите срещу дипломация на възпоменанията за войната“, това алтернативно предложение демонстрира китайският президент Си Дзинпин, в хода на тридневното официално посещение в Русия, пише вестник  „Le Figaro“ . Разсърдил се на страните, събрали се на крайбрежието на Нормандия, Владимир Путин прие ръката протегната от неговия китайски колега.  \r\nВ отсъствието на западните лидери от Петербургския икономически форум, Путин и Си Дзинпин се срещнаха на вечеря. Руският лидер отбеляза с радост, че двустранните отношения с Пекин, са достигнали „безпрецедентно равнище“.  \r\nРуско-китайското сближаване се активизира, след украинската криза през 2014 година, в отговор на икономическите санкции на Запада. От този момент Си Дзинпин се е срещал с Путин почти 30 пъти.  \r\nТова сближаване се засилва благодарение на търговското и дипломатическо противопоставяне между Вашингтон и Пекин, инициирано от САЩ. Било за иранската ядрена сделка, от която се отказа Белия дом, или сирийския конфликт, Пекин и Москва гласуват в унисон в Съвета за сигурност на ООН.  \r\nОсвен това, неотдавнашния арест на американския инвеститор Майкъл Клави, доведе до ускоряване на бягството на западни капитали от Русия и Пекин побърза да запълни тази ниша. През миналата година обема на двустранната търговия нарасна с 25% и достигна 108 милиарда долара.   Светлин Божков", "date": "2019.06.08", "title": "„Le Figaro“: Продължава сближаването между Русия и Китай"}
{"url": "http://www.focus-news.net/news/2019/06/08/2667830/sport-cherna-gora-uvolni-srabskiya-selektsioner-na-sastava-lyubisha-tumbakovich.html", "text": "Футболната федерация на Черна гора уволни сръбския селекционер на националния отбор на страната Любиша Тумбакович, който отказа да води отбора в евроквалификацията срещу Косово.  \r\nОсвен Тумбакович, участие в мача отказаха да вземат и родените в Сърбия черногорски национали Филип Стойкович и Мирко Иванич.  \r\nМестни медии съобщиха, че фенски групировки от Сърбия са оказали натиск върху тримата, да не участват в срещата срещу Косово.  \r\nМачът между Черна гора и Косово завърши наравно 1:1.", "date": "2019.06.08", "title": "Спорт: Черна гора уволни сръбския селекционер на състава Любиша Тумбакович"}
{"url": "http://www.focus-news.net/news/2019/06/08/2667834/pregled-na-mezhdunarodnite-novini-do-13-chasa-agentsiya-fokus.html", "text": "Американският президент Доналд Тръмп заяви, че САЩ и Мексико са постигнали споразумение по имиграционните въпроси, и планираното за понеделник въвеждане на мита е преустановено, предаде  ТАСС .  \r\n„Аз съм радостен да ви съобщя, че САЩ постигнаха…споразумение с Мексико. Планираното за понеделник въвеждане на американски мита (за стоки от Мексико) за момента е преустановено, за неопределен период“, написа Тръмп в Twitter. \r\nПо думите на президента на САЩ, властите в Мексико са поели задължение предприемат по-строга имиграционна политика.  \r\n„Мексико, от своя страна, се съгласи да предприеме решителни мерки, за да спре потока от имигранти през страната, към нашата южна граница. Това се прави, за да бъде значително намалена нелегалната имиграция от Мексико към САЩ“, заяви Тръмп.  \r\nСпоред договореностите, сега тези, които пресекат границата в търсене на убежище, ще бъдат отпратени обратно в Мексико, където „ще могат да очакват разглеждане на своите молби за предоставяне на убежище“. На мексиканска територия ще им бъдат предоставени работни места, медицински и образователни услуги.  \r\nСАЩ и Мексико поемат задължения са засилят двустранното сътрудничество, включвайки обмен на информация и координиране на действията за борба с незаконната имиграция. \r\n***  Държавният секретар на САЩ Майк Помпео заяви, че Вашингтон ще продължи работата си с Мексико, за решаване на проблема с нелегалните имигранти, предаде  РИА Новости .  \r\nАмериканският президент Доналд Тръмп обяви, че е постигнато споразумение с Мексико за борба с нелегалната имиграция. В тази връзка Вашингтон взе решение да не въвежда мита върху мексиканските стоки от понеделник.  \r\nПомпео благодари на мексиканските партньори за свършената работа.  \r\n„САЩ очакват да продължат работата с Мексико, за изпълнение на задълженията в рамките на споразумението, за да можем да спрем потока от нелегални имигранти пресичащи нашата южна граница, както и да обезопасим нашата граница“, заяви Помпео. \r\n***  Иран заяви днес, че новите санкции на САЩ върху петролната индустрия на страната, показват неискреността на твърденията на американския президент Доналд Тръмп, за започване на нови преговори с Техеран, предаде  AFP .  \r\n„Само една седмица беше необходима, за да се докаже, че твърдението на президента на САЩ, че е готов да преговаря с Иран, е куха фраза“, заяви говорителят на иранското външно министерство Абас Мусави.  \r\nИзявлението на иранския дипломат последва решение на финансовото министерство на САЩ, да въведе нови санкции срещу най-голямата петролна компания на Иран PGPIC, допълва агенцията. \r\n***  Най-малко четирима военнослужещи са загинали, а още четирима военни са били ранени, в резултат на бомбен атентат в Пакистан, предаде  ТАСС .  \r\nИнцидентът е станал в окръг Северен Вазиристан, в северозападната част на страната.  \r\n„Терористи са взривили автомобил, транспортиращ военнослужещи, с помощта на самоделно взривно устройство. Четирима военни са загинали, а още четирима са ранени. За последния месец в резултат на нападения са убити десет служители на силите за сигурност, а още 35 военни са били ранени“, съобщиха от пакистанското военно министерство.  \r\nДо момента нито една групировка не е поела отговорност за нападението. \r\n***  Властите във Венецуела са взели решение да отворят границата с Колумбия на 8 юни, предаде  ТАСС . \r\n„Аз заповядах да отворим граничните пунктове с Колумбия в щата Тачира, започвайки от събота, 8 юни“, написа венецуелският президент Николас Мадуро в Twitter. \r\nДържавният глава отбеляза, че венецуелците са „мирен народ, който твърдо защитава своята независимост и право на самоопределение“.  \r\nВ края на февруари Мадуро заповяда напълно да бъде затворена сухопътната граница на Венецуела с Бразилия и Колумбия, както и морската и въздушна граница с разположените в Карибско море острови Аруба, Кюрасао и Бонайре.  \r\nТова решение беше взето, след като венецуелската опозиция обяви своите намерения да достави чуждестранна хуманитарна помощ.  \r\nВ началото на май властите във Венецуела обявиха, че отварят границите с Бразилия и Аруба.", "date": "2019.06.08", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/06/08/2667838/arh-lora-bachvarova-obshtina-veliko-tarnovo-grazhdanite-imat-mnogo-i-razlichni-idei-za-noviya-gradski-tsentar-nie-se-stremim-da-sabirame-vsichki-predlozheniya.html", "text": "В града се провеждат поредната серия от лекции, посветени на Новия градски център на Велико Търново. Целта е да се запознае обществеността с различни проекти и тя сама да избере кое е най-добро. Това каза в ефира на  Радио „Фокус“ – Велико Търново  арх. Лора Бъчварова, главен експерт „Устройствено планиране” в Общината. Тя припомни, че това е поредната публична проява по темата. „Идеята на всичко това е да се запознаят гражданите, които не са специалисти в областта, с различните начини и методи , по които може да се организира територията на Старото военно училище, което е една от най-разискваните теми сред обществеността в града“, коментира експертът. \r\nНачалото на днешните лекции, които се провеждат в Общината, е 16.00 часа. Те ще са с арх. Мая Шопова – преподавател в дизайнерския факултет „Архитектура + Урбанизъм” към Масачузетския университет по технологии (MIT), арх. Диего Терна  – съосновател на архитектурно студио „Куинзи Терна Аркитектуре”, и специалисти от „Стивън Джордж Интернешънъл” (SGI), водени от Мария Мишинева. \r\nСлед приключването им Общината ще организира публична дискусия, на която ще бъде решено кой от представените проекти е най-подходящ за Новия градски център на Велико Търново. \r\nЛуиза ТРАНЧЕВА", "date": "2019.06.08", "title": "Арх. Лора Бъчварова, Община Велико Търново: Гражданите имат много и различни идеи за Новия градски център, ние се стремим да събираме всички предложения"}
{"url": "http://www.focus-news.net/news/2019/06/08/2667839/api-dvizhenieto-pri-tunel-vitinya-na-am-hemus-v-posoka-sofiya-se-osashtestvyava-po-obhoden-marshrut.html", "text": "Движението в тунел „Витиня“ на АМ „Хемус“ в посока Варна се осъществява в две ленти. Това съобщиха от пресцентъра на  Агенция „Пътна инфраструктура“ . Движението в посока София се осъществява по обходен маршрут по път I-1 Ботевград - София. Организацията на движение в района се регулира от „Пътна полиция\".", "date": "2019.06.08", "title": "АПИ: Движението при тунел „Витиня“ на АМ „Хемус“ в посока София се осъществява по обходен маршрут"}
{"url": "http://www.focus-news.net/news/2019/06/08/2667841/plovdiv-zapochna-lyatnata-muzeyna-shkola-koyato-ezhegodno-se-organizira-ot-istoricheski-muzey-asenovgrad.html", "text": "Започна лятната музейна школа, която ежегодно се организира от Историческия музей в Асеновград. Това каза за  Радио „Фокус“ – Пловдив  директорът на културната институция Иван Дуков. Той посочи, че за пореден път Старинното училище „Св. Георги“ приютява децата, желаещи да станат част от летните занимания. „Децата на възраст от 7 до 16 години имат възможност да се запознаят с особеностите на богатото културно-историческо наследство на град Асеновград. Всеки, който желае да запише детето си, може да попълни заявление за участие в Централната сграда на Исторически музей - Асеновград или в сградата на Старинното училище „Свети Георги”, каза Дуков. \r\n„Участниците в лятната музейна школа ще научават любопитни факти за историята на Асеновград и региона, за емблематични места и личности, ще се занимават с по-специфични исторически събития, свързани с нашия край. Имаме приложна археология, приложна етнография, музиката също продължава целогодишно, творчески занимания и възстановки на игри още от Праисторията, Античността и Средновековието. По този начин децата едновременно се запознават с музейните пространства, забавляват се и придобиват полезни нови знания и умения“, посочи директорът на Историческия музей в Асеновград. По думите му сред атмосферата на Старинното училище „Св. Георги“ в Асеновград участниците в школата могат да се докоснат до калем, както са го правили техните прабаби и прадядовци преди 120 - 130 години - да потопят перо в мастилница и да напишат нещо по старите технологични начини на изографисване на буквите, както и да пишат с тебешир по дъските от недалечното минало.  \r\n„Стари сметала, които са използвани още преди век, също се съхраняват в нашите музейни пространства и децата могат да ги използват. По този начин те не само ще четат за миналото, а и ще бъдат част от него, разбирайки как техните предци са успявали да подредят представата си за света и пространството около тях без помощта на съвременните постижения на науката и техниката. Много е важно, че се опитваме да представим на децата не само материалното, но и нематериалното културно наследство – фолклорни традиции, народни предания, легенди, гатанки, възстановка на различни игри. Чрез приложни занимания с глина, тъкани и други децата се връщат в миналото и имат възможността да усетят трудността на появата на дори елементарни предмети от нашия бит, които сега са нещо изключително достъпно за нас“, каза Дуков. \r\nЛятната музейна школа ще продължи до 30 август, като заниманията за децата се провеждат всеки делничен ден в сградата на Старинно училище „Свети Георги” за времето от 09.00 до 13.00 часа. \r\nТони МИХАЙЛОВ", "date": "2019.06.08", "title": "Пловдив: Започна лятната музейна школа, която ежегодно се организира от Исторически музей - Асеновград"}
{"url": "http://www.focus-news.net/news/2019/06/08/2667836/zam-glavniyat-prokuror-ivan-geshev-16-godishnoto-momche-ot-plovdiv-e-obekt-na-verbovka-ot-islyamska-darzhava.html", "text": "16-годишното момче от Пловдив е обект на вербовка от „Ислямска държава“. Това каза заместник-главният прокурор Иван Гешев по време на брифинг във връзка с образуваното досъдебно производство за тероризъм, предаде репортер на  Агенция „Фокус“ . Според него става въпрос за класически случай. „Става въпрос за дете, непълнолетен български граждани, на 16 години. В сряда се получи устен сигнал, който е с източник близки на това дете. Колегите от ДАНС веднага ни уведомиха. В рамките на часове беше създадена организация. Става въпрос за ученик, дете, а вече и обвиняем, което се радикализира“, каза още Гешев. „Беше извършено претърсване на две помещения, които е ползвало детето. В тези помещения, бяха намерени множество готови и в процес на изготвяне самоделни взривни устройства. На първо място това е така наречената на жаргон \"тръбна бомба\". Устройство, което много често се използва при атентати в САЩ“, каза още Гешев. „Другото, което беше намерено е взривно устройство в процес на изготвяне“, допълни още заместник-главният прокурор. По думите му теглото на веществото е 14, 5 кг. „То се е използвало в някои от атентатите в Белгия и във Франция, включително и в атентата в Сарафово“, уточни още Гешев. Той уточни, че в атентата в Сарафово е използван около 2 кг от това вещество. Той допълни, че е намерено и знаме на „Ислямска държава“. „На първо място става въпрос за ученик на 16 години. Ученикът е от елитна пловдивска гимназия, от добро семейство с възможности. Ученик, който е супер интелигентен“, допълни още заместник-главният прокурор.  \r\nДеница КИТАНОВА", "date": "2019.06.08", "title": "Зам.-главният прокурор Иван Гешев: 16-годишното момче от Пловдив е обект на вербовка от „Ислямска държава“"}
{"url": "http://www.focus-news.net/news/2019/06/08/2667844/pazardzhik-nyama-registrirani-sluchai-na-ehinokokoza-pri-izvarshenite-skriningovi-ehografski-pregledi-na-uchenitsi-ot-oblastta.html", "text": "Приключиха скрининговите ехографски прегледи за ехинококоза (кучешка тения) сред ученици от училища в област Пазарджик, съобщиха за  Радио „Фокус“ – Пазарджик  от РЗИ - Пазарджик. Кампанията се извърши и с участие на Катедра по инфекциозни болести на Медицинския университет в Пловдив, представена от доцент д-р Д. Вучев, завеждащ секция по паразитология и тропическа медицина и асистент д-р Г. Попова.  \r\nПрофилактичните прегледи започнаха през месец януари 2019 г. и завършиха в края на месец май. Диагностиката на децата бе проведена в училищата с портативен ехографски апарат, осигурен от Националния център по заразни и паразитни болести в София с директор проф. д-р Т. Кантарджиев. Прегледите се извършиха безвъзмездно от доцент д-р Д. Вучев в изпълнение на Регионална профилактична програма за контрол на ехинококозата на РЗИ - Пазарджик. Целта на проведената профилактика бе своевременна диагностика в латентна фаза на ехинококоза и съответно предприемането на неотложно лечение.  \r\nПри проведени прегледи на 388 ученици от с. Алеко Константиново и с. Ковачево през 2016 г. бе открита латентна чернодробна ехинококоза на 5 деца на възраст от 6 до 15 години. Положително при прегледите през тази година е, че не са открити нови случаи на заразени при прегледани 475 деца от селата: Огняново, Пищигово, Хаджиево, Исперихово, Юнаците, Черногорово, Говедаре, Злокучене, Виноградец,  Семчиново, Симеоновец.   \r\nСпециалистите от РЗИ напомнят, че заболеваемостта от ехинококоза в България е най-висока в страните от Европейския съюз, а област Пазарджик е от най-засегнатите. Диагностицирани са болни от всички общини в областта. \r\nЗаболяването ехинококоза протича с дълъг инкубационен период, като развитието на паразита в човек протича скрито, в продължение на години, без особени болестни прояви. За ограничаване на ехинококозата като най-ефективни медицински мероприятия се определят: активната диагностика на скритата заболеваемост и насочването за адекватно лечение с проследяване на ефективността му чрез диспансерен мониторинг и здравната промоция сред населението в риск. Контрол на кучешките популации – от страна на ветиринарните органи и общините. Ехинококоза, наричана още заболяване от кучешка тения, е типична зооантропоноза. Зрелият индивид паразитира в червата на кучето. Ларвата – ехинококова киста, се развива във вътрешните органи на бозайниците особено  овце и други домашни тревопасни и всеядни животни, включително и в човека. Не е възможно заразяване на човек от човек. Заболяването има хроничен характер, води до значителни загуби в животновъдството и загуба на трудоспособност сред населението. Заболяването протича с различни симптоми според това, в кои вътрешни органи на междинните гостоприемници се развива ларвата – ехинококова киста. За успешна профилактика на ехинококозата е нужно да се прекъсне биологичният цикъл на паразита или звена от епизоотологичната верига.", "date": "2019.06.08", "title": "Пазарджик: Няма регистрирани случаи на ехинококоза при извършените скринингови ехографски прегледи на ученици от областта"}
{"url": "http://www.focus-news.net/news/2019/06/08/2667843/burgas-v-morskata-gradina-se-provede-ruska-kulinarna-vecher-na-otkrito.html", "text": "В Морската градина се проведе Руска кулинарна вечер на открито. Това съобщиха от пресцентъра на  Общината . Жители и гости на града можеха да опитат традиционни национални ястия и напитки от руската кухня, докато се наслаждаваха на богатата и разнообразна музикална програма, включваща впечатляващите изпълнения на известния танцов ансамбъл  „Эллинг“ от побратименият на Бургас град Ярославъл.  \r\nСред участниците в музикалната програма бяха талантливите ученици от ГПЧЕ „Васил Левски“, Младежки театър „Кръгозор“ с ръководител Елена Ференц, както и атрактивната българо-руска джаз-рок банда „Алкохол Джаз Оркестър“ (Alcohol Jazz Orchestra). \r\nОсвен всичко това, бургазлии гледаха кулинарни демонстрации на приготвяне на традиционни и емблематични за руската кухня ястия като традиционната супа „борш“, пелмени, пирожки, салата „Винегрет“, пряники, палачинки и руски бонбони. \r\nПриготвените порции ястия бяха предложени за дегустация с талонче срещу дарена сума на входа на зоната за кулинарни демонстрации. Събраните средства ще бъдат предоставени с благотворителна цел за закупуване на уреди за детска площадка на деца със специални нужди, възпитаници на училище „Отец Паисий“. Кампанията е съвместна инициатива на Ротари клубовете в Бургас. \r\nВсички посетителите имаха възможността да пробват напълно безплатно традиционните руски напитки „квас“ и чай. \r\nОсвен кулинарните специалитети и дегустации, бургазлии и гостите на града се включиха в игра-викторина с колело, представящо многообразието на руската култура, изложба на руски предмети, сглобяване на пъзели, изобразяващи едни от най-популярните руски творци. \r\nСъбитието бе част от инициативата „Дни на руската култура“ и от програмата на фестивала „Заедно в Бургас“, която обещава още много изненади до края на лятото за бургазлии.", "date": "2019.06.08", "title": "Бургас: В Морската градина се проведе Руска кулинарна вечер на открито"}
{"url": "http://www.focus-news.net/news/2019/06/08/2667842/zam-glavniyat-prokuror-ivan-geshev-pod-egidata-na-glavniya-prokuror-se-podgotvya-proekt-za-sazdavane-na-antiteroristichni-tsentrove.html", "text": "Под егидата на главния прокурор се подготвя проект за създаване на антитерористични центрове. Това каза заместник-главният прокурор Иван Гешев по време на брифинг, предаде репортер на  Агенция „Фокус“ .  „Тези центрове би трябвало да комулират в реално време цялата информация и в реално време почти всички служби да имат представители“, допълни още Гешев. Според него ако има разбиране от премиера, нещата могат да се случат в кратък период. „Относно наказателно-правния аспект, ще кажа, че основният проблем, който трябва да бъде решен в кратък срок е взаимодействитео между отделните служби, които са ангажирани в противодействието срещу тероризма“, каза още Гешев. Според него конкретната реакция се е дължала на това, че всички ангажирани ръководители на служби се познават и имат добри отношения. „При друга ситуация резултатът може би щеше да бъде друг“, каза още Гешев.  \r\nДеница КИТАНОВА", "date": "2019.06.08", "title": "Зам.-главният прокурор Иван Гешев: Под егидата на главния прокурор се подготвя проект за създаване на антитерористични центрове"}
{"url": "http://www.focus-news.net/news/2019/06/08/2667845/guardian-predstavitel-na-sasht-zayavi-che-rusiya-prodalzhava-da-podkrepya-maduro.html", "text": "Специалният посланик на САЩ за Венецуела Елиът Абрамс заяви, че Русия „не е изоставила“ режима на Николас Мадуро и руското присъствие в южноамериканската страна не се е променило съществено, пише изданието  „Guardian“ .  \r\nПо-рано тази седмица президентът на САЩ Доналд Тръмп написа в Twitter, че Русия го е „информирала, че е извела повечето от своите хора от Венецуела“.  \r\nАбрамс, който беше назначен за специален посланик през януари, заяви, че ролята на Русия не е толкова важна за оцеляването на Мадуро, както кубинското военно присъствие, но остава важна. И въпреки, че някои специални части може и да са напуснали Венецуела, руснаците не са изоставили режима на Мадуро.  \r\nРуснаците имат второто по сила влияние във Венецуела, след Куба. Преди една-две години в страната имаше над хиляда руснаци. След това броя им намаля драстично, но преди няколко месеца отново се увеличи, след като пристигнаха 125 руски военни съветници.  \r\nНие смятаме, че една от задачите, които изпълняват руснаците, е ремонт на системите за ПВО, повредени, в резултат на серията спирания на електричеството през февруари.  \r\nВ края на март в Каракас пристигнаха руски военни съветници, което е жест към Мадуро от страна на Кремъл, в борбата му срещу опозицията, водена от Хуан Гуайдо.   Светлин Божков", "date": "2019.06.08", "title": "„Guardian“: Представител на САЩ заяви, че Русия продължава да подкрепя Мадуро"}
{"url": "http://www.focus-news.net/news/2019/06/08/2667846/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ще има германска помощ за руската икономика, въпреки санкциите, след като германският министър на икономиката Петер Алтмайер подписа споразумение с Русия, за намерения, предвиждащи засилване на сътрудничеството, пише изданието  „Die Zeit“ . \r\nТова е политическо споразумение, призовано да помогне да се подобри в бъдеще, с помощта на германски технологии, ефективността на руската икономика, която все още е изоставаща. В документа са посочени пет пункта на сътрудничество. Така например, в него се говори за разширяване на „двустранното икономическо сътрудничество“ и създаване „на благоприятни условия за осъществяване на ефективна икономическа дейност“. При това подкрепата трябва да се оказа „с различни форми на сътрудничество“. \r\nВ рамките на инициативата също така, е предвиден обмен на информация за правната и нормативната база. Трябва да се осъществи подкрепа за обучение и повишаване на квалификацията на работниците и възможностите за осъществяване на обучение на руски експерти в Германия. В частност, става дума за сферите на енергоснабдяването, възобновяемите енергийни източници и цифровизацията.  \r\nВ подкрепа на Русия се изказа премиерът на Саксония Михаел Кречмер, който призова за отмяна на санкциите срещу Москва.  \r\n„Конфликтите доведоха до колосално понижение на развитието на европейско-руските отношения. По тази причина ние искаме да засилим това сътрудничество, в рамките на възможното“, заяви Алтмайер. \r\n*** \r\n„Дипломация на пандите срещу дипломация на възпоменанията за войната“, това алтернативно предложение демонстрира китайският президент Си Дзинпин, в хода на тридневното официално посещение в Русия, пише вестник  „Le Figaro“ . Разсърдил се на страните, събрали се на крайбрежието на Нормандия, Владимир Путин прие ръката протегната от неговия китайски колега.  \r\nВ отсъствието на западните лидери от Петербургския икономически форум, Путин и Си Дзинпин се срещнаха на вечеря. Руският лидер отбеляза с радост, че двустранните отношения с Пекин, са достигнали „безпрецедентно равнище“.  \r\nРуско-китайското сближаване се активизира, след украинската криза през 2014 година, в отговор на икономическите санкции на Запада. От този момент Си Дзинпин се е срещал с Путин почти 30 пъти.  \r\nТова сближаване се засилва благодарение на търговското и дипломатическо противопоставяне между Вашингтон и Пекин, инициирано от САЩ. Било за иранската ядрена сделка, от която се отказа Белия дом, или сирийския конфликт, Пекин и Москва гласуват в унисон в Съвета за сигурност на ООН.  \r\nОсвен това, неотдавнашния арест на американския инвеститор Майкъл Клави, доведе до ускоряване на бягството на западни капитали от Русия и Пекин побърза да запълни тази ниша. През миналата година обема на двустранната търговия нарасна с 25% и достигна 108 милиарда долара. \r\n*** \r\nСпециалният посланик на САЩ за Венецуела Елиът Абрамс заяви, че Русия „не е изоставила“ режима на Николас Мадуро и руското присъствие в южноамериканската страна не се е променило съществено, пише изданието  „Guardian“ .  \r\nПо-рано тази седмица президентът на САЩ Доналд Тръмп написа в Twitter, че Русия го е „информирала, че е извела повечето от своите хора от Венецуела“.  \r\nАбрамс, който беше назначен за специален посланик през януари, заяви, че ролята на Русия не е толкова важна за оцеляването на Мадуро, както кубинското военно присъствие, но остава важна. И въпреки, че някои специални части може и да са напуснали Венецуела, руснаците не са изоставили режима на Мадуро.  \r\nРуснаците имат второто по сила влияние във Венецуела, след Куба. Преди една-две години в страната имаше над хиляда руснаци. След това броя им намаля драстично, но преди няколко месеца отново се увеличи, след като пристигнаха 125 руски военни съветници.  \r\nНие смятаме, че една от задачите, които изпълняват руснаците, е ремонт на системите за ПВО, повредени, в резултат на серията спирания на електричеството през февруари.  \r\nВ края на март в Каракас пристигнаха руски военни съветници, което е жест към Мадуро от страна на Кремъл, в борбата му срещу опозицията, водена от Хуан Гуайдо.", "date": "2019.06.08", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/06/08/2667849/plovdiv-nad-180-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "181 проверки по спазване на забраната за тютюнопушене са извършили здравните инспектори в Пловдив през последната седмица. Това сочи справка на  Радио „Фокус“ – Пловдив  в сайта на Регионалната здравна инспекция (РЗИ) в Пловдив. \r\nПроверени са 31 заведения за обществено хранене, 23 открити и 93 закрити обществени места, както и 31 детски и учебни заведения. Здравните инспектори са издали 4 предписания за установени нарушения. През изминалата седмица са постъпили три жалби от граждани и институции. Извършени са също 222 проверки по текущ контрол.", "date": "2019.06.08", "title": "Пловдив: Над 180 проверки по изпълнение на забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2019/06/08/2667851/sport-balgariya-zagubi-s-13-geyma-ot-polsha-vav-voleybolnata-liga-na-natsiite.html", "text": "Мъжкият национален отбор на България по волейбол загуби с 1:3 гейма (25:22; 19:25; 25:27; 20:25) от световния шампион Полша, в мач от Лигата на нациите.  \r\nТова е четвърта поредна загуба на България в турнира, след победата в първия мач срещу Канада.  \r\nСрещата се игра в китайския град Нингбо. Утре българите ще играят срещу Франция.", "date": "2019.06.08", "title": "Спорт: България загуби с 1:3 гейма от Полша във волейболната Лига на нациите"}
{"url": "http://www.focus-news.net/news/2019/06/08/2667852/blagoevgrad-zapochvat-letnite-teatralni-praznitsi-na-publikata-s-lyubov-v-bansko.html", "text": "Започват Летните театрални празници „На публиката с любов“ в Банско. Това съобщиха за  Радио „Фокус“ - Пирин  от отдел „Култура“ към Община Банско. Представянето на театралните постановки стартира от 18.00 часа с „Вечеря за тъпаци“ от Франсис Вебер на Сатиричен театър „Алеко Константинов“.  \r\nНа 10 юни от 19.00 часа Народен театър „Иван Вазов“ ще представи „Иделаният мъж“ от Оскар Уайлд. На 11 юни Театър 199 „Валентин Стойчев“ ще играе „Светулки“ от Андрей Филипов точно в 10.30 часа. Нов театър НДК ще представи „Антихрист“ по Емилиян Станев на 12 юни от 19.00 часа. На 13 юни в 17.00 часа в тържествената зала на Читалище „Никола Вапцаров“ в Банско започва рецитал по нова книга на Константин Икономов – „Житница“. Театър „Българска армия“ ще представи „Черна комедия“ от Питър Шафър на 14 юни от 19.00 часа. Завършекът на фестивала ще постави Самодеен театър „Банско“ с постановката „Има ли смисъл да утепваме мечка“ на 15 юни от 19.00 часа. \r\nВ театралния фестивал ще вземат участие доказани актьори като Христо Гърбов, Калин Сърменов, Веселин Ранков, Владимир Карамазов, Иван Юруков, Луиза Григорова, Мария Каварджикова, Стоян Алексиев, Теодора Духовникова, Юлиан Вергов, Елена Петрова, Ники Сотиров, Моньо Монев и други. \r\nНатали СТЕФАНОВА", "date": "2019.06.08", "title": "Благоевград: Започват Летните театрални празници „На публиката с любов“ в Банско"}
{"url": "http://www.focus-news.net/news/2019/06/08/2667850/zam-glavniyat-prokuror-ivan-geshev-v-sluchaya-s-momcheto-ot-plovdiv-ne-govorim-za-mrezha.html", "text": "В случая с момчето от Пловдив не говорим за мрежа, а за отделен случай. Това каза заместник-главният прокурор Иван Гешев по време на брифинг във връзка с разследване за тероризъм, предаде репортер на  Агенция „Фокус“ . На въпрос дали има други подобни случаи в страната, Гешев отговори: „Няма да коментираме, случаи, по които се работи“, каза още той. По думите му от социалната мрежа ученикът е прехвърлен на чат, на „Телеграм“. „Най-масовият чат, който използва ИДИЛ“, допълни още Гешев.  \r\nДеница КИТАНОВА", "date": "2019.06.08", "title": "Зам.-главният прокурор Иван Гешев: В случая с момчето от Пловдив не говорим за мрежа"}
{"url": "http://www.focus-news.net/news/2019/06/08/2667857/danail-grozev-100-sastezateli-ot-tsyala-balgariya-vzeha-uchastie-v-tretiya-poreden-turnir-po-strelba-s-lak-za-kupata-na-kmeta-na-grad-burgas.html", "text": "Провеждаме третият пореден турнир за „Купата на кмета на град Бургас“ в квартал „Ветрен“. Тази година се разраснахме много, участие взеха 100 състезатели от цяла България и около 14 клуба, членове на Българска федерация по стрелба с лък. Това каза пред журналисти организаторът на събитието и треньор по спортна стрелба Данаил Грозев, предаде репортер на  Радио „Фокус“ - Бургас . „Тук могат да се видят традиционните лъкове, които каним за участие – български, монголски и китайки“, каза още Грозев и добави, че има и различни мишени, защото и лъковете са различни. „Едните са класически и олимпийски и стрелят на дистанция 70 м, а другите лъкове са т.нар. компаунд, които са с макари, тяхната дистанция е на 50 м“, уточни организаторът на събитието. По думите му конкуренцията е огромна и е най-голяма при лъковете компаунд, където участват около 30 мъже и 10 жени. СК „Белите Акули“ е представляван от 3 жени и едно малко попълнение допълва женския отбор – 11-годишната Доминика Грозева. „Бургаският отбор е на една от челните позиции, децата до 11 год. особено са абсолютни шампиони във всички категории. Любчо Атанасов е момченцето, което стреля за СК „Белите Акули“ в категория 11 години“, заяви Грозев и посочи, че в момента протичат квалификациите, след като приключат ще преминат 16-ина финалите, след това отборни финали и смесени двойки-финал. „Утре продължават  осмина финали, четвърт финали и самият финал, след което и награждаването“, добави Грозев. \r\nДеница ДИМИТРОВА", "date": "2019.06.08", "title": "Данаил Грозев: 100 състезатели от цяла България взеха участие в третия пореден турнир по стрелба с лък за „Купата на кмета на град Бургас“"}
{"url": "http://www.focus-news.net/news/2019/06/08/2667855/vitseprezidentat-iliyana-yotova-znameto-na-razedinenieto-ne-e-po-visoko-ot-znameto-na-mira.html", "text": "„Днес знамето на омразата и разединението иска да се вее по-високо от знамето на мира, но ние няма да му позволим. Най-лесно е да се отрича, да се мрази и разрушава, сила се изисква да се съгради. Децата и тяхното бъдеще са подвластни само на една идеология – обединение за тяхното добруване“. Това заяви вицепрезидентът Илияна Йотова на официалното отбелязване пред монумент „Камбаните“ на 40-ата годишнина от първата Международна детска асамблея „Знаме на мира“, съобщиха от  прессекретариата на държавния глава . Вицепрезидентът е патрон на честванията. \r\nВ приветствието си Илияна Йотова посочи, че преди 40 години, много преди да бъде член на Европейския съюз, България стана посланик на неговия девиз „Единни в многообразието“, като го разпространи по света. България даде възможност на хиляди деца от цялото земно кълбо да творят заедно, да се опознават, да създават приятелства. „Българската столица се превърна в дом на надеждите и на мечтите на децата. 40 години по-късно вече порасналите участници от цял свят в сърцето си България. За много от тях асамблеята начерта пътя на развитие“, подчерта вицепрезидентът. \r\n„Людмила Живкова прозря, че няма нищо по-значимо от инвестицията в децата и в чувството за единство, че децата са най-добрите посланици. Такива хора с визия днес са дефицит“, изтъкна Илияна Йотова. Вицепрезидентът отбеляза, че идеята ѝ продължава да живее чрез дейността на дъщеря ѝ Евгения Живкова и нейната фондация, която е един от добрите примери как можем да работим заедно за децата. „За да сте още по-успешни, е необходима и по-голяма подкрепа от държавата и обществото“, подчерта Илияна Йотова. \r\n„Тук, в този уникален паметник хиляди деца вградиха своята вяра в доброто, в един мирен свят, който дава криле на всички, свят без стени, свят на подадените ръце. Тяхното послание се отнася и за днешния ден“, заяви вицепрезидентът. Илияна Йотова предложи веднъж в годината в България да се организира голямо събитие, на което да творят заедно деца на българи, живеещи в чужбина. \r\nКъм децата Илияна Йотова се обърна с думите: „Вие сте строителите на съвременния свят и задачата ви не е никак лесна. Но съм убедена във вашата отговорност и сили да постигнете хармонията на камбанния звън. Мисията ни като родители е да бъдем неотлъчно до вас и да ви подкрепяме.\" \r\nВицепрезидентът връчи отличия „Академия Бъдещето на България“ на гимнастичките от националния отбор по художествена гимнастика, носителки на бронзови медали от Олимпиадата в Рио де Жанейро през 2016 г.", "date": "2019.06.08", "title": "Вицепрезидентът Илияна Йотова: Знамето на разединението не е по-високо от знамето на мира"}
{"url": "http://www.focus-news.net/news/2019/06/08/2667848/zam-glavniyat-prokuror-ivan-geshev-roditelite-tryabva-da-obshtuvat-s-detsata-si-zashtoto-ima-realna-opasnost-v-mrezhata-da-popadnat-na-radikalizatsiya.html", "text": "Родителите трябва да общуват с децата си, защото има реална опасност в мрежата да попаднат на радикализация. Това каза заместник-главният прокурор Иван Гешев по време на брифинг във връзка с разследване за тероризъм, предаде репортер на  Агенция „Фокус“ . „Трябва коректно да се каже, че този тип проблеми са вече реалност в България“, каза Гешев. По думите му недопускането на такива процеси е обект на работа на семейството, училището и на много други органи. „Взаимодействието в среда между всички служби, които  бяха организирани беше перфектно, разви се в рамките на 5-6 часа. Българските граждани могат да се гордеят със своите служби за сигурност, прокуратурата и следователите“, допълни Гешев. „Има една нова реална опасност, която се нарича модерно казано – радикализация или промиване на мозъци“, каза още той.  \r\nПрокурор Гешев уточни, че при претърсванията са намерени формули за създаване на взривни вещества. Гешев допълни, че в началото детето е твърдяло, че има интереси към химията. Според него това в някаква степен е едно объркано дете. На въпрос дали то е било задържано в училище, Гешев каза, че това е станало със съдействието на бащата, но не в училище и по нормален начин.  \r\nДеница КИТАНОВА", "date": "2019.06.08", "title": "Зам.-главният прокурор Иван Гешев: Родителите трябва да общуват с децата си, защото има реална опасност в мрежата да попаднат на радикализация"}
{"url": "http://www.focus-news.net/news/2019/06/08/2667856/gd-granichna-politsiya-intenziven-e-trafikat-za-leki-avtomobili-na-punkta-makaza-vse-oshte-ne-se-propuskat-tezhkotovarni-na-zlatarevo.html", "text": "На ГКПП „Маказа“ трафикът е интензивен за леки автомобили. Препоръчва се на пътуващите да използват и други пунктове на българо-гръцката граница през почивните дни. Това съобщиха от  ГД „Гранична полиция“ . На ГКПП „Златарево“ е възстановено преминаването на леки коли, микробуси и автобуси в двете посоки. На пункта не се пропускат товарни автомобили. Препоръчват се обходни маршрути за Северна Македония през ГКПП „Станке Лисичково“ и ГКПП „Гюешево“, където трафикът е нормален. На пункт „Кулата“ трафикът е интензивен. По границата със Сърбия движението е нормално. Интензивен е трафикът на пункта „Капитан Андреево“ за товарни автомобили на изход от страната. На ГКПП „Лесово“ е възможно да бъде затруднено движението на влизащи и излизащи моторни превозни средства поради ремонтни дейности на съпределния турски граничен пункт, които ще продължат до август. На българо-румънската граница трафикът е нормален на всички гранични контролно-пропускателни пунктове. Фериботът Оряхово - Бекет превозва само товарни автомобили.", "date": "2019.06.08", "title": "ГД „Гранична полиция“: Интензивен е трафикът за леки автомобили на пункта „Маказа“, все още не се пропускат тежкотоварни на „Златарево“"}
{"url": "http://www.focus-news.net/news/2019/06/08/2667854/st-komisar-atanas-ilkov-odmvr-plovdiv-dlazhni-sme-da-pomognem-na-verbuvanoto-ot-islyamska-darzhava-momche-i-da-go-izvedem-ot-sredata-v-koyato-e-popadnalo.html", "text": "Длъжни сме да помогнем на вербуваното от „Ислямска държава“ момче и да го изведем от средата, в която е попаднало. Това каза директорът на ОДМВР – Пловдив ст. комисар Атанас Илков по време на брифинг във връзка с разследване за тероризъм, предаде репортер на  Агенция „Фокус“ . „Съвсем накратко ще кажа няколко думи. В деня, в който постъпи информацията, бяхме на място. Започнахме комуникация с детето. Казвам ние, имам предвид инспекторите от Детска педагогическа стая. Смея да твърдя, че имаме много добри инспектори, които са с много дългогодишен опит като педагози, психолози и психиатри. Ние се включихме непосредствено след получаване на сигнала с работата с детето“, каза още ст. комисар Илков. „В понеделник започваме активна работа с него. Колегите ще бъдат в непрекъснат контакт с него и с родителите. Те ще бъдат един изключително добър наш партньор с работата с това дете. Ние сме длъжни да положим всички усилия да помогнем на това дете и да го изведем от тази среда“, допълни още ст. комисар Илков. Той допълни, че детето ще си ходи на училище.  \r\nДеница КИТАНОВА", "date": "2019.06.08", "title": "Ст. комисар Атанас Илков, ОДМВР – Пловдив: Длъжни сме да  помогнем на вербуваното от „Ислямска държава“ момче  и да го изведем от средата, в която е попаднало"}
{"url": "http://www.focus-news.net/news/2019/06/08/2667860/tass-iran-ne-planira-da-napuska-opek.html", "text": "Министърът на петрола на Иран Бижан Надмар Зангане заяви, че неговата страна няма никакви планове, относно прекратяването на своето членство в ОПЕК, предаде  ТАСС .  \r\nЗангане изрази дълбоко съжаление за това, че ОПЕК е станала площадка за използване на политически натиск, по отношение на нейните страни-членки Иран и Венецуела.  \r\n„Иран не планира да напуска ОПЕК и съжалява, че някои страни-членки на организацията я превръщат в политически форум за противодействие срещу две от основателките на организацията Иран и Венецуела“, заяви Зангане, пред агенция Icana. \r\nИранският министър допълни, че две страни от региона, без да уточни кои, са враждебно настроени срещу Техеран.  \r\n„Две регионални страни демонстрират враждебно отношение към нас. Ние не сме техни врагове, но те използват петрола, като оръжие на световната арена и световния пазар“, допълни Зангане.   Светлин Божков", "date": "2019.06.08", "title": "ТАСС: Иран не планира да напуска ОПЕК"}
{"url": "http://www.focus-news.net/news/2019/06/08/2667863/veliko-tarnovo-pozhar-e-goryal-v-kashta-v-dolna-oryahovitsa-nyama-postradali.html", "text": "Късо съединение в ел. инсталация предизвика пожар в къща в Долна Оряховица. Сигнал за инцидента е получен на тел. 112 около 13.30 часа на 7 юни. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Велико Търново. Имотът се намира на улица „Възраждане“. Огънят е унищожил част от тавана, засегнат е и покривът. Самата сграда е спасена. Произшествието е ликвидирано от екип на Районната пожарна служба в Горна Оряховица. \r\nЛуиза ТРАНЧЕВА", "date": "2019.06.08", "title": "Велико Търново: Пожар е горял в къща в Долна Оряховица, няма пострадали"}
{"url": "http://www.focus-news.net/news/2019/06/08/2667861/vidin-kmetat-ognyan-tsenkov-podkrepi-blagotvoritelen-futbolen-turnir-za-detsa.html", "text": "Кметът Огнян Ценков подкрепи благотворителен футболен турнир за деца. Това съобщиха от пресцентъра на  Община Видин . Турнирът се организира от футболен клуб „Пегас Спорт“ – Видин, съвместно с Общината и се проведе на обновения терен до закритата лекоатлетическа писта. В него се включиха деца на възраст между 4 и 7 години от общо 5 детски градини и филиали („Зорница“, „Щастливо детство“, „Здравец“, „Синчец“ и „Вида“). Спортното събитие е с благотворителна цел, в подкрепа на кампанията „Дари щастливо детство на Йоско“.  \r\nКметът Огнян Ценков също застана зад каузата и връчи лично дарение на 11-годишния Йосиф Станимиров, ученик в  ОУ „Иван Вазов“. Момчето е с прогресивна мускулна дистрофия и има нужда от лечение в чужбина, което струва над 30 хиляди лв. и е непосилно за семейството му.  \r\n„Ние всички те подкрепяме и съм сигурен, че ще оздравееш, ще бъдеш щастливо дете и ще играеш футбол заедно със своите връстници“. С тези думи Ценков вдъхна надежда на Йоско. След това той поздрави инициаторите на турнира в лицето на Светослав Петков, председател на футболния клуб „Пегас Спорт“, като отбеляза усилията му да създаде добри условия за тренировки, благодари на директорите на детските градини, учителите, родителите и на всички малки участници. \r\nОтборите бяха наградени с купи, като първата бе връчена от Йоско, а останалите - от кмета на Община Видин. Двамата награждаващи също бяха отличени с купи, които получиха от Светослав Петков. „Благодаря на г-н Ценков за подкрепата през годините. Той има голяма заслуга и за този терен, който все още не е изграден, но се надяваме скоро да заприлича на истинско футболно игрище. Когато сме се обръщали за помощ към кмета, винаги се е отзовавал. Затова искам лично от мое име да му връча тази купа за принос към развитието на нашия клуб“, каза Петков.  \r\nКметът Огнян Ценков заяви: „През четирите години, в които съм кмет на Общината, според нашите възможности помагахме във всички сфери и считам, че специално в детско-юношеския спорт успяхме да постигнем много. Показателен е днешният турнир и хубавото е, че той е в подкрепа на Йоско. Децата от малки също трябва да бъдат съпричастни и насочвани към благородни каузи“.", "date": "2019.06.08", "title": "Видин: Кметът Огнян Ценков подкрепи благотворителен футболен турнир за деца"}
{"url": "http://www.focus-news.net/news/2019/06/08/2667864/51-godishen-mazh-ot-stara-zagora-specheli-yubileynoto-deseto-sastezanie-po-ribolov-organizirano-ot-tets-maritsa-iztok-2-ead.html", "text": "51-годишен мъж от Стара Загора извади близо 17 кг риба от водите на язовир „Овчарица“ и спечели първото място в състезанието по риболов, организирано от „ТЕЦ Марица изток 2“ ЕАД. Това съобщиха от пресцентъра на  дружеството . Сом, шаран и амур се закачиха на куката на 51-годишния Влайчо Влайчев и той заслужено оглави класирането.  \r\nНа престижното второ място се нареди Жеко Жеков от Ямбол, който улови в рамките на 4 часа 15.490 кг риба. В челната тройка името си записа и Йордан Ангелов от Стара Загора, който сложи на кантара 15.090 кг риба. Четвърти в класирането се нареди Тошко Тодоров от Стара Загора с улов от 14.260 кг. Петата позиция зае Георги Георгиев - също от града на липите, който извади от язовира 12.390 кг риба, а шести се нареди Станимир Стоилов от Нова Загора с улов от 10.460 кг. \r\nПрисъдени бяха и няколко поощрителни награди. Призът „Най-млад рибар“ получи почти 7-годишният Йордан Жеков от Ямбол. В категорията „Най-опитен рибар“ отличието отиде при Въльо Профиров, на 78 години от Стара Загора. За „Най-атрактивен рибар“ бе определен Станимир Станев от Нова Загора.  \r\nВ състезанието се включиха близо 80 рибари от различни градове на страната. Участници имаше от Пловдив, Бургас, Ямбол, Тополовград, Сливен, Стара Загора, Нова Загора, Раднево и др. Общият улов, който беше изваден в рамките на 4 часа от водите на язовир „Овчарица“, надхвърли 200 кг. \r\n„Състезанието се провежда за десета поредна година и е част от социалната политика на „ТЕЦ Марица изток 2” ЕАД. Смея да твърдя, че добрата организация, прекрасните условия и положителните емоции са в основата на огромния интерес от страна на рибарите. Днес тук има хора от различни краища на страната. За нас това е важно, защото е показателно за отношението на хората към това, което правим. Целта ни е всички участници да се забавляват и вярвам, че тук е мястото, където могат да се откъснат от работното ежедневие и да се отдадат на любимото си хоби“, заяви заместник изпълнителният директор на централата инж. Михаил Митков. \r\nСъстезанието продължи четири часа, като рибарите имаха право да използват единична рибарска пръчка с най-много четири броя куки. Всеки от тях можеше да хвърли захранка в своя коридор преди официалния старт на състезанието, обявен в 09.00 часа. На участниците бе разрешено използването на жива риба за стръв, а всяка уловена маломерна риба бе върната във водите на язовира, съгласно изискванията на закона. И тази година ръководството на „ТЕЦ Марица изток 2“ ЕАД предостави възможност на всеки състезател да задържи улова си, ако желае.", "date": "2019.06.08", "title": "51-годишен мъж от Стара Загора спечели юбилейното десето състезание по риболов, организирано от „ТЕЦ Марица изток 2“ ЕАД"}
{"url": "http://www.focus-news.net/news/2019/06/08/2667867/veliko-tarnovo-230-detsa-se-vklyuchiha-v-traditsionnite-sportni-igri-barzi-smeli-srachni-v-svishtov.html", "text": "В Свищов за петнадесети пореден път се проведоха ученическите спортни игри „Бързи, смели, сръчни“ в рамките на фестивала на античното културно наследство „Орел на Дунава“. Това съобщават от пресцентъра на  Община Свищов . Участниците бяха приветствани от кмета на Свищов Генчо Генчев, доц. Стоян Проданов от Съвета по туризъм и председателя на ОбС – Свищов д-р Кристиян Кирилов, които пожелаха на младите състезатели да се забавляват, но и да не забравят спортсменския дух.  \r\nТази година в игрите се включиха 230 деца от пет свищовски училища – СУ „Николай Катранов“, СУ „Димитър Благоев“, ПДТГ „Димитър Хадживасилев“, СПГ „Алеко Константинов“, СУ „Цветан Радославов“, СУ „Димчо Дебелянов“ – Белене и ученици от софийското 109 ОУ „Христо Смирненски“. \r\nУчастниците се състезаваха в четири отделни дисциплини – спринт, скок от място, бягане с пълно бойно оборудване и дърпане на въже. Горещият юнски ден не попречи на младите спортисти да се раздадат до край и да покажат най-доброто, на което са способни. С награди и медали се тръгнаха най-бързите, смели и сръчни участници, а купата за „Най-добро представяне“ получи СУ „Димитър Благоев“, чиито ученици завоюваха 19 медала в индивидуалните дисциплини. \r\nЗа да подкрепят отборите, тази година бяха дошли и възрастните хора от ДСХ „Мария Луиза“ – Свищов, които се забавляваха заедно с участниците, и споделиха техните радости.", "date": "2019.06.08", "title": "Велико Търново: 230 деца се включиха в традиционните спортни игри „Бързи, смели, сръчни“ в Свищов"}
{"url": "http://www.focus-news.net/news/2019/06/08/2667865/sofiya-vazstanoveno-e-dvizhenieto-na-avtomagistrala-hemus-v-dvete-posoki.html", "text": "Възстановено е движението на автомагистрала „Хемус“ в двете посоки. Това съобщиха от пресцентъра на  Агенция „Пътна инфраструктура“ .", "date": "2019.06.08", "title": "София: Възстановено е движението на автомагистрала „Хемус“ в двете посоки"}
{"url": "http://www.focus-news.net/news/2019/06/08/2667871/nikolay-zarkov-obshtina-veliko-tarnovo-stsenata-na-art-lyato-e-dostapna-za-vsichki-mestni-izpalniteli-dostatachno-e-samo-da-imat-zhelanie-da-se-izyavyat.html", "text": "Проектът „Арт лято“ е отворен за всички местни изпълнители. Музикантите, театралите или хората с други таланти трябва само да заявят, че искат да се изявят на откритата сцена край паметника на Асеневци. Това каза в ефира на  Радио „Фокус“ – Велико Търново  Николай Зарков от Община Велико Търново. Той всички желаещи да се включат в инициативата. „Сцената е отворена за всички и ние с голямо удоволствие ще ги посрещнем и ще им съдействаме да се представят. Все още няма конкретни дати за местните изпълнители, но те всички знаят и могат да разберат, че са добре дошли на сцената на „Арт лято“, коментира още Зарков. Той припомни, че проектът съществува от около 8 години и се развива постоянно.  \r\n„Нашата идея беше да направим пространство за културни събития. Проектът имаше нужда от време докато това място се наложи като център на летния културен живот в града. С годините то става по-популярно“, обясни организаторът. Той допълни, че в града има „глад за културни събития през лятото“. \r\nЛуиза ТРАНЧЕВА", "date": "2019.06.08", "title": "Николай Зарков, Община Велико Търново: Сцената на „Арт лято“ е достъпна за всички местни изпълнители, достатъчно е само да имат желание да се изявят"}
{"url": "http://www.focus-news.net/news/2019/06/08/2667868/reuters-stivan-mnuchin-predupredi-che-sasht-si-zapazvat-pravoto-da-vavedat-mita-po-otnoshenie-na-meksiko.html", "text": "Министърът на финансите на САЩ Стивън Мнучин заяви, че президентът Доналд Тръмп си запазва правото да въведе допълнителни мита върху стоките от Мексико, ако латиноамериканската страна не изпълнява задълженията, които е поела в споразумението с Вашингтон, предаде агенция  Reuters .  \r\n„Ние очакваме, че Мексико ще изпълнява това, което пое, като задължение, ние очакваме, че няма да се наложи да въвеждаме мита, но ако това не се случи, президентът си запазва правото да въведе митата“, заяви Мнучин, който се намира в Токио на среща на финансовите министри на страните от Г20.  \r\nДържавният департамент на САЩ съобщи, че според споразумението Мексико се задължава да разположи Националната гвардия на южната си граница, за борба с потока от нелегални имигранти.   Светлин Божков", "date": "2019.06.08", "title": "Reuters: Стивън Мнучин предупреди, че САЩ си запазват правото да въведат мита по отношение на Мексико"}
{"url": "http://www.focus-news.net/news/2019/06/08/2667872/tass-andrey-babish-zayavi-che-chehiya-ne-planira-da-prieme-evroto.html", "text": "Чешкият премиер Андрей Бабиш заяви, че Прага свързва своя икономически ръст със запазването на националната си валута и не планира да приеме еврото, предаде  ТАСС .  \r\n„Чехия, за разлика от Словакия, не планира да приема еврото“, заяви Бабиш, който се намира на работно посещение в Словакия.  \r\nПо неговите думи, отказа на Чехия от преминаване към еврото, е свързан „със сериозните проблеми, които изживява еврозоната“. Според Бабиш, тези проблеми могат да бъдат преодолени, само в случай, че еврозоната бъде напусната от Италия и Гърция, които не реализират болезнените за населението, но необходими за оздравяване на собствените им икономики реформи.  \r\nБабиш разкритикува плана за увеличаване на бюджета на ЕС, с които излезе Европейската комисия. Според чешкият премиер, това не трябва да се прави в момент, когато Великобритания напуска ЕС, в резултат на което съюза ще се лиши от значителна част от бюджетните си приходи. Премиерът на Чехия смята, че финансовото бреме, което Брюксел иска да възложи на оставащите 27 страни-членки на ЕС, може да се отрази негативно на социално-икономическата ситуация в тях.   Светлин Божков", "date": "2019.06.08", "title": "ТАСС: Андрей Бабиш заяви, че Чехия не планира да приеме еврото"}
{"url": "http://www.focus-news.net/news/2019/06/08/2667869/ivan-dukov-istoricheski-muzey-asenovgrad-chrez-lyatnata-muzeyna-shkola-ozhivyava-prostranstvoto-na-muzeynite-sgradi-i-se-obogatyavat-poznaniyata-na-detsata.html", "text": "Чрез лятната музейна школа оживява пространството на музейните сгради в Асеновград и се обогатяват познанията на децата. Това каза за  Радио „Фокус“ – Пловдив  директорът на Историческия музей в града Иван Дуков по повод началото на лятната музейна школа. „Лятната школа е много интересно явление, тъй като от няколко години вече с колегите наблюдаваме как музеят оживява с детските гласчета, с техните рисунки и произведения – всичко се променя. Ние нямаме възможност през другото време да отнемаме правото на децата на образование, тъй като през учебната година те са ангажирани в образователната система, ни използваме точно ваканцията им, за да може едновременно да съживим музейните сгради, а от друга страна да обогатим познанията на децата за нашата красива и богата история“, коментира Дуков. \r\nДиректорът на Историческия музей в Асеновград посочи, че през годините се увеличава интересът към лятната музейна школа, но капацитетът на Старинното училище „Св. Георги“ не позволява присъствието на повече от 20 - 25 деца. „Местата са ограничени. При добро време дворът може да се използва пълноценно, но ако има вятър или вали, вътре в самата сграда няма толкова възможност, каквато има едно съвременно училище. Вярно е, че това е първата сграда в Асеновград, проектирана и построена за училище, но дотогава чорбаджиите са дарявали само такива жилищни сгради – къщи, по-късно пригаждани за училища. Залите на Старинното училище са предвидени и за изложбени зали, имаме конферентна зала на втория етаж, също възстановена клана стая в автентичен вид. В тези пространства се опитваме да работим с децата и същевременно да не нарушаваме Закона за културното наследство и наредбите, всички произтичащи от тях и вменени към нас задължения“, каза Дуков. \r\nТони МИХАЙЛОВ", "date": "2019.06.08", "title": "Иван Дуков, Исторически музей - Асеновград: Чрез лятната музейна школа оживява пространството на музейните сгради и се обогатяват познанията на децата"}
{"url": "http://www.focus-news.net/news/2019/06/08/2667873/sliven-protestno-shestvie-pod-nadslov-da-zapazim-balgarskoto-semeystvo-shte-se-sastoi-pred-sgradata-na-obshtinata.html", "text": "Протестно шествие под надслов „Да запазим българското семейство!“ ще се състои пред сградата на Община Сливен от 18.00 часа. Това съобщи пред  Радио „Фокус“ – Сливен  един от организаторите на протеста Надежда Маргенова. По думите ѝ протестът не е насочен като цяло срещу държавната стратегия за защита на децата, а срещу отделни предложения в нея, които поставят в риск традиционните ценности на българина и лишават родителите от възможността на възпитават и контролират децата си. \r\nСпоред нея стратегията е необходима, но не в този ѝ вид, който не е съобразен с българските условия. „Трябва да има инструмент за защита правата на децата, но той трябва да бъде прецезиран, а не да се копира буквално от страни, които нямат нищо общо с българската действителност“, заяви Маргенова. Тя допълни, че и в момента съществува законодателна база за защита на децата  и институции, които да я прилагат. Независимо от това и ранните бракове и насилието срещу деца продължават да съществуват. „Значи проблемът не е в законодателството, а в липсата на контрол върху неговото прилагане и въвеждането на нови изисквания няма да промени нещата, само може да ги влоши, ако Стратегията бива приета в този и вид“, заяви Маргенова. \r\nТова е четвъртият протест срещу Националната стратегия за защита на детето в Сливен. Той е насрочен  от  18. 00 часа до 19. 30 часа и ще започне пред сградата на Община Сливен. \r\nЛюдмила ЙОРГОВА", "date": "2019.06.08", "title": "Сливен: Протестно шествие под надслов „Да запазим българското семейство!“ ще се състои пред сградата на Общината"}
{"url": "http://www.focus-news.net/news/2019/06/08/2667878/ria-novosti-nay-malko-15-dushi-sa-ubiti-pri-napadenie-na-talibanite-v-afganistan.html", "text": "Най-малко 15 души, сред които и цивилни граждани, са били убити в резултат на нападение на талибаните в Афганистан, предаде  РИА Новости .  \r\nВластите съобщиха, че талибаните са нападнали военен пост в селището Пошта Нур, в западната провинция Гор. Подробностите около нападението се изясняват.  \r\nВ района са били изпратени правителствени военни части.   Светлин Божков", "date": "2019.06.08", "title": "РИА Новости: Най-малко 15 души са убити при нападение на талибаните в Афганистан"}
{"url": "http://www.focus-news.net/news/2019/06/08/2667877/plovdiv-v-stariya-grad-se-provezhda-panorama-na-detskoto-tvorchestvo-i-niy-sme-dali-neshto-na-sveta.html", "text": "В Стария град се провежда панорама на детското творчество „И ний сме дали нещо на света…”. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Деца от цялата страна творят, пеят и танцуват в къща музей „Златю Бояджиев“ на ул. „Съборна“. На улицата и пространствата около къщата музей са разположени работещи ателиета на поканените творчески школи от страната. Всяка школа е аранжирала и своя изложба. В пространството до музея има и озвучена открита сцена, на която децата и младите хора се изявяват в областите на музиката и танца. Празникът ще продължи и утре, като ще завърши с много изложби. \r\nПроектът е на Сдружение „Духовно огледало“ и се осъществява с финансовата подкрепа на Община Пловдив. \r\nТони МИХАЙЛОВ", "date": "2019.06.08", "title": "Пловдив: В Стария град се провежда панорама на детското творчество „И ний сме дали нещо на света…”"}
{"url": "http://www.focus-news.net/news/2019/06/08/2667881/pazardzhik-natsionalen-vazpomenatelen-zemedelski-sabor-po-povod-96-godini-ot-gibelta-na-aleksandar-stamboliyski-shte-se-provede-v-mestnostta-yanini-gramadi-na-9-yuni.html", "text": "Национален възпоменателен земеделски събор ще се проведе на 9 юни по повод 96 години от гибелта на земеделския лидер, политик и държавник Александър Стамболийски, министър-председател на България в периода 1920-1923 година. Това съобщиха за  Радио „Фокус“ – Пазарджик  организаторите на събора. Началото е в 10.30 часа в местността Янини грамади над село Славовица. Земеделци от цялата страна, симпатизанти и приятели на Земеделския съюз ще се съберат да почетат живота и делото на държавника и водача на земеделското движение в България. Гости на събитието ще бъдат  Мария Габриел – Еврокомисар по цифрова икономика и цифрово общество, Емил Христов – заместник-председател на ХLIV Народно събрание, лидери на партии, синдикати и браншови организации.", "date": "2019.06.08", "title": "Пазарджик: Национален възпоменателен земеделски събор по повод 96 години от гибелта на Александър Стамболийски ще се проведе в местността Янини грамади на 9 юни"}
{"url": "http://www.focus-news.net/news/2019/06/08/2667883/ria-novosti-frenskata-politsiya-e-izpolzvala-salzotvoren-gaz-za-da-razprasne-aktsiya-na-zhaltite-zhiletki-v-monpelie.html", "text": "Френската полиция е използвала сълзотворен газ и водни оръдия, за да разпръсне участници в акция на „жълтите жилетки“ в град Монпелие, в южната част на Франция, предаде  РИА Новости , позовавайки се на местни медии.  \r\nВ демонстрацията в Монпелие са участвали около две хиляди души. В хода на сблъсъците със силите на реда са пострадали двама души, а други двама демонстранти са били арестувани.  \r\nОт полицията съобщиха, че някои от протестиращите са започнали да чупят витрини на магазини, да палят контейнери за смет и да рушат спирки на обществения транспорт.   Светлин Божков", "date": "2019.06.08", "title": "РИА Новости: Френската полиция е използвала сълзотворен газ, за да разпръсне акция на „жълтите жилетки“ в Монпелие"}
{"url": "http://www.focus-news.net/news/2019/06/08/2667887/sofiya-vazstanoveno-e-dvizhenieto-po-pat-ii-82-kostenets-dolna-banya.html", "text": "Възстановено е движението по път II-82 Костенец - Долна баня. Това съобщиха от пресцентъра на  Агенция „Пътна инфраструктура“ .", "date": "2019.06.08", "title": "София: Възстановено е движението по път II-82 Костенец - Долна баня"}
{"url": "http://www.focus-news.net/news/2019/06/08/2667885/desislava-kuzmanova-obshtina-blagoevgrad-gvozdeyat-na-festivalnata-ni-programa-prez-yuni-e-francofoliesblagoevgrad-a-v-kraya-na-mesetsa-shte-se-provede-talantino.html", "text": "Гвоздеят на нашата фестивална програма през месец юни е „Francofolies.Blagoevgrad” на 21 и 22 юни. Това каза за  Радио „Фокус“ - Пирин  Десислава Кузманова от отдел „Култура“ към Община Благоевград. „Следва молдовският изпълнител Dan Balan и всеобщата любимка LP, която е изключително популярна американка с милиони гледания. На 22 продължаваме с Caravan Palace, френският идол Kendji Girac и румънците от Morandi.  \r\nЗавършваме месеца с фестивала „Талантино\", който вече има седмо издание. Ще се проведе от 25 до 29 юни един преглед на театралните школи, така че до края на юни Благоевград е фестивален център на Балканите, а защо не и на Европа“, заяви тя. Кузманова подчерта, че фестивалът „Талантино“ е с конкурсен характер и всяка година събира повече от 400 деца. По думите ѝ талантливите деца се оценяват от професионално жури. Тя отбеляза, че театралният фестивал „Талантино“ се организира със съдействието на Община Благоевград и Драматичен театър „Проф. Енчо Халачев“, където публиката ще може да види голяма част от спектаклите. Експертът каза още, че очакванията са на седмото издание на „Талантино“ стотици талантливи, малки артисти да натъжат, да развеселят, да разкажат истории и да впечатлят с актьорска игра. \r\nНатали СТЕФАНОВА", "date": "2019.06.08", "title": "Десислава Кузманова, Община Благоевград: Гвоздеят на фестивалната ни програма през юни е „Francofolies.Blagoevgrad”, а в края на месеца ще се проведе „Талантино“"}
{"url": "http://www.focus-news.net/news/2019/06/08/2667891/sport-dominik-tiym-pobedi-novak-dzhokovich-i-se-klasira-za-finala-na-rolan-garos.html", "text": "Австриецът Доминик Тийм победи Новак Джокович с 3:2 сета (6:2; 3:6; 7:5; 5:7; 7:5) и се класира за финала на Ролан Гарос.  \r\nСрещата, която започна вчера, но беше прекъсната заради лошото време и се доигра днес, предложи тенис на много високо ниво.  \r\nМачът продължи повече от 4 часа, като в края на срещата Тийм показа по-добра психическа издръжливост и надделя над водача в световната ранглиста.  \r\nНа финала утре Тийм ще се изправи срещу защитаващия титлата си Рафаел Надал от Испания.", "date": "2019.06.08", "title": "Спорт: Доминик Тийм победи Новак Джокович и се класира за финала на Ролан Гарос"}
{"url": "http://www.focus-news.net/news/2019/06/08/2667888/jerusalem-post-nova-nadprevara-vav-vaorazheniyata-v-blizkiya-iztok.html", "text": "През май 2017 година президентът на САЩ Доналд Тръмп и Саудитска Арабия сключиха оръжейна сделка на стойност 110 милиарда долара, пише изданието  „Jerusalem post“ .  \r\nДве години по-късно новината, че Рияд се стреми да подобри ракетните си способности, възкреси твърденията, че кралството участва в \"надпревара във въоръжаването\" с други страни в региона. Въпреки това в Близкия Изток винаги е имало надпревара във въоръжаването, между съперничещи сили и не е ясно дали сега положението е различно отпреди. Разлика може да настъпи, в случай, че Иран създаде ядрено оръжие.  \r\nТелевизия CNN съобщи на 5 юни, че американското правителство е „ получило информация, че Саудитска Арабия е ускорила значително програмата си за балистични ракети с помощта на Китай. Това се случва, въпреки усилията на САЩ да предотврати разпространението на балистични ракети в Близкия Изток.  \r\nРазкритията за усилията на Саудитска Арабия засилиха опасенията сред членове на американския конгрес, за потенциална надпревара във въоръженията в Близкия Изток.  \r\nЕксперти отбелязват, че решението на Белия дом да задоволи желанията на Рияд за нови модерни въоръжения, може да доведе до нежеланата надпревара във въоръженията в региона.  \r\nПротиворечията със Саудитска Арабия са свързани с интереса на страната към разработване на ядрени технологии и твърденията, че балистичните ракети, мога да доведат до крах на американската политика през последните три десетилетия, която се стреми да предотврати придобиването на оръжия за масово унищожение, от страните в региона.   Светлин Божков", "date": "2019.06.08", "title": "„Jerusalem post“: Нова надпревара във въоръженията в Близкия Изток"}
{"url": "http://www.focus-news.net/news/2019/06/08/2667890/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално се осъществява движението по главен път Е-79 и второкласен път 19 Симитли - Гоце Делчев. Няма въведени ограничения за движение и ремонтни дейности по пътищата в областта. \r\nНатали СТЕФАНОВА", "date": "2019.06.08", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/06/08/2667892/plovdiv-povishena-e-opasnostta-ot-padashti-kamani-po-napravleniyata-krichim-stamboliyski-bachkovo-narechenski-bani-i-yugovsko-hanche-yugovo-laki.html", "text": "Движението на територията на областта се извършва нормално, съобщиха за  Радио „Фокус“ – Пловдив  от Областното пътно управление. Интензивен е трафикът по АМ „Тракия“ и пътя Пловдив - Асеновград - Смолян. Пътните настилки на територията на областта са сухи и нормално проходими. Поради изграждане на ново кръгово кръстовище движението се извършва в една лента по пътя Карлово – Сопот при км 254 в посока София. Срокът на ремонтните дейности е до 20 юни. Движението по пътя Карлово - Баня при р. Неволя в района на село Баня се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. От 10 юни започва ремонт на пътните връзки на пътен възел „Цалапица“ при 112-ти км на АМ „Тракия“. Ремонтът включва подмяна на асфалтовата настилка. На 10 юни за времето от 08.00 до 20.00 часа ще е затворена пътната връзка София – Цалапица. Обходният маршрут е: АМ „Тракия“ – пътен възел „Пазарджик“ при км 90 – гр. Пазарджик – път I-8 Пазарджик-Пловдив – кръгово кръстовище – с. Цалапица. Необходимо е шофьорите да карат внимателно и да спазват стриктно пътната сигнализация. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Ограничено е преминаването на моторни превозни средства по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Опасност от падащи камъни по направленията Кричим - Стамболийски, Бачково - Нареченски бани и Юговско ханче - Югово - Лъки. \r\nДвижението на територията на град Пловдив се осъществява нормално и без затруднения. Интензивен трафик се отчита в централната градска част. Пътните настилки са сухи и нормално проходими. \r\nТони МИХАЙЛОВ", "date": "2019.06.08", "title": "Пловдив: Повишена е опасността от падащи камъни по направленията Кричим - Стамболийски, Бачково - Нареченски бани и Юговско ханче - Югово - Лъки"}
{"url": "http://www.focus-news.net/news/2019/06/08/2667880/bsp-e-za-namalyavane-na-partiynata-subsidiya-no-ne-na-1-lev.html", "text": "Националният съвет на БСП прие позиция ПГ на \"БСП за България\" да не подкрепя предложението на ГЕРБ за 1 лев на действителен глас партийна субсидия. Това съобщиха от пресцентъра на  партията . Отчитайки и силните обществени настроения срещу партийното финансиране, Националният съвет на БСП възлага на  парламентарната група да започне експертен и политически дебат за намаляване на субсидията, което да отговаря на гражданските очаквания, без да застрашава функционирането на политическите партии.", "date": "2019.06.08", "title": "БСП е \"за\" намаляване на партийната субсидия, но не на 1 лев"}
{"url": "http://www.focus-news.net/news/2019/06/08/2667893/kyustendil-obshtinata-organizira-kontsert-na-kanadskata-grupa-kutsi-merki.html", "text": "Общината организира концерт на група „Kutsi Merki” от Канада. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Проявата включва джаз изпълнения на български фолклор с участието на Танцов ансамбъл  „Партньори - Кюстендил” и ще започне от 19.30 часа в парка пред читалище „Братство”. „Куци Мерки“ се изявява както чрез традиционните български стандарти, така и с оригинални композиции, импровизирайки върху основата на звуци от Източна Европа с елементи на северноамериканския джаз. Може да се убедите, че основаният в Монреал състав „Куци Мерки“ e опит за изграждане на нова традиция върху напрежението между тези два музикални стила. Тромбонистът и лидер на групата Етиен Лебел изразява своята новаторска артистична индивидуалност в различни музикални проекти. \r\nВенцеслав ИЛЧЕВ", "date": "2019.06.08", "title": "Кюстендил: Общината организира концерт на канадската група „Kutsi Merki”"}
{"url": "http://www.focus-news.net/news/2019/06/08/2667899/tass-iran-razkritikuva-novite-sanktsii-ot-strana-na-sasht.html", "text": "Властите в Иран заявиха, че въвеждането от страна на САЩ на нови рестрикции, по отношение на най-голямата иранска петролна компания PGPIC, демонстрира „липсата на съдържание“ в изявленията на Вашингтон, за възможни преговори с Техеран, предаде  ТАСС .  \r\n„Не измина и седмица и стана ясно, че уверенията на президента на САЩ, за намерения да започне преговорен процес с Иран са безсъдържателни“, заяви говорителят на иранското външно министерство Абас Мусави.  \r\nИранският дипломат заяви, че провежданата дълги години от американските власти политика, на оказване на натиск срещу Иран, не е имала и няма да има никакво въздействие върху курса, следван от Техеран.  \r\n„Този натиск от страна на Вашингтон е неправилен път и американската администрация може да бъде уверена, че няма да постигне своите цели, провеждайки такава политика“, заяви Мусави.   Светлин Божков", "date": "2019.06.08", "title": "ТАСС: Иран разкритикува новите санкции от страна на САЩ"}
{"url": "http://www.focus-news.net/news/2019/06/08/2667897/nimh-utre-shte-ima-znachitelni-valezhi-v-tsentralnite-rayoni-na-stranata.html", "text": "През нощта над западните райони ще е предимно ясно. Над останалата част от страната ще се развива купеста и купесто-дъждовна облачност. Ще има валежи от дъжд, в Централна България - интензивни, придружени с гръмотевици и временно усилване на вятъра. Ще има условия за градушки. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология . Атмосферното налягане е по-високо от средното за месеца и ще остане без съществена промяна. Утре отново ще се развива купеста и купесто-дъждовна облачност. На много места валежите ще са интензивни, в централните райони - със значителни количества. Ще духа слаб до умерен вятър: в западната половина от северозапад, а в източната от север-североизток, като след обяд в цялата страна ще се ориентира от север. Максималните температури ще са между 26° и 31°. \r\nНад Черноморието ще се развива купеста и купесто-дъждовна облачност и на места, главно по северното крайбрежие ще превали и прегърми. Ще духа слаб до умерен североизточен вятър. Максималните температури ще са между 25° и 27°. Температурата на морската вода е 20°-23°. Вълнението на морето ще е 1-2 бала. \r\nНад планините ще се развива купесто-дъждовна облачност и ще има краткотрайни валежи с гръмотевици. Ще духа умерен вятър от север-североизток. Максималната температура на височина 1200 метра ще е около 18°, на 2000 метра 12°. \r\nПрез първата половина от следващата седмица вятърът ще бъде предимно от север-североизток, слаб, в Дунавската равнина и източните райони, временно до умерен. Отново на много места из цялата страна ще има превалявания, придружени с гръмотевици и временно усилване вятъра, възможни са и градушки. По-интензивни ще са явленията във вторник, когато на места в Централна България и източните райони отново ще има значителни количества дъжд. Температурите ще остават под 30°. На по-малко места ще са валежите в сряда.", "date": "2019.06.08", "title": "НИМХ: Утре ще има значителни валежи в централните райони на страната"}
{"url": "http://www.focus-news.net/news/2019/06/08/2667902/plovdiv-knizhnoto-izlozhenie-aleya-na-knigata-shte-sapatstva-17-to-izdanie-na-literaturniya-festival-plovdiv-chete.html", "text": "Книжното изложение „Алея на книгата“ ще съпътства 17-ото издание на литературния фестивал „Пловдив чете“, който ще се проведе в града от 10 до 16 юни, съобщиха за  Радио „Фокус“ – Пловдив  организаторите. Най-мащабното пътуващо книжно изложение в страната стартира маршрута си от Пловдив заедно с литературния фестивал на 11 юни и ще продължи до неделя включително. Тази година пловдивската Алея на книгата има нова локация – продължението на ул. „Райко Даскалов“, пред Халите. Именно там ще бъдат разположени 10 изложбени шатри, които ще представят над 25 издателства пред жителите и гостите на града.", "date": "2019.06.08", "title": "Пловдив: Книжното изложение „Алея на книгата“ ще съпътства 17-то издание на литературния фестивал „Пловдив чете\""}
{"url": "http://www.focus-news.net/news/2019/06/08/2667900/predstoyashti-sabitiya-v-stranata-za-9-yuni-agentsiya-fokus.html", "text": "*** \r\nОт 09.00 часа в софийския митрополитски храм \"Св.  Вмца Неделя\" Негово преосвещенство Белоградчишкият епископ Поликарп ще оглави архиерейска света Литургия. \r\n*** \r\nОт 09.00 часа с изпити по английски език, математика I и събеседване за специалност „Музикални медийни технологии и тонрежисура“ продължава втората кандидатстудентска сесия за учебната 2019/2020 г. на Софийския университет „Св. Климент Охридски“. \r\n*** \r\nОт 09.00 часа в столичния парк „Заимов“ ще се проведе \"Детска игриада\". \r\n*** \r\nОт 11.00 часа на пл. “Св. Неделя” ще се проведе митинг “Полицаите не са убийци”. \r\n*** \r\nОт 14.00 часа на пл. „Независимост“ ще се проведе протест и шествие за оставка на правителството.  \r\n*** \r\nОт 15.30 часа в залата на Градския съвет на БСП – София, на ул. „Леге“ 10, етаж 1, лидерът на столичните социалисти Калоян Паргов ще посрещне 12-ия световен шампион по шахмат Анатолий Карпов в централата на БСП – София.  \r\n*** \r\nВ 17.30 часа пред Министерски съвет ще се проведе протест под надслов „Всяко отнето дете е отнето от всеки от нас“. В 19.00 часа на пл. „Ал. Батенберг“ ще се проведе митинг, който ще продължи в 19.30 часа пред Народното събрание. От 20.00 часа пред Нидерландското посолство ще има протест и молитва.  \r\n*** \r\nОт 18.00 часа в Кино Кабана - НДК с “Пощенска кутия за приказки” ще започне най-новата кампания “Осинови.ме”. \r\n*** \r\nОт 10.30 часа до СУ „Петко Росен“ в ж.к. „Меден рудник“ ще се проведе културният фестивал „Шарено котле“. \r\n*** \r\nОт 15.30 часа на Морската гара ще се състои форум „Енергийни решения“. \r\n*** \r\nОт 10.00 часа пред хотел „Бриони“ в град Кресна ще се състоят демонстрация на екипите на БЧК за действия при наводнение. \r\n*** \r\nОт 11.00 часа в Държавен куклен театър „Дора Габе“ ще се състои куклен спектакъл „Лека нощ, съкровище“. \r\n*** \r\nОт 10.30 часа в местността Янини грамади над село Славовица ПП Обединени земеделци организира Национален възпоменателен земеделски събор по повод 96 години от гибелта на земеделския лидер, политик и държавник Александър Стамболийски,  министър-председател на България в периода 1920-1923 година. \r\n*** \r\nОт 11.00 часа в Театрален салон „Георги Русев“ ще се проведе Кино в театъра. \r\n*** \r\nОт 09.00 часа в  пловдивския митрополитски храм „Св. вмчца Марина“  Знеполски  епископ Арсений ще оглави архиерейска света литургия. \r\n*** \r\nОт 10.00 часа в РБ „Захарий Княжески” ще се проведе Втори регионален фестивал на детско-юношеското театрално творчество на руски език „Русская театралия”. \r\n*** \r\nОт 11.00 часа в Куклен театър ще бъде представен спектакълът „Банда бацили“ от Мария Донева и Янчо Иванов. \r\n*** \r\nОт 19.00 часа в Оперен театър ще бъде представен балетен спектакъл „Балетна феерия“. \r\n*** \r\nОт 12.00 часа в парк Студентски ще се състои официалното закриване на младежкия стрийт арт фестивал „Шумен и буден“.", "date": "2019.06.08", "title": "Предстоящи събития в страната за 9 юни (Агенция „Фокус“)"}
{"url": "http://www.focus-news.net/news/2019/06/08/2667907/nimh-zhalt-kod-za-znachitelni-valezhi-i-gramotevitsi-e-obyaven-v-13-oblasti-na-stranata-za-9-yuni.html", "text": "Жълт код за значителни валежи и гръмотевици е обявен в 13 области на страната за 9 юни. Това сочи справка на сайта на  Националния институт по метеорология и хидрология . Предупреждението е в сила за областите Кърджали, Хасково, Ямбол, Сливен, Стара Загора, Пловдив, Пазарджик, Ловеч, Габрово, Велико Търново, Търговище, Разград и Шумен. Очакват се валежи от 20-25 л/кв. м, на отделни места и повече. Ще има и условия за градушки.", "date": "2019.06.08", "title": "НИМХ: Жълт код за значителни валежи и гръмотевици е обявен в 13 области на страната за 9 юни"}
{"url": "http://www.focus-news.net/news/2019/06/08/2667906/los-angeles-times-sasht-i-meksiko-postignaha-sporazumenie-za-imigratsiyata.html", "text": "След маратонски преговори и заплахи за икономически санкции, Мексико и САЩ постигнаха споразумение за ограничаване на имиграцията и избягнаха повишаване на американските мита за внос на мексикански стоки, пише изданието  „Los Angeles Times“ .  \r\nСделката отменя, поне засега, широко разпространените опасения от икономически сътресения от двете страни на границата, ако Тръмп изпълни заплахите си, да наложи ескалиращи санкции върху целия внос от Мексико, което може да разруши търговията на стойност милиарди долари.  \r\nВ петък вечерта, след като се върна от петдневно посещение във Великобритания и Франция, Доналд Тръмп заяви, че САЩ и Мексико са подписали споразумение и митата са спрени „за неопределено време“.  \r\n„Мексико се съгласи да предприеме сериозни мерки“ за спиране на миграцията през страната и през американската граница. По думите на Тръмп, „това се прави, за да се намали значително или да се спре незаконната имиграция, идваща от Мексико към САЩ“.  \r\nТръмп беше изправен пред силен натиск от страна на републиканците в Конгреса, бизнес лидерите и автомобилната индустрия, които се противопоставят на повишаване на митата за мексикански стоки.  \r\nДържавният департамент на САЩ заяви, че двете страни са се съгласили, Мексико да положи повече усилия, за да попречи на търсещите убежище да достигнат до САЩ, включително засилено патрулиране на границите и по-бързо връщане в Мексико на търсещите убежище, които достигнат до САЩ.   Светлин Божков", "date": "2019.06.08", "title": "„Los Angeles Times“: САЩ и Мексико постигнаха споразумение за имиграцията"}
{"url": "http://www.focus-news.net/news/2019/06/08/2667908/sport-ashli-barti-specheli-titlata-pri-zhenite-na-rolan-garos.html", "text": "Австралийката Ашли Барти спечели титлата при жените на турнира Ролан Гарос.  \r\nВъв финалния двубой Барти победи чешката тенисистка Маркета Вондроушова с 2:0 сета (6:1; 6:3).  \r\nТова е първа титла от Големия шлем за Барти и общо пета в кариерата на 23-годишната тенисистка.  \r\nОт понеделник Барти ще се изкачи до рекордното за нея второ място в световната ранглиста.", "date": "2019.06.08", "title": "Спорт: Ашли Барти спечели титлата при жените на Ролан Гарос"}
{"url": "http://www.focus-news.net/news/2019/06/08/2667910/tass-parlamentat-na-moldova-utvardi-sastava-na-novo-pravitelstvo-na-stranata.html", "text": "Парламентът на Молдова утвърди състава на ново правителство, начело с Майей Санду, предаде  ТАСС .  \r\nВ подкрепа на решението гласуваха 61 депутати, от общо 101 народни представители.  \r\nСанду заяви, че нейната програма предвижда „освобождаване на страната от олигархичния режим“, възстановяване на икономиката и сътрудничество с МВФ, борба с корупцията и бедността.  \r\nПравителството беше сформирано с подкрепата на Социалистическата партия на президента Игор Додон и проевропейския блок Acum.  \r\nПредставители на Демократическата партия на Молдова, която контролираше предишното правителство, не присъстваха в залата на парламента. По-рано днес представител на партията заяви, че не признават решенията, които ще бъдат взети от действащия състав на парламента.  \r\nДнес Конституционният съд обяви за незаконни действията на депутатите. От съда обясниха, че на 7 юни парламентът е изчерпал времето (90 дни), в което е трябвало да бъде формирано правителство и трябва да бъде разпуснат. В подкрепа на парламента се изказаха посланиците на ЕС, Русия и САЩ, допълва агенцията.   Светлин Божков", "date": "2019.06.08", "title": "ТАСС: Парламентът на Молдова утвърди състава на ново правителство на страната"}
{"url": "http://www.focus-news.net/news/2019/06/08/2667805/api-vremenno-dvizhenieto-e-ogranicheno-za-vsichki-mps-po-avtomagistrala-hemus-pri-km-32-v-posoka-varna-poradi-patnotransportno-proizshestvie.html", "text": "Временно движението е ограничено за всички МПС по автомагистрала „Хемус“ при км 32 в посока Варна (Тунел \"Витиня\") поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението в посока София се осъществява през I-1 Ботевград – София при км 36.", "date": "2019.06.08", "title": "АПИ: Временно движението е ограничено за всички МПС по автомагистрала „Хемус“ при км 32 в посока Варна поради пътнотранспортно произшествие"}
{"url": "http://www.focus-news.net/news/2019/06/08/2667911/sliven-folklornata-zanimalnya-sharen-svyat-gostuva-v-dve-uchilishta-v-grada.html", "text": "Фолклорната занималня „Шарен свят” гостува в две сливенски училища, съобщиха организаторите от  Обществен дарителски фонд . Заниманията на тема „Шарен свят”, по дейност Интерактивен музей по основната програма на ОДФ-Сливен, се проведоха в 6 „б” и 7 „б” класове в СУ „Пейо Яворов”. Лекторът Дора Куршумова разказа на седмокласниците за престилките от Сливенския край, за употребата им в ежедневието на жените от миналите времена, и др. Учениците с интерес научиха как току-що роденото бебе се повивало в престилка, за да се „свърже” с дома, в който е родено, как момъкът, харесал бъдещата си невяста, сядал на седянка до нея и замятал края на престилката й върху коляното си и др. Децата поздравиха гостите си с няколко народни песни. В няколко състезания учениците се върнаха назад във времето на седенките и показаха завидни умения в навиването на кълбо прежда, плетенето на пращови за престилки, изработването на кожени кесии и др. В края на заниманието момичета от класа се облякоха с бели ризи и шарени престилки и изиграха три хора. \r\nОсновната тема на заниманието при шестокласниците бе вълната и нейната употреба. Оказа се, че част от децата знаят много добре откъде идва вълната, как се обработва и боядисва, как се преде и т.н. Лекторът Дора Куршумова ги запозна с ролята на вретеното, а част от децата се престрашиха и опитаха „остротата” му. Заниманието продължи със забавни състезания за навиване на кълбо прежда, за плетене на пращови за престилки, за изработване на кесии. Част от момичетата се включиха в обучение по везане. \r\nЗаниманието „Шарен свят” гостува и на учениците от 5 „а” и 5 ”б” класове от ОУ „Панайот Хитов”. Те с любопитство попиваха нови знания за шарените сливенски престилки, за използването на преждата, за тъкането и др. Показаха и отлични умения в различни дейности, характерни за миналите времена. В края на заниманията момичета от двата класа облякоха бели ризи и шарени престилки, пяха народни песни и играха народни хора.", "date": "2019.06.08", "title": "Сливен: Фолклорната занималня „Шарен свят” гостува в две училища в града"}
{"url": "http://www.focus-news.net/news/2019/06/08/2667914/sport-sebastian-fetel-dade-nay-dobro-vreme-predi-kvalifikatsiyata-za-gran-pri-na-kanada.html", "text": "Себастиан Фетел с Ферари даде най-добро време в последната свободна тренировка преди квалификацията за Гран при на Канада. Плътно зад него остана Шарл Леклер, а като цяло италианците изглеждат като най-бързия отбор на пистата \"Жил Вилньов\". Мерцедес останаха трети и четвърти, като Люис Хамилтън беше на четири десети зад лидера, а Валтери Ботас на близо седем. Пети и шести останаха Ред Бул, като Макс Мерстапен беше по-бърз от Пиер Гасли.", "date": "2019.06.08", "title": "Спорт: Себастиан Фетел даде най-добро време преди квалификацията за Гран При на Канада"}
{"url": "http://www.focus-news.net/news/2019/06/08/2667913/plovdiv-tyaloto-na-52-godishen-mazh-e-namereno-v-yazovir-pyasachnik.html", "text": "Тялото на 52-годишен мъж е намерено в язовир \"Пясъчник\". Това съобщи за  Радио \"Фокус\" - Пловдив  говорителят на ОДМВР. Към  9.30 часа в РУ-Хисаря е подаден сигнал за изчезнал мъж в района на язовира. В хода на действията и с помощта на водолази тялото на 52-годишния мъж е било намерено на около 15 метра във водата, която е с дълбочина 5 метра. Няма данни за насилие. Разследващ полицай изяснява обстоятелствата около инцидента. Образувано е досъдебно производство. \r\nТони МИХАЙЛОВ", "date": "2019.06.08", "title": "Пловдив: Тялото на 52-годишен мъж е намерено в язовир \"Пясъчник\""}
{"url": "http://www.focus-news.net/news/2019/06/08/2667916/plovdiv-mazh-se-e-blasnal-v-darvo-v-kv-hristo-smirnenski.html", "text": "43-годишен мъж се е блъснал с автомобила си в дърво в кв. \"Христо Смирненски\" в Пловдив. Това съобщи за  Радио \"Фокус\" - Пловдив  говорителят на ОДМВР. След 19.00 часа, на кръстовище на бул. \"Пещерско шосе\" с ул. \"Орфей\", автомобил \"Хонда\" с 30-годишна шофьорка е отнел предимството на \"Ситроен\" с 43-годишен водач. Мъжът се блъснал в дърво, а то е паднало върху паркирана кола. Няма употреба на алкохол от страна на водачите. Произшествието е отработено по административен ред. \r\nТони МИХАЙЛОВ", "date": "2019.06.08", "title": "Пловдив: Мъж се е блъснал в дърво в кв. \"Христо Смирненски\""}
{"url": "http://www.focus-news.net/news/2019/06/08/2667904/pazardzhik-predstaviteli-na-tsentar-chovekolyubie-posetiha-zaklyuchitelna-konferentsiya-po-mezhdunaroden-proekt-boynite-izkustva-kato-sposob-za-priobshtavane.html", "text": "Представители на Център „Човеколюбие” посетиха заключителна конференция в София по международен проект „Бойните изкуства като способ за приобщаване”, съфинансиран по програма „Еразъм +” на Европейския съюз. Това съобщи за  Радио „Фокус“ – Пазарджик  Анна Тилова, експерт в неправителствената организация. Инициативата е на Асоциация „Мария Кюри – МСА” – Пловдив – неправителствена организация, която работи за социалната интеграция и професионална реализация на хората с увреждания. „Участниците имаха възможност да се запознаят с резултатите от проекта, реализиран в партньорството на организации от Белгия, Турция, Гърция и България.   Поставен беше акцент върху прилагането на бойните изкуства като средство за образование и социална интеграция на деца и възрастни с увреждания. Споделени бяха добри практики и иновации, осигуряващи устойчивост и популяризиране на постигнатото – въвеждане на бойните изкуства в училищата с ученици в неравностойно социално положение, обучение на хора със специални нужди и онлайн обучение. Присъстващите бяха впечатлени от демонстрациите на адаптирани техники от бойните изкуства“, обясни Тилова. Тя допълни, че представителите на Център „Човеколюбие” са обменили опит с организаторите на проекта и са обсъдили възможности за бъдещи партньорства. \r\nАлбена ЖИЛЕКОВА", "date": "2019.06.08", "title": "Пазарджик: Представители на Център „Човеколюбие” посетиха заключителна конференция по международен проект „Бойните изкуства като способ за приобщаване”"}
{"url": "http://www.focus-news.net/news/2019/06/08/2667934/makfaks-makedoniya-nashestvie-na-divi-svine-v-belgrad-zhivotnite-se-dvizhat-iz-tsentara-na-grada.html", "text": "Сръбската столица Белград е завладяна от диви свине, избягали от Големи военен остров през последните няколко дни, поради покачващите се води на реките, предава македонската информационна агенция  \"Макфакс\" , като се позовава на местни медии. \r\nСъгласно разпространената информация дивите животни първо са се втурнаха в Нови Белград и Земун, но сега се движат през централната част на града. \r\nТри диви свине бяха хванати вчера при Земунския кей от ловни сдружения, като през последните няколко дни броят на заловените животни достигна шест. \r\nМедиите съобщиха също, че едно от животните е загинало в центъра на Белград, след като е влязло на паркинг. Служителите са опитали да я заловят, а то е прескочило ограда и е паднало от шестия етаж на паркинга, в резултат на което е загинало.  \r\nЕдна от дивите свине е забелязана и на  Калемегдан, докато се е опитвала да се катери по стените. \r\nВластите предупредиха жителите на Белград за потенциалната опасност от диви свине, които се срещат в някои части на общините Земун и Нови Белград. Тереза Герова", "date": "2019.06.08", "title": "\"Макфакс\" (Македония): Нашествие на диви свине в Белград - животните се движат из центъра на града"}
{"url": "http://www.focus-news.net/news/2019/06/08/2667933/afp-protestnata-grupa-v-sudan-prizova-za-grazhdansko-nepodchinenie-na-natsionalno-nivo.html", "text": "Ключова протестна група в Судан обяви кампания за гражданско неподчинение и заяви, че ще продължи с нея, докато военните в страната не прехвърлят властта на цивилно правителство, предава  AFP . \r\n\"Движението за гражданско неподчинение ще започне в неделя и ще завърши, само когато гражданско правителство обяви по държавната телевизия, че е на власт\", заяви Суданската професионална асоциация, която стои зад протестите, довели до сваляне от власт на дългогодишния президент Омар ал Башир през април тази година. Тереза Герова", "date": "2019.06.08", "title": "AFP: Протестната група в Судан призова за \"гражданско неподчинение\" на национално ниво"}
{"url": "http://www.focus-news.net/news/2019/06/08/2667935/le-monde-posadeniyat-ot-tramp-i-makron-dab-zagina.html", "text": "Дъбът, който бе посаден от президентите на САЩ и Франция Доналд Тръмп и Еманюел Макрон през април миналата година, загина, съобщава френският вестник  Le Monde . \r\nФренският лидер пристигна на държавна визита във Вашингтон през април 2018 година. Тя бе проведена по повод 250-тата годишнина от установяването на дипломатическите отношения между двете страни. В хода на визитата Макрон и Тръмп засадиха „дъба на приятелството“ в градината на Белия Дом. Той бе донесен от Северна Франция – от местата, където по време на Втората световна война започва десанта на американската армия. Според мнението на френския лидер, дъбът трябваше да стане символ на дългите отношения между двете страни. \r\n„Малкият дъб загина и тревата отново израсна на ливадата пред Белия Дом, където го бяха посадили Доналд Тръмп и Еманюел Макрон“, пише вестникът. \r\nВестник Le Figaro потвърди информацията на Монд и отбеляза, че дървото не е издържало карантинния фитосанитарен контрол, който Съединените щати въведоха след засаждането му. Това беше направено, за да се предотврати разпространението на болести. \r\nВ публикацията се посочва, че митническата и граничната защита на САЩ, която зависи от Министерството на земеделието, установява карантина за внос на растения, семена и дори почви, за да се избегне разпространението на болести или вноса на инвазивни видове насекоми. \r\nПревод и редакция:", "date": "2019.06.08", "title": "Le Monde: Посаденият от Тръмп и Макрон дъб загина"}
{"url": "http://www.focus-news.net/news/2019/06/08/2667938/ria-novosti-konstitutsionniyat-sad-na-moldova-obyavi-naznachenieto-na-premier-za-nezakonno.html", "text": "На заседание в събота Конституционният съд на Молдова призна за незаконен указа на президента за назначаване на Мая Санду за премиер на страната и създаване на правителство, се казва в решение, публикувано на сайта на КС, предава РИА Новости. \r\nПо-рано през деня парламентът на страната единогласно одобри кандидатурата на Санду за министър-председател. Тя получи подкрепа от блока ACUM и Социалистическата партия на Молдова, които подписаха временно споразумение за сътрудничество в парламента. \r\nНовото правителство начело със Санду встъпи в длъжност веднага след заседанието на парламента. \r\nКонституционният съд на Молдова преди това обяви за незаконни действията на парламента, тъй като депутатите трябваше да създадат правителство до полунощ на 7 юни, но не спазиха крайния срок. \r\nПрезидентската администрация на Молдова смята, че Конституционният съд на страната надвишава правомощията си. Властите ще обжалват пред ЕСПЧ и Венецианската комисия с искане за оценка на действията на съдиите и предприетите действия. \r\nПревод и редакция:", "date": "2019.06.08", "title": "РИА Новости: Конституционният съд на Молдова обяви назначението на премиер за незаконно"}
{"url": "http://www.focus-news.net/news/2019/06/08/2667912/rts-sarbiya-vuchich-uveri-merkel-che-sarbiya-e-iztsyalo-angazhirana-s-dialoga.html", "text": "Сръбският президент Александър Вучич разговаря по телефона с германския канцлер Ангела Меркел в събота за двустранните отношения и ситуацията в региона и преди всичко за застоя в диалога между Белград и Прищина. Държавният глава още веднъж е помолил канцлера да помогне за отмяната на наложените от косовското правителство 100-процентови мита върху стоките от Сърбия и Босна и Херцеговина, предава сръбската обществена телевизия  РТС . \r\nКакто отбелязва медията, в дългия приятелски разговор Вучич е подчертал, че Белград е посветен изцяло на диалога под егидата на Европейския съюз и има намерение да постигне компромисно, взаимно приемливо решение, което да донесе стабилност на Балканите. Той е похвалил Меркел и френския си колега Еманюел Макрон за инициативата да се организира среща в Берлин и след това в Париж, както и за подкрепата за процеса, се казва в съобщението на кабинета на Вучич. \r\nДържавният глава е повторил, че за да се преодолее безизходицата в диалога, Прищина трябва да вдигне търговската блокада срещу Белград и още веднъж е помолил Меркел да помогне за това. \r\nСърбия ще остане ангажирана с политиката си на мир и сътрудничество в Западните Балкани, подчерта Вучич и благодари на канцлера Меркел за стартирането на Берлинския процес, който е допринесъл значително за стабилността в региона. \r\nВъв връзка с това сръбският президент е поискал от германския лидер да подкрепи създаването на регионалната икономическа зона, тъй като това ще бъде от решаващо значение за привличането на инвестиции и икономическото развитие на Западните Балкани. \r\nДвамата събеседници са изразили задоволство от високото ниво на политически диалог и икономическото сътрудничество между Сърбия и Германия, като са подчертали, че германските компании, които оперират в западната ни съседка, работят около 60 000 сръбски работници. \r\nВучич е изразил надежда, че дори големи компании от Германия ще изберат да използват добра бизнес среда и да отворят заводите си в Сърбия. \r\nПрезидентът е призовал Меркел отново да посети Сърбия. \r\nПревод и редакция:", "date": "2019.06.08", "title": "РТС (Сърбия): Вучич увери Меркел, че Сърбия е изцяло ангажирана с диалога"}
{"url": "http://www.focus-news.net/news/2019/06/08/2667937/kavarna-kmetat-na-obshtina-kavarna-nina-stavreva-nagradi-otlichenite-uchastnitsi-ot-xxii-iya-natsionalen-festival-na-lyubitelskite-teatri-s-mezhdunarodno-uchastie-kavarna-2019.html", "text": "На официална церемония кметът Нина Ставрева награди с плакети и грамоти отличените участници от XXII-ия Национален фестивал на любителските театри с международно участие „Каварна 2019”. Това съобщиха от пресцентъра на  Община Каварна . От 2 до 8 юни градът  беше театрална столица и  приюти над 270 любители актьори, 22 театрални състава от цяла България.  \r\n„Тази година всички състави бяха много  добри . Беше трудно да отсеем най-доброто от най-доброто. Това говори, че с годините към този фестивал всички престъпват с една голяма отговорност, взискателност и показват, че към така нареченият любителски театър изискванията се увеличават. Това се показва и в работата .Каварна си остава най-силният  и най-категоричният фестивал на любителските театри“ –това заяви Крум Гергицов , член на журито.  \r\nГолямата награда на името на професор  Гочо Гочев се присъди на спектакъла „Българи от старо време” от Любен Каравелов, реж. Александър Павлов Александров, сценограф Петя Демирова - СТК „Стоян Ангелов-Чингиза” при НЧ”Пробуда-1896” ,гр.Суворово", "date": "2019.06.08", "title": "Каварна: Кметът на община Каварна Нина Ставрева награди  отличените участници от XXII-ия Национален фестивал на любителските театри с международно участие \"Каварна 2019\""}
{"url": "http://www.focus-news.net/news/2019/06/08/2667817/tass-vlastite-vav-venetsuela-sa-vzeli-reshenie-da-otvoryat-granitsata-s-kolumbiya.html", "text": "Властите във Венецуела са взели решение да отворят границата с Колумбия на 8 юни, предаде  ТАСС . \r\n„Аз заповядах да отворим граничните пунктове с Колумбия в щата Тачира, започвайки от събота, 8 юни“, написа венецуелският президент Николас Мадуро в Twitter. \r\nДържавният глава отбеляза, че венецуелците са „мирен народ, който твърдо защитава своята независимост и право на самоопределение“.  \r\nВ края на февруари Мадуро заповяда напълно да бъде затворена сухопътната граница на Венецуела с Бразилия и Колумбия, както и морската и въздушна граница с разположените в Карибско море острови Аруба, Кюрасао и Бонайре.  \r\nТова решение беше взето, след като венецуелската опозиция обяви своите намерения да достави чуждестранна хуманитарна помощ.  \r\nВ началото на май властите във Венецуела обявиха, че отварят границите с Бразилия и Аруба.   Светлин Божков", "date": "2019.06.08", "title": "ТАСС: Властите във Венецуела са взели решение да отворят границата с Колумбия"}
{"url": "http://www.focus-news.net/news/2019/06/08/2667909/sofiya-zatrudneno-e-dvizhenieto-na-gradskiya-transport-ot-pametnika-na-vasil-levski-v-posoka-su-sv-kliment-ohridski-poradi-shestvie.html", "text": "Затруднено е движението на градския транспорт от паметника на Васил Левски в посока СУ „Св. Климент Охридски“ поради шествие, съобщиха от пресцентъра на  Столична община .", "date": "2019.06.08", "title": "София: Затруднено е движението на градския транспорт от паметника на Васил Левски в посока СУ „Св. Климент Охридски“ поради шествие"}
{"url": "http://www.focus-news.net/news/2019/06/08/2667905/gd-granichna-politsiya-intenziven-e-trafikat-na-punktovete-kulata-i-kapitan-andreevo-za-tovarni-avtomobili-a-na-makaza-za-leki.html", "text": "Интензивен е трафикът на пунктовете „Кулата“ и „Капитан Андреево“ за товарни автомобили, а на „Маказа“ за леки. Това съобщиха от  ГД „Гранична полиция“ . На ГКПП „Златарево“ е възстановено преминаването на леки коли, микробуси и автобуси в двете посоки. На пункта все още не се пропускат товарни автомобили. Нормален е трафикът на пунктовете „Станке Лисичково“ и „Гюешево“. По границата със Сърбия движението е нормално. На ГКПП „Лесово“ е възможно движението на влизащи и излизащи моторни превозни средства да бъде затруднено поради ремонтни дейности на съпределния турски граничен пункт, които ще продължат до август. \r\nНа българо-румънската граница трафикът е нормален. Фериботът Оряхово - Бекет превозва само товарни автомобили.", "date": "2019.06.08", "title": "ГД „Гранична полиция“: Интензивен е трафикът на пунктовете „Кулата“ и „Капитан Андреево“ за товарни автомобили, а на „Маказа“ за леки"}
{"url": "http://www.focus-news.net/news/2019/06/08/2667903/predstoyashti-mezhdunarodni-sabitiya-za-9-yuni-agentsiya-fokus.html", "text": "Хонгконг . Демонстрация срещу плановете за екстрадация на Китай.  \r\n*** Астана  . Президентски избори в Казахстан.  \r\n*** Хелзинки  . Посещение на президента на Южна Корея Мун Дже-Ин във Финландия.  \r\n*** Киев  . Конгрес на партията на президента Владимир Зеленски, преди парламентарните избори в Украйна на 21 юли.", "date": "2019.06.08", "title": "Предстоящи международни събития за 9 юни (Агенция „Фокус“)"}
{"url": "http://www.focus-news.net/news/2019/06/08/2667936/sport-germantsi-stanaha-shampioni-v-mazhkite-dvoyki-na-rolan-garos.html", "text": "Кевин Кравец и Андреас Мийс спечелиха титлата при двойките (мъже) на Откритото първенство по тенис на Франция. Във финала германците победиха с 6:2, 7:6  представителите на домакините Жереми Шарди и Фабрис Мартен за 87 минути. Кравец и Мийс постигнаха два пробива в първия сет, за да поведат в резултата. Във втората част двата отбора печелеха своите подавания, за да се стигне до решителен тайбрек. В него германците поведоха с 6:3 след два минипробива, за да триумфират с титлата от \"Ролан Гарос\" още при първия си мачбол. Това е първа голяма титла за дуета Кравец-Мийс.", "date": "2019.06.08", "title": "Спорт: Германци станаха шампиони в мъжките двойки на \"Ролан Гарос\""}
{"url": "http://www.focus-news.net/news/2019/06/08/2667932/sport-ungariya-pobedi-azerbaydzhan-s-31-v-baku.html", "text": "Отборът на Унгария победи с 3:1 като гост Азербайджан в мач от третия кръг на евроквалификациите. Вили Орбан на два пъти и Давид Холман  бяха точни за победителите, а за домакините се разписа Махир Мадатов. Така Унгария се изкачи на първо място в група Е с шест точки и абсолютно равни показатели с Хърватия, докато Азербайджан остава на последното пето място без актив.", "date": "2019.06.08", "title": "Спорт: Унгария победи Азербайджан с 3:1 в Баку"}
{"url": "http://www.focus-news.net/news/2019/06/08/2667898/korneliya-ninova-bsp-v-dnevniya-red-na-kongresa-ne-sashtestvuva-tochka-za-promyana-v-ustava-na-partiyata-i-vrashtane-na-staroto-polozhenie-za-izbor-za-predsedatel.html", "text": "В дневния ред не съществува точка за промяна в Устава на партията и връщане на старото положение за избор на председател. Това каза лидерът на БСП Корнелия Нинова пред журналисти, предаде репортер на  Агенция „Фокус“ . „Това, което най-много интересува публиката – не са приемани предложения за промяна в Устава и за влизане на точка за това на конгреса. 25 членове на Националния съвет внесоха своите идеи за промяна в Устава. За информация тези идеи не са гласувани и не са включени в дневния ред на конгреса“, обясни Нинова. „Беше приет политическият доклад – оценка за европейските избори и за подготовките за местни избори. В дискусията бяха направени много предложения, много различни мнения по доклада. Приехме го и възложихме на една комисия от 17 души да го допълни и да го внесем на конгреса“, обясни тя. „Беше приет доклада на Комисията по идейно развитие за това как „Визия за Европа“ е била претворена в кампанията също с много голяма дискусия и много предложения, и също с комисия, която ще ги отрази“, допълни Нинова.  \r\nВъв връзка с обвиненията срещу нея, че за конгреса вече има готов сценарий и няма изобщо да се стига до избор на нов председател на партията, Корнелия Нинова коментира, че не си пада по сценариите. „Питайте сценаристите. Не ме занимавайте със сценарии. Подала съм я, конгресът има дневен ред, ще реши как да действаме оттук нататък“, посочи тя. По повод избора на Петър Витанов за ръководител на групата на депутатите от БСП в Европейския парламент за и негативни коментари на нейни съпартийци, Нинова заяви: „Не харесвам агресивния тон и лепенето на етикети. Обръщам се към тези другари, които си позволяват да го правят. Това е грозно и демотивира партията и нейните членове“. „Решението за избор на Петър Витанов е взето с тайно гласувано от петте евродепутати. Неслучайно нямаме политическо решение кой да им бъде председател. Няма решение на Изпълнителното бюро, няма мое решение, няма мое изказване“, обяви Корнелия Нинова. „Умишлена е политиката да не се бъркаме в работата на групата ни евродепутати. Доколкото знам събрали са се, с тайно гласуване, имало е две кандидатури на Петър Витанов и на Сергей Станишев – избрали са си Петър Витанов“, коментира Нинова. Тя посочи, че БСП не е вождистка партия и евродепутатите с тайно гласуване са направили своя избор.  \r\nДеница КИТАНОВА", "date": "2019.06.08", "title": "Корнелия Нинова, БСП: В дневния ред на конгреса не съществува точка за промяна в Устава на партията и връщане на старото положение за избор за председател"}
{"url": "http://www.focus-news.net/news/2019/06/08/2667894/veliko-tarnovo-ryazane-na-hrasti-se-izvarshva-po-patya-mezhdu-dzhulyunitsa-i-granitsata-s-oblast-targovishte.html", "text": "Изсичане на храсти тече по пътя между Джулюница и границата с област Търговище. Дейностите, които ще продължат до края на юни, са в отсечката от км 149 до км 172+900, където шофьорите трябва да карат с повишено внимание. Участъкът е сигнализиран с пътни знаци, съобщиха за  Радио „Фокус“ – Велико Търново  от Областно пътно управление. Времето в областта е ясно и слънчево. Настилките са сухи, а трафикът е спокоен. В едната лента се осъществява движението в участък от пътя между Велико Търново и Антоново. В отсечката от км 137 до км 172+900 се извършва ремонт на асфалтовата настилка, който ще продължи до края на май. Шофьорите трябва да се движат с повишено внимание и съобразена скорост, спазвайки пътната сигнализация и указанията на регулировчиците. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е до края на август. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.06.08", "title": "Велико Търново: Рязане на храсти се извършва по пътя между Джулюница и границата с област Търговище"}
{"url": "http://www.focus-news.net/news/2019/06/08/2667889/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик - Пловдив, предаде репортер на  Радио „Фокус“ – Пазарджик . Пътните настилки са сухи. Полицейски патрул е разположен на изхода на града в посока Пловдив.  \r\nАлбена ЖИЛЕКОВА", "date": "2019.06.08", "title": "Пазарджик: Натоварено е движението по пътя Пазарджик - Пловдив"}
{"url": "http://www.focus-news.net/news/2019/06/08/2667875/", "text": "92-ма души от с. Горско Сливово са дали живота си във войните за национално обединение. Това каза за предаването „За честта и славата на България“ на Радио „Фокус“ Ганка Велкова, жител на Горско Сливово. На 2 юни беше открита възпоменателната плоча за българските герои от село Горско Сливово, община Летница, област Ловеч  загинали за България. Най-много са жертвите в първите две балкански и Първата световна война, уточни тя. Имената на загиналите се съхраняват във Военен архив – Велико Търново, добави Велкова. „Идеята за паметник на тези герои се зароди, тъй като повече от 100 години те са били забравени, обясни тя, като уточни, че имената им са били пренебрегнати. Настоящият кмет Иван Караиванов поде инициативата и дългоочакваната идея се осъществи. Плочата събуди интереса на жителите към героите от миналото“, разказа тя. Ганка Велкова изрази задоволство, че тези забравени имена намериха място върху възпоменателна плоча в селото и младото поколение ще знае и ще се вдъхновява от тях. Те ще знаят, че тези мъже са оставили своите кости далеч от Родината за величието и славата на България, добави тя.", "date": "2019.06.08", "title": "Ганка Велкова, жител на с. Горско Сливово: 92-ма души от с. Горско Сливово са дали живота си във войните за национално обединение"}
{"url": "http://www.focus-news.net/news/2019/06/08/2667882/arh-lora-bachvarova-obshtina-veliko-tarnovo-nadyavame-se-da-imame-razreshitelno-za-stroezh-na-odobrenata-sgrada-za-noviya-gradski-tsentar.html", "text": "До края на годината се очаква да бъде издадено разрешително за строеж на одобрената сграда за новия градски център на Търново. Тя ще се намира в района на Старото военно училище. Това каза за  Радио „Фокус“ – Велико Търново  арх. Лора Бъчварова, главен експерт „Устройствено планиране” в Общината. След приключване на международния конкурс „Ново сърце за Стария град“, който спечели италианския архитект Клаудио Нарди, имаше две обжалвания, които Съда счете за неоснователни. „В момента подготвяме договора и техническата документация, която ще е за сключване на договор с арх. Клаудио Нарди, който ще е за изпълнението на сградата. Хората бъркат сградата и територията. Започваме със сградата като паралелно през това време правим лекции и събираме мненията на гражданите за цялата територия“, обясни още арх. Бъчварова. Целта е до края на годината да има одобрен от Общината технически проект, договор и издадено разрешително за строеж. Предвижда се сградата да е експозиционен център. Ще бъде открита и публична дискусия относно възможностите за развитие на територията на бъдещия нов градски център въз основа на конкурсните идеи на всички участници. \r\nЛуиза ТРАНЧЕВА", "date": "2019.06.08", "title": "Арх. Лора Бъчварова, Община Велико Търново: Надяваме се да имаме разрешително за строеж на одобрената сграда за Новия градски център"}
{"url": "http://www.focus-news.net/news/2019/06/08/2667884/georgi-apostolov-natsionalen-tsentar-za-bezopasen-internet-verbuvaneto-na-detsa-ot-islyamska-darzhava-prez-internet-e-samo-parvata-faza-sledva-fizicheska-sreshta.html", "text": "Вербуването на деца от „Ислямска държава“ през интернет е само първата фаза, преди да се премине към някакво конкретно действие, трябва да има физическа среща. Това каза в интервю за  Агенция „Фокус“  координаторът в Националния център на безопасен интернет Георги Апостолов по повод вербуването на деца от „Ислямска държава“ през интернет. „За вербуването през интернет всички изследвания до сега и практически случаи, които има основно в Западна Европа, показват, че това е начална фаза“, заяви Апостолов. Той обясни, че именно това наричаме процес на радикализация. „За България по-скоро типичното е не „Ислямска държава“ или както се нарича този краен ислямизъм, тук имаме другия начин на радикализация, който също го има в другите страни, и това е обратната радикализация. Тоест псевдопатриотични, доста крайни и екстремистки възгледи в идеология и организации, които са паравоенни и които се занимават с внос на оръжия и обучение“, посочи координаторът в Националния център на безопасен интернет, като изтъкна, че принципът е един и същ. „Първото нещо е изключително тежката информационна среда, като говорим основно за онлайн пространството. Благодарение на това, че интернет е главно свободно място. Там всеки може на практика да създаде свой сайт и своя медия и да разпространява каквато иска информация без никакъв контрол“, каза Георги Апостолов. По думите му това се използва от една страна за печалба, но от друга - за пропагандиране на всякакви видове идеологии. Той подчерта, че някои от тях са изключително опасни.  \r\n„В случая с 16-годишно момче от Пловдив, което е било вербувано от „Ислямска държава“ през интернет, нямаме достатъчно информация, дали наистина имаме крайна фаза на радикализация, която обаче никога не може да мине само през интернет. Тоест това е началната фаза - зарибяващата“, отбеляза Апостолов. Той обясни, че когато основно млади хора попадат на съдържание, независимо за какъв тип радикално течение става въпрос, те проявяват любопитство и за това започват да четат. „По този начин те влизат в онлайн общности и групи, където основно циркулира подобен тип съдържание и това ги зомбира. Те започват да смятат, че това е правилното, не виждат никакви други гледни точки и не са обучени“, каза експертът.  \r\nПо думите му, като превантивна мярка голяма роля играе и образованието. „Тук голям проблем имаме с образованието. Децата нямат уменията за търсене, сверяване и проверка за информация. Те вярват на това, което виждат и всички около тях в тази група или общност споделят едни и същи виждания. Именно за това те започват искрено да вярват, но винаги на крайния етап на радикализацията, преди да се премине към някакво конкретно действие, трябва да има физическа среща“, разказа Георги Апостолов, като уточни, че това многократно е доказвано. „Обичайно тези младежи, двойки, които започват радикализацията от интернет, това ги тласка в един момент те да посетят съответните религиозни места - джамии, където вече привличат вниманието на местните духовници, които са част от тези вербовчици за „Ислямска държава“, изтъкна още той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.06.08", "title": "Георги Апостолов, Национален център за безопасен интернет: Вербуването на деца от „Ислямска държава“ през интернет е само първата фаза, следва физическа среща"}
{"url": "http://www.focus-news.net/news/2019/06/08/2667859/pazardzhik-v-park-stadiona-se-provezhda-festivalat-biri-mandazhor.html", "text": "В парк „Стадиона“ се провежда фестивалът „Бири Мандажор“, който предлага много музика, забавления, качествена храна и над 20 вида крафт бира, предаде репортер на  Радио „Фокус“ – Пазарджик . Фестивалът започна в петък вечер и ще продължи до неделя. В светлата част на съботния ден ще има интересни игри от „Фермата“ - бирена йога, beer pong, Dino Rock и Toy Letters.  \r\nВечерният концерт от 19.00 часа е с участието на Подуене Блус Бенд, Red Hot Chili Peppers tribute -Ritam Sex-I-Ja.  \r\nНа 9 юни организаторите са заложили на шоуто и игрите с надяждане с люти чушки и надпиване с бира. Игрите ще са от Съвета за младежката политика, бирата е на „Ромбус“, а „манджорото“ е гарантирано от „Евромес“ и Matador Beef Products. \r\nАлбена ЖИЛЕКОВА", "date": "2019.06.08", "title": "Пазарджик: В парк „Стадиона“ се провежда фестивалът „Бири Мандажор“"}
{"url": "http://www.focus-news.net/news/2019/06/08/2667874/lyubomir-tonchev-oz-ofitser-ot-aviatsiyata-v-chest-na-geroite-zaginali-vav-voynite-za-natsionalno-obedinenie-na-balgariya-v-selo-gorsko-slivovo-beshe-otkrit-pametnik-s-imenata-im.html", "text": "В чест на героите, загинали във войните за национално обединение на България, в село Горско Сливово, община Летница ,област Ловеч  беше открит паметник с имената им. Това каза за предаването „За честта и славата на България“ на  Радио „Фокус“  Любомир Тончев, офицер от запаса от авиацията. „За съжаление в последните години забелязваме, че българските села опустяват, обезлюдяват се по икономически и демографски причини. Затова призовава днешните политици да се опитат да възстановят основните християнски ценности, като църквата в Горско Сливово. Трябва да се подобрят и други елементарни, битови, медицински условия в българското село. По този начин младите хора ще останат в тези прекрасни кътчета и няма да бягат в чужбина и по големите градове“, обясни Любомир Тончев. Той каза още, че политиците трябва да обърнат погледите си към възстановяване корените на българския героизъм, откъдето навремето тръгва войската и защитава цялата страна.  \r\nЕвелина БРАНИМИРОВА", "date": "2019.06.08", "title": "Любомир Тончев, о.з. офицер от авиацията: В чест на героите, загинали във войните за национално обединение на България, в село Горско Сливово беше открит паметник с имената им"}
{"url": "http://www.focus-news.net/news/2019/06/08/2667862/interfaks-donald-tramp-se-otkazva-ot-ideyata-za-vavezhdane-na-mita-po-otnoshenie-na-meksiko.html", "text": "Президентът на САЩ Доналд Тръмп заяви, че се отказва от идеята за въвеждане на мита по отношение на Мексико, тъй като е постигнал споразумение с тази страна, за борба с нелегалната имиграция, предаде агенция  Интерфакс .  \r\n„Приятно ми е да ви съобщя, че САЩ подписаха писмено споразумение с Мексико. Митата по отношение на Мексико, въвеждането на които беше планирано за понеделник, сега се отлага за неопределен срок“, написа Тръмп в Twitter.  \r\nПрезидентът на САЩ поясни, че в замяна на това Мексико „се съгласи да предприеме решителни мерки, за да обуздае вълната имигранти, минаващи през мексиканска територия към нашите южни граници“.  \r\nПо думите на Тръмп, тези мерки ще позволят съществено да се намали или напълно да се прекрати, потока от нелегални имигранти към САЩ.   Светлин Божков", "date": "2019.06.08", "title": "Интерфакс: Доналд Тръмп се отказва от идеята за въвеждане на мита по отношение на Мексико"}
{"url": "http://www.focus-news.net/news/2019/06/08/2667870/", "text": "Водена от националния и морален дълг да помогне на своите сънародници за по-малко от едно десетилетие България участва в три войни, породени от едни и същи причини и в името на едни и същи национално-освободителни цели. Това каза в интервю за предаването „За честта и славата на България“ на  Радио „Фокус“  Лилия Криворова от Националния военноисторически музей (НВИМ). „Несправедливите решение от Берлинския конгрес от 1878 година оставят Македония и Одринска Тракия, където има преобладаващо българско население в пределите на Османската империя. Искам да спомена, че според статистически сведения от началото на 20 век в Македония живеят около 1 млн. и 200 хиляди българи или над 53% от общото население. По същото време в Одринска Тракия има около 350 хиляди българи, които представляват около 35% от живеещите в областта. И водена от националния и морален дълг да помогне на своите сънародници за по-малко от едно десетилетие България участва в три войни, породени от едни и същи причини и в името на едни и същи национално-освободителни цели. За съжаление, в резултат на лишената от далновидност политика на българските управляващи, страната понася огромни териториални, човешки, материални и духовни щети. А виновните за двете национални катастрофи през 1913 и 1918 година, сигурно са много, но в никакъв случай това не са стотиците хиляди достойни български офицери, подофицери и войници, които с костите си очертават етническите граници на България“, обясни тя.  Първата от войните за национално обединение, това е Първата балканска война, която избухва през 1912 година. След разгрома на Илинденско-Преображенското въстание от 1903 година, освобождението на българското население става належаща необходимост, а войната единственият възможен изход. Военнополитическите реалности в региона налагат сключването на съюз между България, Сърбия, Гърция и Черна гора, тъй като нито една от тези държави не може да води сама успешна война за националното си обединение срещу все още силната във военно отношение Османска империя. Въпреки че за България политическата цел на войната е освобождението на Македония, тя не успява да осигури своите етнически и исторически права там с достатъчно военна сила, допълни Лилия Криворова. Над 14 600 емигранти от Македония и Одринска Тракия формират Македоно-Одринско опълчение. На територията на страната се създават и 50 доброволчески чети за действие в тила на противника, а в хода на войната техният брой нараства до 90. На 5 октомври телеграфните агенции оповестяват манифеста на българския цар Фердинанд. „Благоприятните обстоятелства са това, че балканските страни – Гърция, Сърбия, Черна гора, постигат съгласие за водене на обща война срещу Османската империя. Независимо, че те имат някои разногласия точно създаването на Балканския съюз е всъщност тази предпоставка за воденето на една успешна война срещу Османската империя. Втората балканска война, която избухва на 16 юни, е предизвикана от цар Фердинанд и към сражението към гръцки, сръбски войски в Македония се прибавят и действията на турските и румънските части, които навлизат в българска територия от юг и от север. И така нападната от всички страни България е изправена пред крах и е принудена да поиска мир, който е подписан в Букурещ на 28 юли 1913 година. „Втората балканска война за българската армия отново има национално-освободителни и обединителни цели, но нейният край, неблагоприятен за България, има изключително тежки последици за българската национална кауза, тъй като в населените с българи земи, които остават в териториите на съседните държави, започва унищожаването на българските институции, на църкви, манастири, училища, общини. От друга страна към България прииждат хиляди бежанци. И България губи по-голямата част от териториалните придобивки, които е получила в резултат на Първата балканска война. Всъщност това, което остава за България след Втората балканска война, това е Беломорска Тракия с Дедеагач и част от Странджанския край, както и Родопския район. И това, което тя успява да запази, се дължи изключително на героизма на българската армия в тази преждевременно избухнала Втора балканска война. С надеждата, че ще може да си върне загубените след Междусъюзническата война територии на 1 октомври 1915 година България се включва в Първата световна война и до нейния край през 1918 година мобилизира общо над 1 млн. души. България участва с най-голямо количество войски, води най-ожесточените боеве и понася най-тежките загуби. Над 8800 са убитите, умрелите от болести и рани са почти 11 000, а безследно изчезналите са 4 900 души“, допълни Лилия Криворова. Най-кръвопролитна от войните за национално обединение това е Втората балканска война, където за един месец бойни действия броят на загубите е над 20 000.  \r\nЕвелина БРАНИМИРОВА", "date": "2019.06.08", "title": "Лилия Криворова, НВИМ: Водена от националния и морален дълг да помогне на своите сънародници за по-малко от десетилетие България участва в три войни"}
{"url": "http://www.focus-news.net/news/2019/06/08/2667853/veliko-tarnovo-katastrofa-zatrudnyava-dvizhenieto-po-ulitsa-krakov-nyama-danni-za-postradali.html", "text": "Катастрофа затруднява движението по улица „Краков“ във Велико Търново. Инцидентът между два леки автомобила е станал преди около 30 минути в района на Двореца на културата и спорта, съобщи  слушател на Радио „Фокус“ – Велико Търново . Данни за пострадали граждани няма, но има сериозни материални щети и по двете коли. Движението се осъществява в едната лента, като водачите заобикалят ударените превозни средства. \r\nЛуиза ТРАНЧЕВА", "date": "2019.06.08", "title": "Велико Търново: Катастрофа затруднява движението по улица „Краков“, няма данни за пострадали"}
{"url": "http://www.focus-news.net/news/2019/06/08/2667879/zadarzhaha-radikaliziran-mladezh-v-plovdiv-obzor.html", "text": "Радикализиран 16-годишен младеж от Пловдив е бил задържан при съвместна операция на МВР, ДАНС и прокуратурата преди два дни. Предполага се, че ученикът е възнамерявал да извърши терористичен акт в Пловдив, тъй като при обиските са открити различни компоненти на несглобена бомба. Ученикът е българин и в момента с него работят психолози на МВР, които се опитват да изясняват мотивите му. \r\nНа брифинг заместник-главният прокурор Иван Гешев обясни, че момчето е било вербувано от „Ислямска държава“. По думите му от социалната мрежа ученикът е прехвърлен на чат, на „Телеграм“. „Най-масовият чат, който използва ИДИЛ“, допълни още Гешев. „Трябва коректно да се каже, че този тип проблеми са вече реалност в България“, каза Гешев. Според него в случая службите са се реагирали перфектно, но предстои да бъде оказана помощ на младежа от специалисти, които да работят с него.  \r\nГешев уточни, че под егидата на главния прокурор се подготвя проект за създаване на антитерористични центрове. „Тези центрове би трябвало да комулират в реално време цялата информация и в реално време почти всички служби да имат представители“, допълни още Гешев. Той предупреди родителите да общуват повече с децата си, защото има реална опасност в мрежата да попаднат на радикализация. „В този случай за прокуратурата и за колегите, които работиха, става въпрос на първо място за едно дете и за жертва, а не за един евентуален извършител на евентуално доста сериозно престъпление. Става въпрос на първо място за лична трагедия в някаква степен, която за щастие не е развита до някакви мащабни размери, а не толкова за едно досъдебно производство“, каза Гешев. Според него обществото трябва да знае и да бъде запознато в едни разумни граници с това, че някои проблеми са съществуващи и за България. „Тези проблеми касаят всеки от нас като родител в тази страна. Тези проблеми трябва да започнат да бъдат решавани и на тях да им бъде противодействано от обществото и цялата държава“, допълни още Гешев. \r\nТой уточни още, че в случая става въпрос за ученик от добро семейство с възможности, който е учил в елитна пловдивска гимназия и е бил много интелигентен. Разследването продължава.", "date": "2019.06.08", "title": "Задържаха радикализиран младеж в Пловдив (ОБЗОР)"}
{"url": "http://www.focus-news.net/news/2019/06/08/2667840/zam-glavniyat-prokuror-ivan-geshev-na-16-godishnoto-momche-verbuvano-ot-islyamska-darzhava-tryabva-da-bade-okazana-pomosht-ot-spetsialisti-v-izolirana-sreda.html", "text": "На 16-годишното момче, вербувано от „Ислямска държава“, трябва да бъде оказана помощ от специалисти в изолирана среда. Това каза заместник-главният прокурор Иван Гешев по време на брифинг, предаде репортер на  Агенция „Фокус“ . „Затова внесохме през вчерашния ден мярка, не с цел наказателна отговорност, а да бъде поставено в специализирано заведение и да му бъде оказана помощ и с него да бъде работено от специалисти, психолози и психатри. Съдът през вчерашния ден е преценил, следва да бъде взета мярка за неотклонение под наздора на Детска педагогическа стая, която според мен е в някаква степен грешка“, каза той и посочи, че прокуратурата ще внесе протест. „В случай, че съдът не възрпиеме нашето виждане, което може да не е най-правилното, ще трябва отговорността да бъде поета от семейството, училището и в крайна сметка колегите от ОДМВР – Пловдив в Детска педагогическа стая“, допълни още Гешев.   \r\n„В този случай за прокуратурата и за колегите, които работиха, става въпрос на първо място за едно дете и за жертва, а не за един евентуален извършител на евентуално доста сериозно престъпление. Става въпрос на първо място за лична трагедия в някаква степен, която за щастие не е развита до някакви мащабни размери, а не толкова за едно досъдебно производство“, каза Гешев.  \r\nСпоред него обществото трябва да знае и да бъде запознато в едни разумни граници с това, че някои проблеми са съществуващи и за България. „Тези проблеми касаят всеки от нас като родител в тази страна. Тези проблеми трябва да започнат да бъдат решавани и на тях да им бъде противодействано от обществото и цялата държава“, допълни още Гешев  \r\nДеница КИТАНОВА", "date": "2019.06.08", "title": "Зам.-главният прокурор Иван Гешев: На 16-годишното момче, вербувано от „Ислямска държава“, трябва да бъде оказана помощ от специалисти в изолирана среда"}
{"url": "http://www.focus-news.net/news/2019/06/08/2667835/dots-ilian-gospodinov-nimh-malka-e-veroyatnostta-lyatoto-da-bade-studeno-temperaturite-shte-napodobyavat-tezi-na-minalogodishnoto.html", "text": "Mалка e вероятността това лято да е студено, температурите ще наподобяват миналогодишното. Това каза за седмичното обзорно предаване „Метроном“ на  Радио „Фокус“  доц. Илиан Господинов от Националния институт по метеорология и хидрология (НИМХ). По думите му е отминал пикът на обилните дъждове, остава обаче вероятността за валежи в част от страната, според краткосрочните прогнози. „Днес, утре и през следващите дни ще има краткотрайни валежи и гръмотевични бури в някои части на страната. Във втората половина на следващата седмица най-вероятно ще настъпи успокояване на времето, температурите ще се повишат. Ако има валежи, те ще бъдат на малко места. През втората половина на месеца отново ще има период с по-голяма вероятност за дъждове, някои от тях могат да бъдат интензивни. Малко вероятно е повторение на такъв период с обилни валежи и сили гръмотевични бури в голяма част от страната за поредни дни“, отбеляза доц. Илиан Господинов. Той каза още, са възможни периоди със сравнително хладно време, отбеляза той. Малко вероятно е лятото да е много сухо с екстремно високи температури, поясни доц. Илиан Господинов. По думите му юли и август отново ще бъдат най-горещите месеци. Трудно е да се прогнозира количеството на валежи през метеорологичното лято, уточни той, като добави, че в края на сезона може да има дъждове около и над нормата.  \r\nМилослава АНГЕЛОВА", "date": "2019.06.08", "title": "Доц. Илиан Господинов, НИМХ:  Mалка е вероятността лятото да бъде студено, температурите ще наподобяват тези на миналогодишното"}
{"url": "http://www.focus-news.net/news/2019/06/08/2667828/parvan-simeonov-politolog-korneliya-ninova-razchita-che-redoviyat-sotsialist-nyama-da-nameri-po-dobri-optsii-ot-neya-i-e-prav.html", "text": "Лидерът на БСП Корнелия Нинова търси вот на доверие и разчита, че редовият социалист няма да намери по-добри опции от нея и е прав. Това каза за седмичното обзорно предаване „Метроном“ на  Радио „Фокус“  политологът Първан Симеонов, директор на „Галъп интернешънъл“. „Вътрешната опозиция в БСП няма да спре да действа, но тя е на път да нарани целия клон на социалистите. А на него седи и самата Корнелия Нинова. От друга страна, вътрешната опозиция в партията става много важна за местните избори, така че и Нинова трябва да намери някаква мярка, за да не заприличва прочистването в БСП на саморазправа“, обясни Първан Симеонов. Той каза още, че разковничето на успешната политика е да се намери мярката в ситуацията в левицата.  \r\nМилослава АНГЕЛОВА", "date": "2019.06.08", "title": "Първан Симеонов, политолог: Корнелия Нинова разчита, че редовият социалист няма да намери по-добри опции от нея и е прав"}
{"url": "http://www.focus-news.net/news/2019/06/08/2667827/kaloyan-metodiev-politolog-diametralno-se-razminavat-otsenkite-za-sluchvashtoto-se-v-balgariya-ot-strana-na-upravlyavashtite-i-tezi-koyto-y-se-davat-otvan.html", "text": "Оценките за това, което се случва в България от страна на управляващите и оценките, който й се дават отвън, се разминават диаметрално. Това каза в интервю за обзорното предаване „Метроном“ на  Радио „Фокус“  политологът Калоян Методиев. „Докладът на ЕК но казва това, което отдавна знаем, че в България има корупция на високите нива. Това, което беше интересно, е, че има сигнали за пране на пари от политици, които се прикриват от властите в България, че управлението на държавните фирми е непрозрачно, изтичат финанси там, че чуждестранните инвестиции в България намаляват заради ширещата се корупция. В общи линии, че трябва да се вземат мерки. В противен случай, което също е важно според мен и е акцент в този доклад, ще има предоговаряне на еврофондовете, ако няма мерки по отношение на корупцията по високите етажи на властта и по отношение управлението на държавните фирми, които са се превърнали до голяма степен в черни дупки. Въпросът е, че идва седмица след изборите. Ако този доклад беше дошъл седмица преди изборите, щеше да има по-различен ефект“, посочи политологът. По думите на Калоян Методиев управляващите се опитват се да омекотят удара. „Темата за успехите, лансирана от управляващите, и опитът да заметат корупционните скандали в държавата, нямаше да  се получи и щеше да окаже негативен ефект върху тяхната кампания. Защото оценките за това, които се случи в България от страна на управляващите и оценките, който й се дават отвън, диаметрално се разминават. Оценките вътре са категорични. Управляващите имат проблем с корупцията, защото така и не искат да го приемат и да работят в тази посока, че корупция се бори от горе надолу. Това е златното правило в тази сфера – премиер, вицепремиер, министър. В тази посока вървят и в този ред. Две държави в ЕС спорят коя е на предпоследно място, защото България ясно е на последно място – това са Хърватия и Румъния.  И тези две държави имат осъдени и вкарани в затвора министър-председатели, министри и т.н.“, обясни той. По думите му управляващите носят отговорност за управлението на държавата, за  начина на разходване на публичните средства, за всичко, което се случва по отношение на публичните финанси.  \r\nМилослава АНГЕЛОВА", "date": "2019.06.08", "title": "Калоян Методиев, политолог: Диаметрално се разминават оценките за случващото се в България от страна на управляващите и тези, който й се дават отвън"}
{"url": "http://www.focus-news.net/news/2019/06/08/2667814/api-vremenno-dvizhenieto-v-tunel-vitinya-na-avtomagistrala-hemus-e-zatrudneno-i-se-osashtestvyava-v-edna-lenta-zaradi-katastrofa.html", "text": "Временно движението в тунел „Витиня“ на автомагистрала „Хемус“ е затруднено и се осъществява в една лента заради катастрофа. Това съобщиха от пресцентъра на  Агенция „Пътна инфраструктура“ . Движението в посока София се осъществява по обходен маршрут по път I-1 Ботевград - София. Организацията на движение в района се регулира от „Пътна полиция\".", "date": "2019.06.08", "title": "АПИ: Временно движението в тунел „Витиня“ на автомагистрала „Хемус“ е затруднено и се осъществява в една лента заради катастрофа"}
{"url": "http://www.focus-news.net/news/2019/06/08/2667798/razgrad-politseyski-ekipi-sa-izzeli-lovna-pushka-v-selo-brestovene.html", "text": "Полицейски екипи са иззели ловна пушка в село Брестовене. Това съобщиха от  ОДМВР - Разград . Огнестрелното гладкоцевно оръжие е иззето от служители на РУ - Кубрат. Около 02.00 часа на 8 юни патрулен екип пристига в село Брестовене по сигнал за нарушаване на нощната тишина. След като не констатирали нарушение, полицейските служители предприели обход на селото. Засекли движещ се пеш мъж, който носи брезентова торба. При спирането на патрулния автомобил мъжът хвърлил торбата, побягнал и се укрил. В торбата полицаите открили ловна пушка „ИЖ-58“ 12/70 кал. Предприети са действия по изясняване на произхода и собствеността на оръжието, както и по откриване на избягалото лице. По случая е образувано досъдебно производство.", "date": "2019.06.08", "title": "Разград: Полицейски екипи са иззели ловна пушка в село Брестовене"}
{"url": "http://www.focus-news.net/news/2019/06/08/2667795/afp-iran-obvini-sasht-v-nezhelanie-za-novi-pregovori-mezhdu-dvete-strani.html", "text": "Иран заяви днес, че новите санкции на САЩ върху петролната индустрия на страната, показват неискреността на твърденията на американския президент Доналд Тръмп, за започване на нови преговори с Техеран, предаде  AFP .  \r\n„Само една седмица беше необходима, за да се докаже, че твърдението на президента на САЩ, че е готов да преговаря с Иран, е куха фраза“, заяви говорителят на иранското външно министерство Абас Мусави.  \r\nИзявлението на иранския дипломат последва решение на финансовото министерство на САЩ, да въведе нови санкции срещу най-голямата петролна компания на Иран PGPIC, допълва агенцията.   Светлин Божков", "date": "2019.06.08", "title": "AFP: Иран обвини САЩ в нежелание за нови преговори между двете страни"}
{"url": "http://www.focus-news.net/news/2019/06/08/2667819/parvan-simeonov-politolog-boyko-borisov-se-vrashta-v-gerb-i-predpriema-yarki-opiti-za-restartirane-na-partiyata.html", "text": "Бойко Борисов се връща в ГЕРБ и предприема ярки опити за рестартиране на партията. Това каза за седмичното обзорно предаване „Метроном“ на  Радио „Фокус“  политологът Първан Симеонов, директор на „Галъп интернешънъл“. Според него ходът на Борисов за партийните субсидии е популистки, като уточни обаче, че ГЕРБ ще получи позитиви от него. Първан Симеонов обясни, че е по-добре партиите да имат ясно и прозрачно обществено финансиране и че те трябва да бъдат оптимизирани, но не толкова рязко. Той коментира кои ще бъдат губещите от подобно прибързано намаляване. „Губещи ще бъдат всички, защото ще се намали възможността за прозрачно обществено финансиране. Най-вече губещите ще са нововлизащите малки формации, което донякъде може би ще ограничи демагогските, лично харизматични проекти. Това вероятно ще подейства оздравително, защото ще стабилизира системата, ще укрепнат съществуващите формации. Когато те укрепнат, обаче, няма да можем да отговорим на друго желание на хората, което постоянно виждаме – да се освежава системата. Новите партии по-трудно ще влизат при това положение. Не на последно място, ще го отнесат именно малките формации, които се борят за съществуването си и нямат възможност да вземат пари от различни икономически субекти“, обясни Първан Симеонов.  \r\nСпоред него обаче предложението за партийните субсидии не бива да се прави по подобен емоционален, конюнктурен и необмислен начин. Дебатът по темата ще бъде по-скоро предизборен предвид предстоящите местни избори, прогнозира политологът.  \r\nМилослава АНГЕЛОВА", "date": "2019.06.08", "title": "Първан Симеонов, политолог: Бойко Борисов се връща в ГЕРБ и предприема ярки опити за рестартиране на партията"}
{"url": "http://www.focus-news.net/news/2019/06/08/2667801/sport-arzhentina-i-urugvay-s-pobedi-v-poslednite-si-kontroli-predi-kopa-amerika.html", "text": "Аржентина победи убедително Никарагуа с 5:1, в последната си контролна среща, като част от подготовката си за Копа Америка.  \r\nЛидерът на аржентинците Лео Меси отбеляза два гола. Останалите попадения за Аржентина отбелязаха Лаутаро Мартинес на два пъти и Роберто Перейра. За Никарагуа почетния гол отбеляза Хуан Барера от дузпа.  \r\nВ друга контролна среща в подготовка за Копа Америка Уругвай победи Панама с 3:0. Головете за Уругвай отбелязаха Масимилиано Гомес, Луис Суарес и Федерико Валверде.", "date": "2019.06.08", "title": "Спорт: Аржентина и Уругвай с победи в последните си контроли преди Копа Америка"}
{"url": "http://www.focus-news.net/news/2019/06/08/2667810/blagoevgrad-merudiya-echoo-balkan-samba-i-akaga-otkriha-festivala-jumaya-stage-festival.html", "text": "Много настроение и положителни емоции предизвикаха участниците в първата вечер на второто издание на „Jumaya Stage Festival“ в Благоевград. Това съобщиха от пресцентъра на  Община Благоевград . Сред публиката бяха хора от различни точки на България, пристигнали за да станат част от музикалното събитие, в което и тази година участват утвърдени имена от света на музиката.   \r\nНачало на фестивала дадоха талантливите творци от „Мерудия“.Той продължи музикални парчета, изпълнени от „Echoo Balkan Samba“ и „Акага“.  \r\nВ пространството между НАП и площад \"Македония\", прозвучаха обичани хитове. \r\nПаралелно, около зоната на фестивала, артисти представяха своите ръчно изработени творения в Арт фест. \r\n„Jumaya Stage Festival“ продължава и тази  вечер с Вокално студио „ФА ДИЕЗ\", FA ROCK, LEONTAS, SEVI, Д2 + Любо Киров.  \r\n„Jumaya Stage Festival“ се провежда в Благоевград за втора поредна година. Той е  финансиран от Фонд „Култура“ към Община Благоевград. \r\nФестивалът поставя началото от поредица събития през юни. На 14 - 15 юни предстоят концертите на БГ Радио, а седмица  след това, Благоевград ще бъде домакин на най-голямото музикално събитие за България ‘Francofolies. Благоевград“.", "date": "2019.06.08", "title": "Благоевград: „Мерудия“, „Echoo Balkan Samba“ и „Акага“ откриха фестивала „Jumaya Stage Festival“"}
{"url": "http://www.focus-news.net/news/2019/06/08/2667779/kyustendil-chitalishte-bratstvo-organizira-kontsert-na-prof-yosif-radionov-i-zornitsa-radionova.html", "text": "Читалище „Братство” организира концерт на проф. Йосиф Радионов и Зорница Радионова. Това съобщи за  Радио „Фокус” – Кюстендил  Иван Андонов, председател на читалище „Братство”. Концертът ще започне от 18.00 часа в зала „Велики учители”. В него ще се включат  проф. Йосиф Радионов (цигулка) и Зорница Радионова (пиано). Музикалното събитие е част от Деветата международна камерна музикална академия, която се провежда в Кюстендил с участието на ученици, студенти и преподаватели от САЩ и България. Проф. Йосиф Радионов е завършил Държавната музикална академия „Панчо Владигеров”. Понастоящем води собствен клас в същата академия. Лауреат е на много отличия. Бил е концертмайстор на най-прочутия български симфоничен оркестър – Софийска филхармония. Концертната му дейност обхваща солови рецитали, камерни концерти и гостувания на симфонични и камерни оркестри в България, почти всички европейски страни, Турция, Далечния изток, САЩ, Колумбия, Куба и Южна Африка. \r\nВенцеслав ИЛЧЕВ", "date": "2019.06.08", "title": "Кюстендил: Читалище „Братство” организира концерт на проф. Йосиф Радионов и Зорница Радионова"}
{"url": "http://www.focus-news.net/news/2019/06/08/2667790/kyustendil-ansambal-gaytan-i-mazhka-folklorna-grupa-ograzhdenska-chetvorka-shte-se-vklyuchat-v-desetoto-izdanie-na-folklorniya-festival-rila-ni-gleda.html", "text": "Ансамбъл „Гайтан“ и Мъжка фолклорна група „Огражденска четворка“ ще се включат в десетото издание на Фолклорния фестивал „Рила ни гледа“ в парк „Рила” в Дупница. Това каза за  Радио „Фокус“ - Пирин  Йордан Николов, председател на Фондация „Гайтан“ и хореограф на Ансамбъл „Гайтан“. Тазгодишното мото на фестивала е „Съхраняване и популяризиране на автентичния български фолклор и стимулиране на неговото развитие в наши дни“. Организатор на фестивала е Община Дупница, като той се провежда под патронажа на кмета инж. Методи Чимев. \r\nНатали СТЕФАНОВА", "date": "2019.06.08", "title": "Кюстендил: Ансамбъл „Гайтан“ и Мъжка фолклорна група „Огражденска четворка” ще се включат в десетото издание на Фолклорния фестивал „Рила ни гледа“"}
{"url": "http://www.focus-news.net/news/2019/06/08/2667772/ria-novosti-mayk-pompeo-zayavi-che-sasht-shte-prodalzhat-rabotata-si-s-meksiko-otnosno-nelegalnite-imigranti.html", "text": "Държавният секретар на САЩ Майк Помпео заяви, че Вашингтон ще продължи работата си с Мексико, за решаване на проблема с нелегалните имигранти, предаде  РИА Новости .  \r\nАмериканският президент Доналд Тръмп обяви, че е постигнато споразумение с Мексико за борба с нелегалната имиграция. В тази връзка Вашингтон взе решение да не въвежда мита върху мексиканските стоки от понеделник.  \r\nПомпео благодари на мексиканските партньори за свършената работа.  \r\n„САЩ очакват да продължат работата с Мексико, за изпълнение на задълженията в рамките на споразумението, за да можем да спрем потока от нелегални имигранти пресичащи нашата южна граница, както и да обезопасим нашата граница“, заяви Помпео.   Светлин Божков", "date": "2019.06.08", "title": "РИА Новости: Майк Помпео заяви, че САЩ ще продължат работата си с Мексико относно нелегалните имигранти"}
{"url": "http://www.focus-news.net/news/2019/06/08/2667776/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Нормално се осъществява движението по главен път Е-79 и второкласен път 19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ. Няма въведени ограничения за движение и ремонтни дейности по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.06.08", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/06/08/2667768/veliko-tarnovo-shofyorite-da-se-dvizhat-s-povisheno-vnimanie-na-patya-veliko-tarnovo-gorna-oryahovitsa-zaradi-kosene-na-hrasti.html", "text": "Нека шофьорите карат с повишено внимание по пътя между Горна Оряховица и Велико Търново. Това съобщиха за  Радио „Фокус“ – Велико Търново  от Областно пътно управление. В отсечката от км 44+100 до км 48+550 тече изсичане на храсти и косене на трева. Движението се регулира с пътни знаци, а при необходимост от регулировчици. Времето във Великотърновски регион е ясно и слънчево. Настилките са сухи, а трафикът – спокоен. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни.В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 15 юни. Изсичане на храсти тече по пътя между Джулюница и границата с област Трърговище. Дейностите, които ще продължат до края на юни, са в отсечката от км 149+000 до км 172+900, където шофьорите трябва да карат с повишено внимание. Участъкът е сигнализиран с пътни знаци. \r\nЛуиза ТРАНЧЕВА", "date": "2019.06.08", "title": "Велико Търново: Шофьорите да се движат с повишено внимание на пътя Велико Търново - Горна Оряховица, заради косене на храсти"}
{"url": "http://www.focus-news.net/news/2019/06/08/2667755/varna-s-bogata-programa-vav-vetrino-shte-bade-otpraznuvana-40-godishnina-ot-sazdavaneto-na-obshtinata.html", "text": "Днес и на 9 юни в село Ветрино ще се проведат празненствата по случай 40-годишнината от създаването на община Ветрино. Това съобщават от  Общината . Поканени са бившите кметове на общината, областният управител, всички кметове на общините във Варненска област и много други гости. \r\nВ първия ден празникът ще започне в 18.00 часа на лятната сцена във Ветрино с тържествен водосвет и официално откриване. Празничната част ще започне от 19.00 часа с участието на балетна формация „Каприз“, след което жителите и гостите на общината ще бъдат поздравени от народния певец Николай Гурбанов. От 19.30 часа празникът ще продължи с концертна програма на домакините от НЧ „Просвета – 1905“ с. Ветрино, а от 20.30 часа участие ще вземат българските поп изпълнители Рафи и Трио Тринити. Първият ден от празненствата по случай 40-годишния юбилея на общината ще завърши със светлинно и огнено шоу, както и празнична заря. \r\nНа 9 юни празникът ще започне в 10.00 часа с оркестър „Каба гайди“ от Родопите, след което ще продължи с концерт на читалищата и детските градини на територията на общината. Програмата предвижда фолклорен празник и с участието на гост изпълнители. От 13.30 часа лятната сцена ще бъде огласена от звуците на необятната българска народна музика с изпълненията на оркестър „Канарите“.", "date": "2019.06.08", "title": "Варна: С богата програма във Ветрино ще бъде отпразнувана 40-годишнина от създаването на Общината"}
{"url": "http://www.focus-news.net/news/2019/06/08/2667762/pazardzhik-za-treti-pat-shte-se-provede-kulinaren-fest-velingrad.html", "text": "Във Велинград за трети път ще се проведе Кулинарен фест-Велинград, съобщиха от  Общината . Събитието ще бъде открито от кмета на Община Велинград д-р Костадин Коев от 11.00 на площад „Николай Гяуров“ и ще продължи до 18.00 часа. От Общината посочват също, че и тази година фестивалът ще бъде изпълнен със страхотни презентации, кулинарни изживявания, а състезанието ще определи новият най-добър готвач на Велинград. Зрителите ще могат да се срещнат с най-добрите готвачи от „Българска Асоциация на професионалните готвачи”, а домакин на фестивала ще бъде „Chef’s club Velingrad“.  \r\n„За първи път ще може да видите, опитате и получите отговорите на всички въпроси, които ви интересуват за молекулярната кухня. По време на фестивала ще може да опитате  хрупкави скариди с пяна от босилек и лайм, еспума от кокос с гел от бъз и хайвер от череши, чипс от тапиока с лио цвекло, течна сфера от сирена и лимонада от лиофилизирани плодове с бъбълс от мента. Забавни игри, викторини, състезания за най-бързо изпиване на чаша бира, за обръщане на палачинка и за носене на яйце в лъжица, кулинарни презентации са само част от богата програма на Кулинарен фест-Велинград '2019”, отбелязват от Община Велинград.", "date": "2019.06.08", "title": "Пазарджик: За трети път ще се проведе Кулинарен фест-Велинград"}
{"url": "http://www.focus-news.net/news/2019/06/08/2667759/burgas-vav-vetren-zapochva-mezhdunarodniyat-turnir-po-strelba-s-lak.html", "text": "Над сто състезатели от цяла България се включват в третото издание на Международния турнир по стрелба с лък за „Купата на кмета на град Бургас“. Това съобщиха от пресцентъра на  Общината . Надпреварата ще се проведе на стадиона в квартал „Ветрен“. Организатори на състезанието са СК „Белите Акули“- Бургас, съвместно с Община Бургас, СК „Габарит“ – София и BowHunting Bulgaria. Стрелците са разделени в категориите мъже и жени, младежи и девойки в дисциплините олимпийски стил, компаунд и традиционна стрелба с лък. \r\nВ тържественото откриване на събитието от 09.45 ч. ще участват ученици от Творческо студио „Князът“, фанфарен ансамбъл при ОУ „Свети княз Борис I“, фолклорна танцова група  „Тракийци“ при НЧ „Обнова“ 1923 г., кв. „Ветрен“. \r\nСлед закриването на надпреварата всички желаещи ще имат възможността да се докоснат до традиционните лъкове и да опитат своята сила и точност. Входът е свободен.", "date": "2019.06.08", "title": "Бургас: Във „Ветрен“ започва международният турнир по стрелба с лък"}
{"url": "http://www.focus-news.net/news/2019/06/08/2667752/veliko-tarnovo-zapochva-13-to-izdanie-na-praznika-na-gornooryahovskiya-sudzhuk.html", "text": "Започва 13-то издание на Празника на горнооряховския суджук. В Градската градина ще се проведат редица фолклорни концерти, игри и състезания, популяризиращи кулинарния продукт. Това съобщи за  Радио „Фокус“ – Велико Търново  Пламен Мадемов, директор на Исторически музей – Горна Оряховица. Официалното откриване на Празника на горнооряховския суджук е от 11.00 часа. През целият ден са предвидени изяви на самодейни състави от общината и гости, кулинарни игри и награди. Ще се проведат състезания – за най-добро обелване на суджук, за най-бързо нарязване, за най-красиво аранжирано плато. Ще има и допълнителни игри за надяждане. От 18.00 часа на сцената ще излязат Димитър Аргиров, Оркестър „Експерт бенд“, Жоро Любимеца и Валя.  \r\nНеделният ден ще започне отново с изпълнения на самодейни състави от общината и гости. От 15.00 часа е откриването на XX Международен пленер „Живописатира“ в Художествена галерия „Недялко Каранешев. За 18.00 часа е предвиден концерт на Национален фолклорен ансамбъл „Българе“, Албена Вескова и Крум Крумов. По традиция празникът ще завърши с празнични илюминации. Изненадата за гостите на празника тази година ще бъде изработването на скулптура от дърво на тема суджук. Пред погледите на всички тя ще бъде изработена от Крум Велков, а творбата му ще остане да краси парк „Градска градина“. От Историческия музей са приготвили богат набор от сувенири, които ще бъдат изложени на специален щанд в парка. \r\nПо време на празника ще се проведат и два конкурса – за най-добре приготвен горнооряховски суджук и за най-вкусно домашно ястие под надслов „Без суджук не може“. Жури и на двата конкурса ще са технолози от трите фирми, произвеждащи продукта, получил защитено географско указание. За празника са предвидени 2 тона суджук и 2 тона бира, предоставени от организаторите. \r\nПразникът на суджука се организира в партньорство между Община Горна Оряховица, Исторически музей – Горна Оряховица и Сдружение „Раховец 2007“. \r\nНадежда КРЪСТЕВА", "date": "2019.06.08", "title": "Велико Търново: Започва 13-то издание на Празника на горнооряховския суджук"}
{"url": "http://www.focus-news.net/news/2019/06/08/2667929/dobrich-kontrolat-v-selskoto-stopanstvo-e-edin-ot-prioritetite-v-rabotata-na-direktsiya-inspektsiya-po-truda-v-nachaloto-na-zemedelskiya-sezon.html", "text": "Kонтролът в селското стопанство e един от приоритетите в работата на Дирекция „Инспекция по труда“ в началото на земеделския сезон, предаде кореспондентът на  Радио „Фокус” – Варна . От ведомството отчитат тенденция за изцяло ползване на еднодневни трудови договори онлайн от земеделските производители, което облекчава ползвателите им. Дирекцията е положила усилия максимално да облекчи земеделските стопани. Софтуерът за предоставяне на образците на еднодневни трудови договори е надграден по проект „Оптимизация и иновации в ИА ГИТ“, с което е дадена възможност те да се заявяват онлайн по всяко време, независимо от работното време на администрацията. Онлайн могат да се заявяват и въведените през миналата година трудови договори за половината от законоустановеното работно време (четири часа). Софтуерът позволява автоматично генериране на данните на лица, които веднъж вече са наемани от даден работодател и ги е въвел в системата. Автоматично могат да бъдат изчислени и генерирани в разписката, неразделна част от договора, размерът на задължителните осигурителни вноски и данък общ доход, които са за сметка на наетото лице, както и чистата сума, която трябва да му бъде изплатена. По същия проект има назначени и помощник-инспектори, които представят функционалностите на системата пред работодателите, които поискат. Наемането на работници в селското стопанство трябва да бъде уредено законосъобразно чрез сключване на писмен трудов договор. Еднодневните договори са само една от възможностите, регламентирани в трудовото законодателство, които имат своите предимства както за земеделските стопани в качеството им на работодатели, така и на наетите работници. При сключването и прекратяването на еднодневните трудови договори не се прилага редът за вписване на трудовите договори в Териториалната дирекция на НАП. Не се изготвят и не се връчват на работниците длъжностни характеристики. Тези договори не се прекратяват с отделна заповед и не се оформя трудова книжка. Работниците запазват осигурителни и социални права. Всеки ден, в който работниците се наемат на работа по този ред, се сключва нов трудов договор, включително и когато страните не се променят. За периода от 1 януари 2018 г. до момента броят на сключените еднодневни трудови договори в областта за сезонна работа в земеделието са 18 464, а само за тази година от началото й до 3 юни договорите наброяват 6 398. Отчита се тенденция на увеличение на този тип договори и това е обвързано с по-големия брой регистрирани земеделски стопани в региона.  \r\nЖулиета НИКОЛОВА", "date": "2019.06.08", "title": "Добрич: Kонтролът в селското стопанство e един от приоритетите в работата на Дирекция „Инспекция по труда“ в началото на земеделския сезон"}
{"url": "http://www.focus-news.net/news/2019/06/08/2667740/predstoyashti-sabitiya-v-stranata-za-8-yuni-agentsiya-fokus.html", "text": "*** \r\nОт 10.50 часа пред монумент „Камбаните“ вицепрезидентът Илияна Йотова ще присъства на честванията на 40-ия юбилей на Международната детска асамблея „Знаме на мира“. \r\n*** \r\nОт 9.00 часа в Софийския университет „Св. Климент Охридски“ ще се проведе изпит по български език и литература. От 14.00 часа са изпитите по биология, физика и италиански език. \r\n*** \r\nОт 10.00 часа в градинката зад Националната библиотека ще се проведе фестивалът „Mish Mash Fest“. \r\n*** \r\nОт 10.00 до 22.00 часа между ул. “Цар Симеон” и ул. “Св. Св. Кирил и Методий”, “Бакхус” и „Пазари Възраждане“ ЕАД ще се проведе StrEAT Fest.  \r\n*** \r\nОт 11.00 часа на ВИП терминала на летище София ще се проведе пресконференция по случай премиерата на новото шоу на Филип Киркоров в България. \r\n*** \r\nОт 14.00 до 17.00 часа в зала „Проф. Марин Дринов“ на БАН (ул. „15-ти ноември“ 1) учени  \r\nастрономи ще презентират популярни теми за Вселената в рамките на съвместна конференция по астрономия.  \r\n*** \r\n От 14.00 до 18.00 часа в Борисовата градина, в тревното пространство около „Езерото с лилиите“, ще се проведе осиновителска кампания на „Екоравновесие“ под мотото „Осиновявай, не купувай”.  \r\n*** \r\nОт 17.00 часа пред пилоните на НДК тръгва шествие на Национална съпротива.  \r\n*** \r\nВ 8.30 часа от паметника на цар Иван Асен Втори тръгва четвъртият традиционен поход „Асеновградски върхове и пътеки“. \r\n *** \r\nВ 9.45 часа на стадиона в квартал „Ветрен“ ще бъде открито третото издание на Международния турнир по стрелба с лък за „Купата на кмета на град Бургас“. \r\n*** \r\nОт 11.00 часа на площадката на „Парк Арена ОЗК“ стартира 14-ият турнир от Националния шампионат на България по стрийт фитнес. \r\n*** \r\nОт 12.00 часа в Културен център „Морското казино“ ще се проведе първата информационна среща от Националната кампания „Роди дете в България“. \r\n*** \r\nОт 18.30 часа на остров Света Анастасия ще има открита сцена за концерт на джаз музиканти от няколко държави. \r\n*** \r\nОт 15.00 до 19.00 часа в Морската гара ще се проведе форум „Енергийни решения“. \r\n*** \r\nОт 10.00 часа в районът около т.нар. Дупка на бул. \"Княз Борис I\" ще бъде окрти двудневният фестивал Фестивалът на уличното изкуство Talyana Street Art Fest. Той е част от програмата на Пловдив 2019, европейската столица на културата.   \r\n*** \r\nОт 10.00 часа в Летния театър ще започне фестивала за български народни танци „Мегданско веселие край морето“. \r\n*** \r\nОт 10.30 до 13.30 часа в зала 1 на ФКЦ ще се проведе международната конференция „Картината на съвременния театър: между отворени и затворени общности“.  \r\n*** \r\nОт 11.00 часа в Девня ще бъде открито четвъртото издание на античния фестивал „Марцианопол – животът в древния град“. Фестивалът ще се проведе на 8 и 9 юни от 11.00 часа при вход свободен. \r\n*** \r\nОт 19.00 часа от входа на Морската градина до Летния театър ще се проведе дефиле на участниците в XIV  Национален  фестивал  на  етносите „България  за  всички”  Варна 2019. \r\n*** \r\nОт 20.30 часа в зала 1 на ФКЦ ще се проведе кино концерт „Лодката на влюбените“. \r\n*** \r\nОт 16.00 часа в голямата зала на общината ще се проведе лекция за съвременните тенденции в архитектурата и градското пространство. \r\n*** \r\nОт 11.00 на площад „Николай Гяуров“ кметът д-р Костадин Коев ще открие Кулинарен фест. \r\n*** \r\nОт 18.00 часа на лятната сцена в града ще бъде отслужен тържествен водосвет по повод 40-годишнината от създаването на общината. Празничната част ще започне от 19.00 часа. От 19.30 часа празникът ще продължи с концертна програма на домакините от НЧ „Просвета – 1905“ с. Ветрино, а от 20.30 часа участие ще вземат българските поп изпълнители Рафи и Трио Тринити.  \r\n*** \r\nОт 11.30 часа на обновения футболен терен в близост до стадион „Георги Бенковски“ кметът на Община Видин Огнян Ценков ще награди участниците във футболния турнир за детски градини с деца между 4 и 7-годишна възраст, който се организира съвместно с Футболен клуб „Пегас Спорт“. \r\n*** \r\nОт 10.00 часа пред сградата на общината ще се проведе детски празник „Усмивка”. \r\n*** \r\nОт 11.00 часа площад „Христо Ботев“ ще се играе постановката „Червената шапчица“.  \r\n*** \r\nОт 11.00 часа в парк „Градска градина“ започва 13-то издание на Празника на горнооряховския суджук. Финалът на състезанието ще бъде от 15.00 часа. От 18.00 часа ще има фолклорна програма.  \r\n***   \r\nОт 9.30 часа на открита сцена в селото ще се проведе шести фолклорен събор „Грънчарово пее и играе“. \r\n*** \r\nОт 11.00 часа в Драматичен театър „Йордан Йовков“ ще се проведе годишен концерт на Студио за съвременни танци „Палитра\". \r\n*** \r\nОт 10.00 часа на сцената на парк „Рила” ще започне Десетото издание на фолклорния фестивал „Рила ни гледа”. \r\n*** \r\nОт 19.30 часа в НЧ „Съгласие- 1890“ ще се проведе церемония по награждаване и закриване на XXII Национален фестивал на любителските театри с международно участие „Каварна 2019“. \r\n*** \r\nОт 14.00 часа в Читалищен театър „Елена Снежина\" при НЧ „Васил Левски-1861\" ще се играе постановката „Великденско вино\" от Константин Илиев. \r\n*** \r\nОт 09.30 часа на стадион „Осогово” ще се проведе футболният турнир “Cherry cup”. \r\n*** \r\nОт 18.00 часа в читалище „Братство”, в зала „Велики учители”,  ще се проведе класически концерт на проф. Йосиф Радионов – цигулка и Зорница Радионова - пиано. \r\n*** \r\nОт 19.30 часа пред читалище „Братство“ ще се състои концерт на група „Kutsi Merki”, Канада, с участието на ТФ „Партньори-Кюстендил”. \r\n*** \r\nОт 10.00 часа в Регионален исторически музей ще се проведе инициативата семейна събота - „Индустриалния Перник“. \r\n*** \r\nОт 10.30 часа на открита сцена пред НЧ „Христо Ботев - 1961 г. ще се проведе  първи „Звончарски събор по Спасовден”. \r\n*** \r\nОт 17.00 часа пред читалището в селото ще се състои празнична програма „Спасовден“. \r\n*** \r\nОт 12.00 часа в Драматично-куклен театър ,,Иван Радоев\"  ще с проведе  \r\nXII-а церемония „Съотечественик на годината”, организирана от Федерация „Съюз на съотечествениците” – София и Дружество „Възход” - Плевен, посветена на  \r\nДеня на Русия – 12 юни. \r\n*** \r\nОт 19.00 часа в зала зала ,,Катя Попова\" ще се състои концерт на Лауреатите от международен конкурс „Акордеомания”. \r\n*** \r\nОт 09.00 часа в къща-музей „Златю Бояджиев“ ще се състои Панорама на детското творчество 2019 „И ний сме дали нещо на света...”. \r\n*** \r\nОт 11.00 часа в зала „Проф. арх. Йолов“ на хотел „Тримонциум“ ще се проведе 14-то поредно издание на Деня на репродуктивното здраве, организиран от сдружение „Зачатие“ в полза на хората с репродуктивни проблеми под патронажа на Община Пловдив. \r\n*** \r\nОт 9.00 часа в „Нове“ ще бъде отворен римски походен лагер и варварският лагер. \r\n*** \r\nОт 10.00 часа в „Нове“ ще се проведе кулинарно състезание между групите-участници в Фестивала за антично наследство „Орел на Дунава“ за автентична древна кухня с приготвяне и презентиране на ястията пред компетентно жури от историци, гастрономи и готвачи. Божана Кацарова, Master Chef България 2017 ще сготви ястие по рецепта от прочутата готварска книга на Древен Рим \"De Re Coquinaria\" на Марк Гавий Апиций - императорския готвач на Тиберий.  \r\n*** \r\nОт 16.00 часа в Посетителски център „Нове“ Доц. д-р Бони Петрунова ще изнесе лекция на тема „Древни съкровища, музеи, туризъм“ в рамките на симпозиум „Древното наследство в България“. \r\n*** \r\nОт 18.00 часа в „Нове“ ще се проведат големите гладиаторски игри „Колизеум“: гладиаторите от всички групи ще се състезават в категориите „най-атрактивен двубой“ и „гладиатор на народа“ за гласовете на публиката. \r\n*** \r\nОт 19.00 часа в „Нове“ Gruppo Storico Romano ще представи трагедията „Един ден в дома на Пизон“. \r\n*** \r\nОт 19.45 часа ще бъде връчена наградата „Златния орел“ за опазване на културно-историческото наследство на откривателя на Каварненското съкровище, изтъкнатия български историк и археолог Доц. д-р Бони Петрунова, директор на Националния исторически музей. \r\n*** \r\nОт 20.00 часа в „Нове“ ще се проведе Голямата битка между варвари и римляни: Една кампания в лимеса на Истър. \r\n*** \r\nОт 9.00 часа в църквата „Св. Теодор Стратилат“ в Смолян, квартал „Долно Райково“ архиерейския наместник на Смолянска духовна околия Негово Високопреподобие архимандрит Висарион ще възглави  празничната света Литургия за Летен Тодоровден. \r\n*** \r\nОт 9.00 часа „ТЕЦ Марица изток 2“ ЕАД организира състезание по риболов край водите на яз. „Овчарица“. \r\n*** \r\nОт 10.00 часа в НЧ „Св. Климент Охридски–1858 г.” ще се проведе VI Национален фестивал „Пусть всегда будет солнце”. \r\n*** \r\nОт 18.00  до 19.30 часа ще се проведе протестно шествие под надслов „Да запазим българското семейство!“, което ще тръгне от сградата на общината. \r\n*** \r\nОт 15.00 часа на Централния площад ще стартира колоездачно състезание „Купа Долчини“. \r\n*** \r\nОт 14.00 часа в НЧ „Тодор Петков-1963“ ще се проведе фолклорна работилница.", "date": "2019.06.08", "title": "Предстоящи събития в страната за 8 юни (Агенция „Фокус“)"}
{"url": "http://www.focus-news.net/news/2019/06/08/2667925/shumen-obshtinata-poluchi-nagrada-za-investitor-na-godinata.html", "text": "Общината получи награда за Инвеститор на годината в категорията “Атракционни и спортни сгради” в годишната „Класация М2“ за 2018 г. на Националния регистър за ново строителство и реконструкция. Това съобщиха от  Община Шумен . Веднъж в годината Националният регистър за ново строителство и реконструкции – BCC.bg обявява топ инвеститор, проектант и строител на годината. Класацията се прави изцяло и единствено на базата на реални числа за квадратни метри разгъната застроена площ, в които е инвестирано, били са проектирани, построени и завършени с акт 16. Тя показва реалните усилия и успехи на инвеститорите, проектантите и строителите в България. Класацията представя инвеститорите, проектантите и строителите, които са завършили най-големите обекти в България за предходната година, като е разделена на две: \r\n- Специални награди за инвеститор, проектант и строител на годината на база най-големи обеми, завършени обекти, измерени в разгъната застроена площ през изминалата година; \r\n- Награди за инвеститорите, проектантите и строителите, част от строително-инвестиционния процес на най-големите завършени обекти през изминалата година.", "date": "2019.06.08", "title": "Шумен: Общината получи награда за Инвеститор на годината"}
{"url": "http://www.focus-news.net/news/2019/06/08/2667736/otnovo-trusove-v-obedineni-patrioti-obzor.html", "text": "Не е много голям шансът „Обединени патриоти“ да продължи да съществува, заяви лидерът на ВМРО Красимир Каракачанов в телевизионно интервю. „Няма как да седна да работя на една маса с някой, който се е упражнявал 40 дни върху гърба на ВМРО. Хвърлял е обиди и клевети. Правил си е кампанията на наш гръб. Това не го разбирам като коалиционност и коалиционна култура. Не го разбирам и не го приемам“, посочи още той. По думите му малката коалиция не застрашава управлението в страната. Попитан има ли механизъм, по който лидерът на Атака Волен Сидеров да бъде изключен от \"Обединени патриоти\", Каракачанов заяви, че пожелава успех на всеки, който иска да се развива самостоятелно. В парламента народният представител от ВМРО Искрен Веселинов заяви, че коалицията „Обединени патриоти“ не работи от поне 6 месеца. „Смятам, че това, което се случва в коалицията, са пост-сеизмични трусове след земетресението на евроизборите. Нашият апел е колегите, които не получиха много добър резултат – специално за Атака говоря, да се научат да губят, да приемат загубата и да търсят вината не в другите, а в себе си. И мисля, че тогава отношенията могат да се нормализират“, заяви Веселинов. Той посочи, че ВМРО няма за цел да затъва в блатото на коалиционен скандал, защото това би било безсмислено. „Опитваме се да не наливаме масло в огъня. А накъде – ще покаже общата воля на трите партии“, обясни Веселинов. Той заяви, че ако коалицията се разпадне, има различни възможни варианти – самостоятелно участие на трите партии или коалиция на ВМРО с НФСБ. \r\nСпоред лидера на НФСБ Валери Симеонов няма промяна в отношенията между коалиционните партньори. „Говоря си с всички и за мен тази обстановка на обвинения, на упреци, на противопоставяне не ми е приятна. И бих препоръчал на колегите да намерят нормален начин да водят своите взаимоотношения“, заяви той. Попитан дали може да има „Обединени патриоти“ без Атака, Валери Симеонов обясни, че коалицията се състои от три партии. „Значи без Атака не би трябвало да може“, каза още той. Лидерът на НФСБ подчерта, че още през 2017 г. е казал, че трите партии не са се събрали да се обичат, а да вършат работа и да се изпълнява програмата, под която са се подписали. „Така че тук личните отношения не би трябвало да доминират, не би трябвало да имат значение. Всеки представлява партия и стотици хиляди избиратели, пред които е отговорен. И би трябвало личните отношения да остават на заден план, а не както в последно време всички се фокусират в личните отношения на моите партньори, които естествено, че не са образец за подражание“, заяви Симеонов. Той обясни, че засега не се очертава провеждането на Коалиционен съвет.  \r\nНародният представител от Атака проф. Явор Нотев заяви, че коалицията „Обединени патриоти“ продължава да работи така, както е работила досега. „Мисля, че същественото от изявленията и на Каракачанов, и на Сидеров, и на Симеонов са поетите ангажименти, съобразно управленската програма в рамките на този мандат. Това е акцентът и това е основата, около която ще се градят нашите отношения“, обясни той. Проф. Нотев заяви, че партиите гласуват поотделно, защото всяка е запазила своята физиономия, виждане и право да гласува поотделно. „Управленската програма е тази, която е в основата на дейността и на трите партии. Така ще продължим да работим така, че да спазваме ангажиментите си спрямо тази програма“, коментира той. \r\nЦветилена СИМЕОНОВA", "date": "2019.06.08", "title": "Отново трусове в „Обединени патриоти“ (ОБЗОР)"}
{"url": "http://www.focus-news.net/news/2019/06/08/2667787/sport-dnes-sledobed-shte-se-igrae-finala-pri-zhenite-na-turnira-rolan-garos.html", "text": "Днес следобед, по програма не преди 16 часа българско време, трябва да се изиграе финала при жените на турнира Ролан Гарос.  \r\nЕдна срещу друга във финалната среща ще излязат Ашли Барти от Австралия и Маркета Вондроушова от Чехия.  \r\nДвете тенисистки не бяха смятани за фаворити преди старта на турнира, но с отлична игра във всички досегашни мачове достигнаха до финалната среща.  \r\nНа полуфиналите Барти победи Аманда Анисимова от САЩ с 2:1 сета (6:7; 6:3; 6:3), а Вондроушова надделя над британката Йохана Конта с 2:0 сета (7:5; 7:6).", "date": "2019.06.08", "title": "Спорт: Днес следобед ще се играе финала при жените на турнира Ролан Гарос."}
{"url": "http://www.focus-news.net/news/2019/06/08/2667748/veliko-tarnovo-vremenno-shte-badat-zatvoreni-za-dvizhenie-ploshtad-tsar-asen-i-i-prilezhashtite-ulitsi-vav-vrazka-sas-sabitie-ot-kulturniyat-kalendar-na-obshtinata.html", "text": "Във връзка със събитие от културният календар на Община Велико Търново се въвежда временна организация на движението в града, съобщиха от пресцентъра на  Общината . За времето от 20.45 до 22.00 часа или до приключване на събитието ще бъдат затворени за движение площад „Цар Асен I“ и прилежащите улици.", "date": "2019.06.08", "title": "Велико Търново: Временно ще бъдат затворени за движение площад „Цар Асен I“ и прилежащите улици във връзка със събитие от културният календар на Общината"}
{"url": "http://www.focus-news.net/news/2019/06/08/2667807/pp-abv-nominira-georgi-gradevski-za-kandidat-za-kmet-na-dupnitsa.html", "text": "ПП АБВ номинира Георги Градевски за кандидат за кмет на Дупница. Това съобщиха от пресцентъра на  партията . Неговата  номинацията бе официално представена от председателя на партията Румен Петков. Петков прие и 20 нови членове в организацията. \r\nГеорги Градевски е на 31 години, възпитаник на футболна школа „Славия“, по образование финансист с говорими езици – английски и руски. Работи успешно в сферата на финансово консултиране на малкия и средния бизнес, с над 50 реализирани проекта по различни европейски оперативни програми. Взема дейно участие в инициативи за подобряване на българо-руските отношения, културата и бизнеса.", "date": "2019.06.08", "title": "ПП АБВ номинира Георги Градевски за кандидат за кмет на Дупница"}
{"url": "http://www.focus-news.net/news/2019/06/08/2667831/veliko-tarnovo-kmetat-daniel-panov-i-predsedatelyat-na-parlamenta-tsveta-karayancheva-uvazhiha-chestvaniyata-za-150-godishninata-na-chitalishte-nadezhda-1869.html", "text": "С изложби, научна конференция и голям концерт великотърновското Народно читалище „Надежда – 1869“ чества 150 години от създаването си. Това съобщиха от пресцентъра на  Община Велико Търново . Сред гостите на събитията, посветени на годишнината, бяха кметът на старопрестолния град Даниел Панов и председателят на 44-тото Народно събрание Цвета Караянчева. Те поздравиха читалищните и културни дейци и получиха юбилейни плакети на читалището. \r\nДаниел Панов се обърна с благодарствени думи към председателя на читалищното настоятелство арх. Донка Колева и всички хора, свързани с културната институция. „Както през тези 150 години, така и до ден днешен читалище „Надежда – 1869“ е символ на държавността, на опазването на нашите традиции, обичаи, фолклор, театрална дейност. Повече от десет години съм бил в читалищното настоятелство и знам колко отговорно и трудоемко е опазването на нематериалното културно наследство и насищането на календара със събития. Днес читалище „Надежда – 1869“ е пример и модел за подражание”, обърна се кметът на Велико Търново към читалищните дейци. Панов обяви, че вече е провел разговори с министъра на културата относно проекта за реставрация на сцената, който е внесен в министерството. „Ще направя всичко необходимо, за да получим финансиране”, подчерта Даниел Панов. \r\nПредседателят на 44-тото Народно събрание Цвета Караянчева не скри вълнението си от гостуването си във Велико Търново. „В далечната 1869 година група ентусиасти – истински българи, хора с горещи сърца и будни умове са учредили читалище „Надежда – 1869“. И до днес хората, които работят тук, заедно със спомоществователите поддържат силни българския дух патриотизма, българщината, любовта към България и към творчеството. И днес, когато съм в Търново, се вълнувам много, защото тук е пълно с хора на духа, които заслужават да живеят в Историческата и духовна българска столица“, обърна се към читалищните дейци Цвета Караянчева. \r\nПодарък от страна на Цвета Караянчева към читалищното настоятелство бяха копия на две български конституции – Търновската от 1879 година и Сребърната /редакция на Търновската конституция след 1911 година/. Даниел Панов връчи Старопрестолна грамота и Почетен знак на Кмета на Община Велико Търново, приети от арх. Донка Колева.  \r\nПразничната програма по случай 150-годишнината на читалище „Надежда – 1869” започна с празничен водосвет, излъчен бе и филм, посветен на културната институция. Представена бе изложбата „Книжовни съкровища” с много ценни старопечатни издания, а своя експозиция откри и Клубът по битова култура към читалището. Част от събитията бе и националната конференция на тема „Читалището 19-21 век – аспекти за неговото бъдеще в съвременното медиократично общество”. Кулминация бе тържественият концерт „Надежда и приятели”, уважен от много великотърновци, от кмета Даниел Панов и много гости на града.", "date": "2019.06.08", "title": "Велико Търново: Кметът Даниел Панов и председателят на парламента Цвета Караянчева уважиха честванията за 150-годишнината на Читалище „Надежда – 1869”"}
{"url": "http://www.focus-news.net/news/2019/06/08/2667847/ivan-tsarov-regionalen-istoricheski-muzey-veliko-tarnovo-mezhdu-80-i-100-sa-daritelite-na-muzeya-za-godina-predmetite-chesto-nadhvarlyat-1000.html", "text": "Между 80 и 100 са дарителите на Регионалния исторически музей за година. Предметите често надхвърлят 1000. Това каза за  Радио „Фокус“ – Велико Търново  директорът на културната институция Иван Църов. Той коментира, че най-често във фонда постъпват различни етнографски материали и исторически книги. „Много хора вече осъзнават, че е по-добре да оставят нещо за поколенията, което ще бъде в Музея, ще влезе във фонда и ще се съхранява, отколкото да отидат да го продадат на някой антикварен магазин или битак и така да загубят сантименталната стойност, която има дадения предмет“, посочи Църов.  \r\nТой добави, че Регионалният музей е отворен и приема всякакви дарения, като припомни, че ежегодно благодетелите се почитат на 1 ноември, канят се на среща и получават благодарствени грамоти. „Аз съм много щастлив, че чувството на историзъм отново е започнало да се появява в нашите съграждани и те трябва да го пазят“, каза още директорът. \r\nЛуиза ТРАНЧЕВА", "date": "2019.06.08", "title": "Иван Църов, Регионален исторически музей - Велико Търново: Между 80 и 100 са дарителите на музея за година, предметите често надхвърлят 1000"}
{"url": "http://www.focus-news.net/news/2019/06/08/2667866/plovdiv-do-kraya-na-mesetsa-shte-zapochne-izgrazhdaneto-na-kragovoto-krastovishte-na-izhoda-na-grada-kam-asenovgrad.html", "text": "До края на месеца ще започне изграждането на кръговото кръстовище на изхода на Пловдив към Асеновград. Това съобщиха за  Радио „Фокус“ – Пловдив  от Сдружение „Бизнесът за Пловдив“ след проведена среща с областния управител Здравко Димитров. На срещата е станало ясно, че с 200 милиона лева, отпуснати от правителството, разширяването на околовръстния път на Пловдив и свързването му с автомагистрала „Тракия“ от изток се е превърнало в приоритетен обект. Различните лотове на трасето са в различни етапи на подготовка и планиране. За Югозападната част на околовръстното от караулката до автомагистрала „Тракия“ има проект в идейна фаза, който включва удвояване на пътя, като всички пътни възли и връзка са на две нива. Предстоят възлагане на проектиране на локали, процедури по отчуждаване и възлагане на инженеринг. \r\nЮгоизточната част на околовръстното включва и изграждането на нов път до Ягодово и включване от съществуващото трасе към автомагистрала „Тракия“. \r\nНа срещата инж. Атанас Рогачев, председател на Сдружението, е представил отново проектите за изграждане на естакада на пътя Пловдив – Асеновград и байпас на кръговото на пътя Пловдив – Пазарджик, който да разтовари трафика от Смолян към Пловдив. Уговорена е поредна среща, в която ще се включат представители на АПИ.", "date": "2019.06.08", "title": "Пловдив: До края на месеца ще започне изграждането на кръговото кръстовище на изхода на града към Асеновград"}
{"url": "http://www.focus-news.net/news/2019/06/08/2667876/blagoevgrad-motorist-e-katastrofiral-na-razklona-za-selo-banya.html", "text": "Моторист е катастрофирал на разклона за разложкото село Баня. Това съобщи за  Радио „Фокус“ - Пирин  дежурният служител в Областно пътно управление - Благоевград. Инцидентът е станал малко след 15.00 часа, но няма въведени ограничения на движението в участъка. Няма данни за състоянието на пострадалия, транспортиран е в болница. \r\nНатали СТЕФАНОВА", "date": "2019.06.08", "title": "Благоевград: Моторист е катастрофирал на разклона за село Баня"}
{"url": "http://www.focus-news.net/news/2019/06/08/2667782/cyprus-mail-ankara-podkrepi-iskaniyata-na-kiparskite-turtsi-za-gazovite-nahodishta.html", "text": "Турция заяви в петък, че кипърските турци имат правото са споделят ресурсите на острова, дни, след като кипърското правителство постигна споразумение с американска компания, за разработване на газови находища в източното Средиземноморие, пише изданието  „Cyprus Mail“ . \r\nТурция и международно признатото кипърско правителство имат припокриващи се претенции, за юрисдикцията върху офшорните проучвания за петрол и газ в тази част на Средиземно море, регион, за който се смята, че е богат на природен газ.  \r\nВ сряда кипърските власти заявиха, че са постигнали споразумение с американската компания Noble Energi и нейни партньори, за търговска експлоатация на Афродита, морско газово находище, разположено югоизточно от острова.  \r\nСпоразумението не споменава кипърските турци и не им предлага дял от приходите, заяви говорителят на турското външно министерство Хами Аксой в петък.  \r\nПо неговите думи, „страните по споразумението не могат да пренебрегнат факта, че кипърските турци са част от неселението на острова и имат равни права, по отношение на неговите петролни и газови ресурси“.  \r\nКипърският министър на енергетиката Джордж Лаккотрис заяви, че сделката има потенциала са донесе на острова повече от девет милиарда долара приходи, за 18-годишна експлоатация на находището.  \r\nПо-рано турският президент Реджеп Тайип Ердоган заяви, че Анкара е решена да защитава правата на кипърските турци и заяви, че сондажите и проучвателните дейности с кораби, под закрилата на турския военноморски флот, ще продължат.   Светлин Божков", "date": "2019.06.08", "title": "„Cyprus Mail“: Анкара подкрепи исканията на кипърските турци за газовите находища"}
{"url": "http://www.focus-news.net/news/2019/06/08/2667895/pregled-na-mezhdunarodnite-novini-do-18-chasa-agentsiya-fokus.html", "text": "Министърът на петрола на Иран Бижан Надмар Зангане заяви, че неговата страна няма никакви планове, относно прекратяването на своето членство в ОПЕК, предаде  ТАСС .  \r\nЗангане изрази дълбоко съжаление за това, че ОПЕК е станала площадка за използване на политически натиск, по отношение на нейните страни-членки Иран и Венецуела.  \r\n„Иран не планира да напуска ОПЕК и съжалява, че някои страни-членки на организацията я превръщат в политически форум за противодействие срещу две от основателките на организацията Иран и Венецуела“, заяви Зангане, пред агенция Icana. \r\nИранският министър допълни, че две страни от региона, без да уточни кои, са враждебно настроени срещу Техеран.  \r\n„Две регионални страни демонстрират враждебно отношение към нас. Ние не сме техни врагове, но те използват петрола, като оръжие на световната арена и световния пазар“, допълни Зангане. \r\n***  Президентът на САЩ Доналд Тръмп заяви, че се отказва от идеята за въвеждане на мита по отношение на Мексико, тъй като е постигнал споразумение с тази страна, за борба с нелегалната имиграция, предаде агенция  Интерфакс .  \r\n„Приятно ми е да ви съобщя, че САЩ подписаха писмено споразумение с Мексико. Митата по отношение на Мексико, въвеждането на които беше планирано за понеделник, сега се отлага за неопределен срок“, написа Тръмп в Twitter.  \r\nПрезидентът на САЩ поясни, че в замяна на това Мексико „се съгласи да предприеме решителни мерки, за да обуздае вълната имигранти, минаващи през мексиканска територия към нашите южни граници“.  \r\nПо думите на Тръмп, тези мерки ще позволят съществено да се намали или напълно да се прекрати, потока от нелегални имигранти към САЩ. \r\n***  Министърът на финансите на САЩ Стивън Мнучин заяви, че президентът Доналд Тръмп си запазва правото да въведе допълнителни мита върху стоките от Мексико, ако латиноамериканската страна не изпълнява задълженията, които е поела в споразумението с Вашингтон, предаде агенция  Reuters .  \r\n„Ние очакваме, че Мексико ще изпълнява това, което пое, като задължение, ние очакваме, че няма да се наложи да въвеждаме мита, но ако това не се случи, президентът си запазва правото да въведе митата“, заяви Мнучин, който се намира в Токио на среща на финансовите министри на страните от Г20.  \r\nДържавният департамент на САЩ съобщи, че според споразумението Мексико се задължава да разположи Националната гвардия на южната си граница, за борба с потока от нелегални имигранти. \r\n***  Чешкият премиер Андрей Бабиш заяви, че Прага свързва своя икономически ръст със запазването на националната си валута и не планира да приеме еврото, предаде  ТАСС .  \r\n„Чехия, за разлика от Словакия, не планира да приема еврото“, заяви Бабиш, който се намира на работно посещение в Словакия.  \r\nПо неговите думи, отказа на Чехия от преминаване към еврото, е свързан „със сериозните проблеми, които изживява еврозоната“. Според Бабиш, тези проблеми могат да бъдат преодолени, само в случай, че еврозоната бъде напусната от Италия и Гърция, които не реализират болезнените за населението, но необходими за оздравяване на собствените им икономики реформи.  \r\nБабиш разкритикува плана за увеличаване на бюджета на ЕС, с които излезе Европейската комисия. Според чешкият премиер, това не трябва да се прави в момент, когато Великобритания напуска ЕС, в резултат на което съюза ще се лиши от значителна част от бюджетните си приходи. Премиерът на Чехия смята, че финансовото бреме, което Брюксел иска да възложи на оставащите 27 страни-членки на ЕС, може да се отрази негативно на социално-икономическата ситуация в тях. \r\n***  Най-малко 15 души, сред които и цивилни граждани, са били убити в резултат на нападение на талибаните в Афганистан, предаде  РИА Новости .  \r\nВластите съобщиха, че талибаните са нападнали военен пост в селището Пошта Нур, в западната провинция Гор. Подробностите около нападението се изясняват.  \r\nВ района са били изпратени правителствени военни части. \r\n***  Френската полиция е използвала сълзотворен газ и водни оръдия, за да разпръсне участници в акция на „жълтите жилетки“ в град Монпелие, в южната част на Франция, предаде  РИА Новости , позовавайки се на местни медии.  \r\nВ демонстрацията в Монпелие са участвали около две хиляди души. В хода на сблъсъците със силите на реда са пострадали двама души, а други двама демонстранти са били арестувани.  \r\nОт полицията съобщиха, че някои от протестиращите са започнали да чупят витрини на магазини, да палят контейнери за смет и да рушат спирки на обществения транспорт.", "date": "2019.06.08", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/06/08/2667918/shumen-ot-10-do-14-yuni-vremenno-shte-bade-spryano-dvizhenieto-po-ul-tsar-osvoboditel-i-ul-pencho-slaveykov.html", "text": "От 10 до 14 юни включително се въвежда временен режим със спиране на движението на моторни превозни средства по ул. „Цар Освободител“ в участъка от ул. „Климент Охридски“ до ул. „Панайот Волов“, както и по ул. „Пенчо Славейков“ – в двете посоки на движение. Това съобщиха от  Община Шумен . Ограниченията не важат за живеещите в жилищните сгради по ул. „Пенчо Славейков“. Промяната се налага заради извършване на строително-ремонтни дейности и преасфалтиране на участъка от ул. „Цар Освободител“. Временната организация на движение ще бъде обозначена с необходимата вертикална сигнализация.", "date": "2019.06.08", "title": "Шумен: От 10 до 14 юни временно ще бъде спряно движението по ул. „Цар Освободител“ и ул. „Пенчо Славейков“"}
{"url": "http://www.focus-news.net/news/2019/06/08/2667915/desislava-kuzmanova-obshtina-blagoevgrad-na-14-i-15-yuni-v-grada-shte-se-provedat-dva-izklyuchitelni-festivala.html", "text": "На 14 и 15 юни в града ще се проведат два изключителни фестивала. Това каза за  Радио „Фокус“-Пирин  Десислава Кузманова от отдел „Култура“ към Община Благоевград. Тя уточни, че единият от тях е свързан с концертите за българска музика, когато ще бъдат представени звездите от годишните музикални награди. По думите й в първата вечер участие ще вземат класиците на българската музика и някои от по-старите  изпълнители, докато на 15 юни гости ще бъдат някои от по-новите изпълнители. „Това, за което си заслужава да Ви разкажа е фестивалът “Blagoevgrad BG Voice”, тъй като това е нашето първо издание на този фестивал. Той е за вокална и вокално-инструментална поп, рок и джаз музика. В него ще вземат участие деца от цяла България. Той ще бъде съпътстван от победителите от Годишните награди за българска музика. Много важно за този фестивал е, че той ще даде възможност на младите таланти да се докоснат и до утвърдените изпълнители на българска музика, освен че ще имат възможност да участват в него“, допълни Кузманова. Тя посочи, че ще има фестивално жури и съответно определени условия за участие. Експертът подчерта, че отново в парк „Македония“ само че в сутрешните часове на 14 и 15 юни ще се проведе “Blagoevgrad BG Voice”. \r\nНатали СТЕФАНОВА", "date": "2019.06.08", "title": "Десислава Кузманова, Община Благоевград: На 14 и 15 юни в града ще се проведат два изключителни фестивала"}
{"url": "http://www.focus-news.net/news/2019/06/08/2667896/georgi-apostolov-natsionalen-tsentar-za-bezopasen-internet-mladezhite-koito-se-radikalizirat-nyamat-digitalna-mediyna-gramotnost.html", "text": "Профилът на младежите, които се радикализират, е, че нямат дигитална медийна грамотност. Това каза в интервю за  Агенция „Фокус“  координаторът в Националния център на безопасен интернет Георги Апостолов по повод вербуването на деца от „Ислямска държава“ през интернет. „За съжаление, и децата и възрастните, като че ли са еднакво податливи, макар че децата са по-уязвими, поради липсата на достатъчно житейски опит и социални умения, които ги има при възрастния човек с повече опит. Все пак в някакъв момент може да му светне лампичката, че тези неща не изглеждат много реално“, заяви Георги Апостолов. Той отбеляза, че в България и в други европейски страни има много различни хора, които са увлечени по доста радикални възгледи и идеологии. „Ние направихме едно национално изследване, което беше както между млади хора от 9 до 17 години, паралелно и с техни родители. Още тогава ни разтревожи резултатът, защото половината от младежите и същият процент горе/долу- 50% от техните родители, честно си признаха, че те не биха могли да различат вярна от невярна информация онлайн. Ето къде е коренът на злото“, посочи  координаторът в Националния център на безопасен интернет.  \r\nПо думите му профилът на децата, които биха могли да са податливи на подобно съдържание в интернет, е различен. „Ако говорим специално за ислямската радикализация, за България тя не е типична. В Западна Европа, както се оказва доста често, това са младежи и девойки, които са все пак от някакъв арабски и северноафрикански произход, които освен всичко друго, през религията търсят и някаква идентичност. Това е един исторически период, през който знаем, че ценности, вярвания и неща, които се смятаха за установени, като етични правила, се размиха до такава степен, че младите хора започнаха да се лутат, търсейки идентичност“, подчерта експертът. Той обясни, че за младия човек е много важно да се отъждестви с нещо и през някаква общност и идея, за да се почувства увлечен в нещо по-голямо. „Това е изключително благодатна възраст, за да попаднат на такава информация. Това е така и заради любопитството. Но има и нещо много основно в профила на младежите, които се радикализират, независимо в каква посока - те имат доста ниско образователно ниво или ниво на критично мислене. Това е липсата на базови умения, които ние наричаме „дигитално медийна грамотност“, уточни експертът. Апостолов обясни, че именно това е търсенето, анализа, сверяването на информация и проверка на източниците, както и включването на критичното мислене - кое е реално и кое не. „Важно е и сравняването на различни гледни точки. Това са все неща, които би трябвало да минават през цялата образователна система. Да учим младежите и девойките независимо от техния друг успех. Разбира се, някои ще бъдат отличници по математика, други може да бъдат двойкаджии, но това са умения, които нямат отношение към знанията, като такива“, каза той и подчерта, че е важно да се включва критичното мислене, разсъждението и здравия разум, който е единствената стена, която може да противостои на това един човек. \r\n„Постепенното навлизане, без да се включва критичното мислене в такива общности и такава среда, на практика, вече окончателно тушират всякакъв опит да се разсъждава критично и да се търсят аргументи за обратното, за да се провери това, в което вярваме, дали е така. Това са основните мишени“, допълни Апостолов.  \r\nИрина ИВАНОВА", "date": "2019.06.08", "title": "Георги Апостолов, Национален център за безопасен интернет: Младежите, които се радикализират, нямат дигитална медийна грамотност"}
