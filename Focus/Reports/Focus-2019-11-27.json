{"url": "http://www.focus-news.net/news/2019/11/27/2723838/vitseprezidentat-iliyana-yotova-shte-bade-gost-na-kontsert-spektakala-na-balgarsko-uchilishte-gergana-nyu-york-na-28-noemvri.html", "text": "На 28 ноември вицепрезидентът Илияна Йотова ще бъде гост на концерт-спектакъла „Дойдох! Изпях! Победих!“ на Класа по музикален театър в Българско училище „Гергана“ – Ню Йорк. Това съобщиха от  прессекретариата на държавния глава .  Спектакълът – оригинална драматизация на български език по 13 известни бродуейски песни, ще се проведе от 19.00 часа в Учебен драматичен театър при НАТФИЗ „Кръстьо Сарафов“. Събитието е в чест на 15-ата годишнина на Български детски хор и училище „Гергана“ в Ню Йорк.", "date": "2019.11.27", "title": "Вицепрезидентът Илияна Йотова ще бъде гост на концерт-спектакъла на българско училище „Гергана“ – Ню Йорк на 28 ноември"}
{"url": "http://www.focus-news.net/news/2019/11/27/2723833/v-unss-shte-se-provede-10-to-izdanie-na-dnite-na-karierata-na-28-noemvri.html", "text": "На 28 ноември в УНСС ще се проведе 10-то издание на Дните на кариерата - Икономика, Финанси, Маркетинг, Човешки ресурси и Обслужване на клиенти. Тази година в този единствен специализиран кариерен форум в икономическия сектор ще участват 89 компании. Това съобщиха от пресцентъра на  УНСС . \r\nСъбитието, което ще бъде открито от 10.00 часа в зала „Тържествена“, се провежда под патронажа на ректора на УНСС проф. д.ик.н. Стати Статев и се организира от Междууниверситетския център за развитие на кариерата при УНСС и Студентския съвет при УНСС, съвместно с JobTiger.  \r\n \r\nОфициални гости ще бъдат Бисер Петков, министър на труда и социалната политика, Драгомир Николов,  изпълнителен директор на Агенцията по заетостта, Светлозар Петров, управител на JobTiger Ltd., и др.  \r\n \r\nОсновната цел на Дните на кариерата е работодателите да се срещнат със своите потенциални служители, а студентите и младите специалисти да открият възможности за професионална реализация.", "date": "2019.11.27", "title": "В УНСС ще се проведе 10-то издание на Дните на кариерата  на 28 ноември"}
{"url": "http://www.focus-news.net/news/2019/11/27/2723837/izdadeni-sa-8-952-zapovedi-za-otpuskane-na-tseleva-pomosht-za-otoplenie-vav-vidinska-oblast.html", "text": "Издадени са 8 952 заповеди за отпускане на целева помощ за отопление във Видинска област, каза на пресконференция Десислава Николова, главен експерт в Регионална дирекция „Социално подпомагане“, предаде репортер на  Радио „Фокус“ – Видин . Най-много заявления-декларации има подадени за община Видин – 4 513, следват общините Димово и Ружинци, съответно с 1358 и 908. Броят на издадените заповеди за отказ е общо 1 845 бр. или 17,09% от общо депозираните заявления.  \r\nВ сравнение с кампанията за предходния отоплителен сезон са били депозирани 9 167 заявления-декларации за подпомагане. Издадени са заповеди за отпускане на  целева помощ на 7 505, а броят на заповедите за отказ е 1 662 бр.  \r\nНалице е увеличение на броя на депозираните заявления-декларации през настоящия отоплителен сезон спрямо предходния с 1 630 броя. В областта има значително нарастване на броя на подпомогнатите лица и семейства с целева помощ за отопление за настоящата спрямо предходната година с 1 447 броя.  \r\nРазмерът на целевата помощ за отопление през 2019/2020 година е 465,90лв.  \r\nАнна ЛОЗАНОВА", "date": "2019.11.27", "title": "Издадени са 8 952 заповеди за отпускане на целева помощ за отопление във Видинска област"}
{"url": "http://www.focus-news.net/news/2019/11/27/2723835/provede-se-zasedanie-na-oblastniya-savet-za-ustoychivo-energiyno-razvitie.html", "text": "В качеството си на председател на Областния съвет за устойчиво енергийно развитие, заместник областният управител на Перник инж. Васил Павлов проведе заседание на съвета, в което взеха участие представители на общините, териториалните структури, Агенцията за устойчиво енергийно развитие и на Центъра за енергийна ефективност „ЕнЕфект”, съобщиха от  Областна администрация Перник .Общините Радомир, Брезник и Ковачевци представиха изпълнените мерки, залегнали в общинските им планове за енергийна ефективност, както и програмите и проектите за насърчаване използването на енергия от възобновяеми източници и горива. Община Радомир е предприела активно включване в Националната програма за енергийна ефективност на многофамилните жилищни сгради с отпуснати средства, по която са санирани 15 блока. Общинската администрация е възложила обследване и на енергийната ефективност на системите за улично осветление в самия град и по-големите населени места, сред които Друган, Дрен и Стефаново. Резултатите от съответното обследване са докладвани в Агенцията за устойчиво енергийно развитие. В момента тече разработването на технически проект за изпълнение на заложените в енергийното обследване мерки и се изготвя формуляр за кандидатстване пред финансовия механизъм на ЕИП /Европейското икономическо пространство/ и Норвежкия финансов механизъм. Всички общински сгради на училища и детски градини на територията на общината са санирани и обновени. Изпълняват се и приоритетите в краткосрочната Общинската програма за използването на енергия от възобновяеми източници и биогорива /2019 – 2021 г./. В тази връзка е разбаробен в идейна фаза проект за отопление и охлаждане на сградата на общинската администрация и на Дома за стари хора. На всички сгради на детските градини в града са монтирани термосоларни инсталации за битово гореща вода. На територията на общината има седем фотоволтаичните инсталации, изградени за собствените нужди на местни предприятия. Обособени са и две инсталации за преработка на биоотпадъци. От Община Брезник докладваха, че имат утвърдена и разработена Краткосрочна и дългосрочна програма за насърчаване използването на енергия от възобновяеми източници, приета от Общинския съвет по предложение на кмета. Основният вид възобновяем енергиен източник, използван от обществения сектор и населението е биомаса, дърва за горене. На територията на общината са изградени и шест фотоволтаични централи в гр. Брезник, с. Режанци, с. Конска и с. Кошарево. За момента общината няма програма за енергийна ефективност, но е в процес на разработване такава. Представителят на Община Ковачевци уведоми, че се очаква да бъде приета Програмата за насърчаване използването на енергия от възобновяеми източници и биогорива за периода 2020-2022 г. Усилията на местната администрацията в екологична посока са насочени към подобряване на условията на живот на населението. Съществено усилие за осъществяване на тази цел е подмяната на дограма на важни обществено-административни сгради, една от които е тази в с. Калище. Разработен е проект за ремонт и реконструкция на Детската градина в с. Лобош чрез саниране, смяна на покрив, вътрешно преустройство, смяна на котел с твърдо гориво и замяната му с такъв на пелети. Екипи подменят и старото улично осветление /живачни крушки/ с енергоспестяващ еквивалент. В последната точка от заседанието на Областния съвет за устойчиво енергийно развитие бе представена презентация от Центъра за енергийна ефективност „ЕнЕфект”. Тема бе „Местните власти – основна движеща сила по пътя към енергийния преход\". Неправителствената организация очерта ролята на държавата и общините за успеха на програмите за енергийна ефективност. По данни на «ЕнЕфект» в момента България отделя близо 120 млн. лв. за енергийни помощи, които се използват за закупуването на дърва и въглища, като в същото време финансира общински програми за подобряване на чистотата на въздуха на стойност над 100 млн. лв. Въпреки, че през последните години е постигнат напредък, най-вече чрез Националната програма за енергийна ефективност в многофамилните жилищни сгради, българските домакинства продължават да са най-неефективни и енергийно бедни в Европа. Страната ни има ограничен достъп и до съвременни енергийни ресурси.", "date": "2019.11.27", "title": "Проведе се заседание на Областния съвет за устойчиво енергийно развитие"}
{"url": "http://www.focus-news.net/news/2019/11/27/2723834/lokalno-makedoniya-mnozhestvo-vtorichni-trusove-sa-useteni-v-albaniya-sled-silnoto-zemetresenie.html", "text": "От силното земетресение, което удари Албания на 26 ноември досега са регистрирани 524 малки вторнични труса в региона, според отдела по сеизомология в Научния институт в Тирана, пише македонското издание  “Локално“ . \r\n \r\nЧетири от тях обаче са били със сила повече от 4,5 по скалата на Рихтер. \r\n \r\nМеждувременно седем вторични труса са били със сила от 4 до 4,5 по скалата на Рихтер, а други 17 с магнитуд между 3,5 и 3,9. Останалите са били по-слаби. \r\n \r\nПоследното земетресение беше с магнитуд 3,4 с епицентър в Адриатическо море. \r\n \r\n  Теодор Пенев", "date": "2019.11.27", "title": "„Локално“ (Македония): Множество вторични трусове са усетени в Албания след силното земетресение"}
{"url": "http://www.focus-news.net/news/2019/11/27/2723836/tacc-srokat-za-obzhalvaneto-na-datskoto-razreshenie-za-stroitelstvoto-na-severen-potok-2-izteche.html", "text": "Срокът за обжалване на разрешението на Датската енергийна агенция за строежа на газопровода „Северен поток-2“ югоизточно от остров Борнхолм изтече в 17:00 часа московско време (16:00 българско време). Все още обаче не е ясно дали някой все пак не е внесъл обжалване за строежа преди този час, предава  TACC . \r\n \r\nНамерение да изпрати жалба до съда за по екологични причини беше изразено на 22 ноември от Украйна. \r\n \r\nНа 30 октомври датската агенция разреши строежа на „Северен поток 2“ по трасето югоизточно от остров Борнхолм. Самата компания заяви, че подготвителните работи и полагането на тръбите ще започнат в Дания възможно най-скоро. Голяма част от „Северен поток-2“ вече е построена. \r\n \r\n  Теодор Пенев", "date": "2019.11.27", "title": "TACC: Срокът за обжалването на датското разрешение за строителството на „Северен поток-2“ изтече"}
{"url": "http://www.focus-news.net/news/2019/11/27/2723909/elena-yoncheva-prizovava-ep-da-predprieme-konkretni-merki-sreshtu-realnata-zaplaha-ot-nova-bezhanska-valna-kam-evropa.html", "text": "По време на пленарната сесия на Европейския парламент в Страсбург тази седмица, в присъствието на Върховния представител на ЕС по въпросите на външните работи Федерика Могерини, се проведе дебат  на тема Положението в широкия регион на Близкия изток, включително кризата в Иран, Ирак и Ливан.  По време на дебата, Елена Йончева, евродепутат от Групата на социалистите и демократите в ЕП, заяви, че изразява безпокойство от възникналото напрежение от ситуацията в Близкоизточния регион. Това съобщиха от пресофиса на Елена Йончева. \r\n \r\n„Идвайки от България - една от първите гранични държави на ЕС по пътя на бежанските потоци, бих искала да обърна внимание на ЕП, че ескалация на напрежението създава реална заплаха от нова бежанска вълна към Европа“, заяви Йончева и продължи: „Виждам опасност в намеренията на турската държава да разсели над 2 млн. арабски бежанци в кюрдските райони на Северна Сирия, където в момента се провежда операция на турската армия.  Считам, че подобно заселване трябва да бъде осъществявано само по свободната воля на бежанците. То не трябва да бъде за сметка на коренното кюрдско население”, добави евродепутатът. \r\n \r\nЕлена Йончева смята още, че една промяна на етническата карта в региона, особено при неустановения мир в Сирия, крие голям риск за нова и дълготрайна бежанска вълна, този път от кюрдски бежанци към страните членки на ЕС. И от трибуната на Европарламента в Страсбург призова ЕП да предложи международен  механизъм за мониторинг за прозрачност и контрол на процеса.", "date": "2019.11.27", "title": "Елена Йончева призовава ЕП да предприеме конкретни мерки срещу реалната заплаха от нова бежанска вълна към Европа"}
{"url": "http://www.focus-news.net/news/2019/11/27/2723845/normalno-se-osashtestvyava-dvizhenieto-po-patishtata-v-oblast-smolyan.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян   дежурният в Областно пътно управление – Смолян. Времето е ясно, с добра видимост. Заради валежите от изминалите дни е повишена опасността от падащи камъни по всички пътища в област Смолян. През деня не са получавани сигнали за инциденти.  \r\n \r\nДо 19.00 часа е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Спирането на трафика в делничните дни е за полагането на нова асфалтобетонова настилка. Обходният маршрут е по пътя Девин - Смолян - Асеновград - Пловдив и обратно. В почивните дни събота и неделя движението в отсечката ще е без ограничение. \r\n \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци.  \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\n  \r\nВ Смолян пътните настилки са сухи. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.27", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/11/27/2723842/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.  \r\n \r\nВъведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности.  \r\n \r\nПревозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.  \r\nВенцеслав ИЛЧЕВ", "date": "2019.11.27", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/11/27/2723843/sadat-otstrani-ot-dlazhnost-direktora-na-oblastnata-direktsiya-po-bezopasnost-na-hranite-v-burgas-i-chetirima-sluzhiteli.html", "text": "Специализираният наказателен съд отстрани от длъжност петима служители в Областната дирекция по безопасност на храните в Бургас, сред които и директорът Георги Митев по искане на Специализираната прокуратура. Това съобщиха от пресцентъра на  Специализираната прокуратура . През август 2019 г. те бяха привлечени към наказателна отговорност за участие в организирана престъпна група за искане и получаване на подкупи от собственици на търговски обекти - за да не бъдат проверявани и да не им бъдат съставяни актове за административни нарушения. \r\nСъдът прие за основателно искането на прокуратурата за отстраняване от длъжност на обвинените, за да не могат да заличават или манипулират доказателства, както и да влияят на свидетели, чиито разпити предстоят. \r\nОпределението на съда не е окончателно и може да бъде обжалвано.", "date": "2019.11.27", "title": "Специализираният наказателен съд отстрани от длъжност директора на Областната дирекция по безопасност на храните в Бургас и четирима служители"}
{"url": "http://www.focus-news.net/news/2019/11/27/2723846/okonchatelno-shte-bade-zatvoren-skladat-za-pestitsidi-i-opasni-veshtestva-v-s-stoykovo-v-oblast-haskovo-na-28-noemvri.html", "text": "На 28 ноември от 10,00 часа в с. Стойково в област Хасково окончателно ще бъде затворен складът за пестициди и опасни вещества. Това съобщиха от пресцентъра на  Община Хасково . На място ще има експерти, които ще предоставят информация за веществата, които са съхранявани и местата, където са извозени.", "date": "2019.11.27", "title": "Окончателно ще бъде затворен складът за пестициди и опасни вещества в с. Стойково в област Хасково на 28 ноември"}
{"url": "http://www.focus-news.net/news/2019/11/27/2723847/ministar-nikolina-angelkova-provede-rabotna-sreshta-s-npr-yoram-elron-poslanik-na-darzhavata-izrael-u-nas.html", "text": "Министърът на туризма Николина Ангелкова проведе работна среща с Н.Пр. Йорам Елрон, посланик на Държавата Израел в България, съобщиха от пресцентър на  Министерството на туризма .  \r\n \r\nОсновен акцент в разговора бяха конкретни инициативи за задълбочаване на сътрудничеството между двете държави в областта на туризма. Израел е важен и перспективен партньор за страната ни. Нашите очаквания са всички положени усилия да доведат до задълбочаване на доброто ни сътрудничество и увеличаване броя на туристите между двете страни, заяви министър Ангелкова. Тя цитира данни, според които Израел се нарежда на 11-о място по брой на входящите туристи в страната през миналата година.  \r\n \r\nПрез 2018 г. България е била посетена от 244 146 израелски туристи. Отчетеният ръст спрямо 2017 г. е 17,3%. За периода от януари до септември 2019 г. в страната ни са пристигнали над 212 хил. израелски туристи.Министър Ангелкова открои важността на израелския пазар за българския туризъм и добави, че Министерството на туризма редовно участва на туристическото изложение IMTM в Тел Авив, където представя дестинация България с акценти върху зимна и лятна почивка, възможности за балнеолечение, за провеждане на културно-познавателни турове, за пътувания с цел развлечения и други.  \r\n \r\nМинистър Николина Ангелкова предложи организиране на съвместен бизнес форум, по време на който туроператори от двете държави да обменят опит и да обсъдят както бъдещи съвместни инициативи, така и различните форми на туризъм, които предлагат двете държави.Тя отправи покана към посланика за участие в годишната среща на министъра на туризма с дипломатическия корпус у нас, както и покана за второто издание на Международния инвестиционен форум в туризма, което е планирано за пролетта на 2020 г. Двамата споделиха тезата, че изготвянето на специализиран маршрут за популяризиране на основните еврейски забележителности в страната надгражда усилията на Министерството на туризма за промотиране на културно-историческото наследство на България. В инициативата се включиха общо 16 общини, които излъчиха представители в работната група, чието първо заседание предстои. \r\n \r\nТема на разговора бе и промотиране активно на дестинация България, в това число и пред наследниците на българските евреи, които живеят в Държавата Израел, с възможности да посетят страната на своите предци, за да се запознаят с богатата ѝ история и култура. Н.Пр. Йорам Елрон изказа благодарност за добрите взаимоотношения между двете държави и заяви готовността си за сътрудничество и подкрепа при реализиране на бъдещи инициативи. Той изрази очакванията си все повече български туристи да посещават Израел. Н.Пр. Йорам Елрон допълни, че е важно да има диверсифициране на туристическия продукт и израелските туристи да посещават България както за море и планина, така и за СПА и уелнес ваканции, към които те проявяват", "date": "2019.11.27", "title": "Министър Николина Ангелкова проведе работна среща с Н.Пр. Йорам Елрон, посланик на Държавата Израел у нас"}
{"url": "http://www.focus-news.net/news/2019/11/27/2723480/nezavisimaya-gazeta-voynata-v-siriya-se-mesti-v-sferata-na-ikonomikata.html", "text": "Напоследък от Дамаск и в други приятелски на Сирия столици все по-често се чуват искания от сирийските кюрди и старейшини на арабски племена в североизточна Сирия за прехвърляне на нефтени и газови находища под контрола на правителствените сили. Изглежда, че изискванията са естествени и външно изглеждат съвсем естествено, пише руският вестник  “Независимая газета“ \r\n \r\nНо ако ги погледнете внимателно, отстрани, тогава ще се открият много \"клопки\" и, както може да се очаква „двойно дъно\". \r\nПърво, източният бряг на река Ефрат, богат на нефт и газ, беше освободен от бойците на \"Ислямска държава\" от кюрдски милиции, подкрепени от силите на западната международна коалиция, ръководена от САЩ. Военнокосмическите сили на Руската федерация също допринесоха за разгрома на бандите на „Ислямска държава“ Правителствените войски не взеха активно участие във военните действия и през този период предпочетоха да останат в Дамаск и провинция Латакия. \r\n \r\nКюрдските освободителни милиции в съюз с местните арабско-сунитски племена са пълноправни сирийски граждани и в контекста на продължаващата гражданска война и действителното разпадане на държавата в анклави считат, че имат право да се разпореждат с природните си богатства. Що се отнася до претенциите на Асад към САЩ, чийто малък военен контингент остава в Източна Сирия, нефтените съоръжения от този регион представляват интерес за американците само заради това, че осигуряват нуждите на сирийските сили, свързани с тях в лицето на „Демократичния алианс“. Вашингтон или неговите частни компании не получават преки ползи за икономиката си от експлоатацията на сирийските кладенци. \r\n \r\nСпоред кюрдите и сунитските араби от източната част на Сирия, преди приемането на новата конституция и формирането на ново коалиционно правителство в страната, те не са задължени да прехвърлят своите територии и ресурси под контрола на Дамаск. Освен това Асад не се свърза с тях с предложение за съвместно използване на тези находища. Сирийските власти продължават да игнорират кюрдите, дават приоритет на насилственото разрешаване на всички вътрешни конфликти и се надяват с помощта на наемници от гвардейците на иранската революция, ливанската групировка „Хизбулла“, афганистанци-шиити, пакистанци, иракчани, йеменци, „Вагнер” и др.) да установят контрол върху цялата територия на страната и да завземат обектите за добив на нефт и газ със сила. \r\n \r\nАсад е подтикван към подобен сценарий от основните си спонсори в лицето на иранските аятоласи. Мащабните протести в десетки ирански градове, които от края на 2017 г. и началото на 2018 г., показаха, че отпускането на 8-12 милиарда долара годишно за подкрепа на семейство Асад, държавен апарат, армия и други силови структури, включително чуждестранни наемници, натоварва тежко иранската икономика. Обикновените иранци поискаха от властите си да спрат финансовите инжекции за Сирия и да насочат тези средства за повишаване на жизнения стандарт в тяхната страна. Очевидно руските власти също се надяваха, че сирийските въглеводороди не само ще запълнят капацитета на войските с евтино гориво и смазочни материали, но и ще компенсират поне част от разходите за поддържане на руските въоръжени сили в тази страна чрез износ на петролни продукти. \r\n \r\nНо реалността се оказа, че по-голямата част от нефта и газа в източна Сирия все още остава в ръцете на кюрдските милиции, арабите, които не са контролирани от Асад, и американските военни. Всички опити на Асад да си върне контрола над тях засега са неубедителни. \r\n \r\nНе всичко върви добре за Асад и в малката му родина в Латакия, където компактно живеят алауитите араби. Провинцията, въпреки своята привидна стабилност и бивайки крепостта на сирийския политически елит, през годините на гражданската война напълно премина в ръцете на местните военачалници и организираната престъпност. В много отношения това помогна на самия политически елит, който насърчи контрабандата и други видове нелегален бизнес. Няма съмнение, че незаконните образувания в крайбрежните райони на Средиземноморието няма да могат да удържат властта дълго време. Не е ясно обаче кой ще запълни бъдещия вакуум в областта на сигурността, финансите и икономиката в Латакия. Засега официален Дамаск се опитва внимателно да балансира интересите на големия клан на Асад и неговите външни съюзници, които му помагат, но никой не знае как тези събития ще се разгърнат допълнително. \r\n \r\nВъпреки призивите на Асад към сирийските делови кръгове и международната общност да инвестират във възстановяване на икономиката и инфраструктурата на страната му, не са получени значителни финансови ресурси. Твърди се, че като начало са необходими около 400 милиарда долара за тези нужди. Иран и Руската федерация просто нямат такива свободни пари, а САЩ, страните от ЕС, монархиите в Персийския залив, други арабски страни и Турция не признават легитимността на правителството на Асад и ако предоставят помощ на Сирия, тя е по-строго насочена към територии, които не са контролирани от Дамаск: поддържането на 7 милиона бежанци в чужбина, хуманитарните доставки, възстановяването на Рака и т.н. \r\n \r\nПрактиката показва, че дори бизнесмени, близки до Асад и неговия антураж, засега са се въздържали да инвестират в собствената си икономика. Така че, наскоро бяха публикувани данни, че родствениците на президента на Сирия, включително братовчедите му, намиращи се под западни санкции придобиха най-малко 20 скъпи елитни апартаменти в Москва, повечето от които се намират в небостъргачите Москва Сити. Общата стойност на недвижимите имоти, придобити от сирийците в столицата на Русия, се оценява на 40 милиона долара. \r\n \r\nИзглежда, че Асад, неговият антураж и основните спонсори на Дамаск в лицето на иранските аятоласи са напълно доволни от ситуацията на „нито война, нито мир“ в Сирия, когато приемането на нова конституция и формирането на коалиционно правителство се отлагат за неопределено време. Очевидно те разбират, че всякакви свободни и общи избори в Сирия с участието на бежанци и граждани, живеещи на територии, свободни от Асад, неизбежно ще доведат до смяна в режима на арабско-алауитското малцинство. \r\n \r\nЗатова настоящият сирийски елит и неговите съюзници в Техеран се опитват да избегнат каквито и да е финансови инвестиции в бъдеща Сирия и се опитват да компенсират разходите си колкото е възможно повече и да получават там само моментни облаги. \r\n \r\n  Юлиян Марков", "date": "2019.11.27", "title": "“Независимая газета“:  Войната в Сирия се мести в сферата на икономиката"}
{"url": "http://www.focus-news.net/news/2019/11/27/2723839/nyoyski-miren-dogovor-podpisan-v-parizhkoto-predgradie-nyoy-simvolizira-otmashtenieto-na-frantsiya-i-zapada-za-zaginaliya-v-balgariya-nashestvenik-graf-dyo-nyoy.html", "text": "На 27 ноември е извършено едно чудовищно престъпление против България, против справедливостта и човечеството, пише в декларация на ПП \"Атака\" във връзка с 100 години от подписването на Ньойския договор, съобщиха от пресцентъра на  партията . \"На този ден през 1919 година, „великите” западни демокрации принуждават родината ни да подпише унизителния Ньойски договор – диктат на победителите над победения.Наказание на „великите демокрации” срещу българския народ. Договор, според който нови стотици хиляди наши братя остават под робство. Милиони българи и хиляди квадратни километри българска земя са откъснати от пределите на майка България. Както сега, така и тогава никой не се интересува нито от справедливостта, нито от нормалните човешки права на българина. За западните демокрации българинът не е човек, той е победен.Хиляди протести, декларации и доказателства за неправдата са отправени към екзекуторите. Всичко е напразно. Западът, опиянен от победата си, самодоволно потрива ръце. Наказателната акция, наречена Ньойски мирен договор, подписана в парижкото предградие Ньой, символизира отмъщението на Франция и Запада за загиналия в България нашественик граф Дьо Ньой. 714 години преди това разбойникът Дьо Ньой, заедно с други негови съучастници от Четвъртия кръстоносен поход, идват в България, за да я покорят. Но подценяват българския дух и военна мощ. Заради наглостта си те са наказани и разбити от цар Калоян. Днес техните наследници отново се опитват да ни покорят. Вместо мечове използват медии, вместо копия използват фирми, вместо щитове използват родни продажни политици. Те вече не са „кръстоносен поход”. Те вече са „Европейски съюз”. Но целта не се променя. Целта им през 1205-а, 1919-а, и 2019-а е една и съща – ограбване, унищожение и колонизация. Но те отново подценяват наследниците на цар Калоян. Великият български народ, чрез неговото острие – ПП \"Атака\", ще доведе до успешен край битката за България\", пише още в декларацията.", "date": "2019.11.27", "title": "Ньойски мирен договор, подписан в парижкото предградие Ньой, символизира отмъщението на Франция и Запада за загиналия в България нашественик граф Дьо Ньой"}
{"url": "http://www.focus-news.net/news/2019/11/27/2723479/pregled-na-osnovnite-temi-v-svetovniya-pechat-agentsiya-fokus.html", "text": "На ски в България? Изненадващото изкушение на Балканите, пише американският вестник  The New York Times . \r\n \r\nЕдно от специалните неща за долината на Черни Искър, в сянката на Рила планина в България, е популацията на щъркели, които се спускат върху нея всяка пролет. Те се забелязват лесно не само защото са огромни и необичайни, но и защото не полагат никакви усилия да замаскират гнездата си. В много от най-високите точки в малкото село Говедарци, както на църковната камбанария и върху уличните стълбове, щъркелите изграждат огромни домове, където отглеждат своите малки. \r\n \r\nСамо няколко часа със самолет от повечето градове в Европа, плюс около час по пътя на юг от столицата на София ви отвежда до това лесно пренебрежимо кътче на Европейския съюз, където щъркелите не са единствената атракция. \r\n \r\nВ тези селца, сгушени под най-високите върхове на Балканите, фермерите са по-склонни да се придвижват на импровизирани конски каруци, отколкото с колите, а дребното земеделие преобладава - по подразбиране биологично. \r\nОтидете в планината и ще достигнете Боровец, казва авторът,, един от най-добрите ски курорти в България, както и термални бани, горещи извори, а през лятото километри планинско колоездене, конна езда и пешеходни пътеки. Всички имоти наоколо се предлагат на необичайно ниски цени (както всичко останало в страната). Има живописни парчета земя с гледка за милиони долари, стари селски къщи, нуждаещи се от ремонт, както и апартаменти до ски лифтовете. \r\n \r\nНе бива да се забравя, че България има някои от най-бързите оптични интернет връзки в Европа. \r\n \r\nСамоков е основният град в този район. Разположен е в началото на дълга, висока равнина на север, където се простира пътят към София, преди да се спусне към столицата през борова гора и покрай поредица от язовири. \r\n \r\nБоровец и неговият ски курорт са на малко разстояние от Самоков. Река Искър тече тук от върховете на Рила и се влива в Дунав на няколкостотин мили на север. \r\nСлед това в статията се привеждат редица примери за изгодни сделки с недвижими имоти, закупени от чужденци, които определят природата в района като уникална, а местните хора като много добри. \r\nНакрая авторът на статията препоръчва на хората, които са я прочели да дойдат на място и да се убедят в думите му. \r\n*** \r\n \r\n Генералният секретар на ООН Антонио Гутериш призова за възобновяване на преговорите между кипърските турци и кипърските гърци в опит да се преодолее спорът между двете общности, пише турското англоезично издание  Hurriyet Daily News \r\n \r\nГутериш излезе с изявление, в което призовава за \"преговори при първа възможна възможност\" след вечеря с лидера на кипърските турци Мустафа Акънджъ и лидера на кипърските гърци Никос Анастасиадис в Берлин. \r\nГенералният секретар на ООН нарече \"фокусиран и откровен\" разговора \"за постигане на цялостно уреждане на кипърския проблем\" в първата тристранна среща между тримата държавници, след като мирните преговори под ръководството на ООН в Швейцария се разпаднаха преди две години. \r\n \r\n„И двамата лидери приветстваха моята ангажираност и потвърдиха за своето желание и решимост да постигнат споразумение, основано на двузонална бикомунална федерация с политическо равенство, както е посочено в съответните резолюции на Съвета за сигурност“, се казва в изявлението на Гутериш. \r\nРъководителят на Световната организация очерта \"възможността да се свика неформална среща на петте страни плюс ООН на подходящ етап\", споменавайки преговорите между кипърските лидери и страните-гаранти  - Турция, Гърция и Обединеното кралство. \r\n \r\n„Лидерът на кипърските турци и лидерът на кипърските гърци, мотивирани от чувство за неотложност, се съгласиха, че постигането на цялостно и трайно разрешаване на проблема в Кипър в предвидим хоризонт е от изключително значение за бъдещото благополучие на двете общности и че статуквото е неустойчиво “, каза Гутериш. \r\n \r\nЛидерът на кипърските турци Мустафа Акънджъ приветства споразумението за възобновяване на преговорите за уреждане на Кипърския въпрос. \r\nВ изказване пред репортери в Берлин, Акънджъ заяви, че е имал положителна тристранна среща с Гутериш и Анастасиадис. \r\n„Считам, че днешната среща беше положителна стъпка напред. Успяхме да върнем влака на релсите”, каза той. \r\nАкънджъ подчерта значението на ангажимента на Гутериш да увеличи усилията си и да улесни началото на преговорите при първа възможност. \r\n„Вече не говорим за отворен процес“, каза Акънджъ, като добави, че разговорите ще бъдат поетапни, смислени и ориентирани към резултатите и насочени към постигане на стратегическо споразумение. \r\nТой също така изрази надежда, че през 2020 г. ще бъде свикана петстранна конференция в Кипър, включваща страните-гаранти: Турция, Гърция и Великобритания и ще проправи път за постигане на споразумение. \r\n \r\nСлед срещата президентът на Кипър Никос Анастасиадис говори за „креативни консултации” през целия ден от името на преговарящите и специалния пратеник на ООН Джейн Хол Лют, която доведе, до елементите, включени в съвместното изявление със съгласието на Гутериш и двамата лидери, издадено от ООН. \r\n\"Въпреки известните затруднения резултатът от днешната среща се счита за първа положителна стъпка в усилията за възобновяване на диалога\", каза Анастасиадис, според информации, публикувани в кипърските гръцки медии. \r\nТой каза, че е важно, че генералният секретар на ООН е изразил решимостта си да продължи, в сътрудничество с двамата лидери и страните-гаранти, като положи усилия за неформална петстранна среща. \r\n„Среща, чиято задача би била споразумението относно техническите параметри, което ще позволи повторение на целенасочен и творчески диалог, който ще ни доведе до жизнеспособно и функционално решение“, добави той. \r\n \r\nНеформалната среща между Гутериш, Анастасиадис и Аканджъ е първата тристранна среща между тримата лидери, след като преговорите, ръководени от ООН, се провалиха преди две години в Швейцария. \r\nПроблемът с Кипър остава нерешен от десетилетия въпреки поредицата усилия на Организацията на обединените нации, като последното напрежение, възникнало  в Източното Средиземноморие допълнително усложнява проблема. \r\n*** \r\n \r\n Няколко хиляди привърженици на премиера Бенямин Нетаняху се събраха в Тел Авив във вторник в подкрепа на твърденията на сваления премиер, че прокурорите, които го обвиняват за подкуп, се опитват да го свалят с „преврат“, пише израелското англоезично издание  The Times of Israel . \r\n \r\n„Пазейки страната, спираме преврата“, е главният лозунг на митинга, който се проведе на Музейния площад в Тел Авив. \r\nНа митинга протеститращите  носеха израелски знамена и държаха плакати с искането на Нетаняху да „разследва разследващите“.  „Разследвайте държавния прокурор Шай Нитзан!“, „Прокурорът Лиат Бен-Ари в затвора“, „Спрете преследването , “И„ Ченгета - или престъпници? “ \r\n \r\n \r\nНетаняху, за когото се носеше слух, че обсъжда дали да говори пред митинга, не се появи. Организаторите избраха едно от по-малките места в града заради опасения, че митингът ще има малко участници.  Първоначално организаторите бяха казали, че очакват най-малко 10 000 души за участие. Медиите оценяват броя на присъстващите  на 5000. \r\nОсобено забележими в отсъствието им бяха депутатите от „Ликуд“ и министрите на кабинетите, много от които през последните дни мълчаха, отказвайки да подкрепят Нетаняху или да го критикуват. \r\n \r\nСлед като стана ясно, че по-голямата част от избраното ръководство на „Ликуд“ или се колебае, или непреклонно се противопоставя на участието в митинга, който твърди, че се провежда „преврат“ срещу Нетаняху, партията излезе с изявление във вторник вечерта, че политиците не са поканени на събитието. \r\n \r\nГлавният  прокурор Авичай Манделблит изготви обвинителни актове срещу Нетаняху по три дела за корупция миналия четвъртък. Час по-късно премиерът проведе пресконференция, на която обвини прокурорите, че се опитват да го отстранят от властта, използвайки фалшиви обвинения в корупция при „опит за преврат“.", "date": "2019.11.27", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/27/2723478/predstoyashti-sabitiya-v-stranata-za-27-noemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 09.30 часа в зала „Сердика“ на хотел „Арена ди Сердика“, Заместник-министърът на труда и социалната политика Султанка Петрова ще открие информационен семинар за популяризиране на Националния Кодекс за корпоративно управление и за повишаване на информираността относно ползите от реализирането на добри практики в областта на корпоративната социална отговорност. \r\n \r\n*** \r\n \r\nОт 9.00 ч. в зала „Тържествена“ на Централния военен клуб в София ще проведе научна конференция с международно участие „100 години от Ньой“.  \r\n \r\n*** \r\n \r\nВ  12.00 часа в Зала 1  на Столична община кметът на София Йорданка Фандъкова и зам.-кметът Дончо Барбалов ще представят предложения  за промени в Наредбата  за определяне на размера на местните данъци на  Столичен общински съвет. \r\n \r\n*** \r\n \r\nОт 10:00 часа в зала в Проджект Лаб, ще се проведе заключителна пресконференция на Министерство на правосъдието по проект: „Доразвитие и централизиране на порталите в органите на изпълнителната власт от Сектор „Правосъдие“ за достъп на гражданите и бизнеса до информация, е-услуги и е-правосъдие“. \r\n \r\n*** \r\n \r\nОт 10.30 часа на пл. „Славейков“, Мая Манолова отваря безплатна приемна за граждани. \r\n \r\n*** \r\n \r\nОт 10.30 часа в салона на Театър \"Българска армия\", ще се състои тържествена церемония по удостояването на проф. Патрис Павис в почетната степен Доктор хонорис кауза на НАТФИЗ. \r\n \r\n \r\n*** \r\n \r\nОт 11:00 часа в сградата на Национална компания „Железопътна инфраструктура“, генералният директор на Национална компания „Железопътна инфраструктура“ инж. Красимир Папукчийски ще подпише договора за модернизация на ЛОТ 1 на железопътен участък Елин Пелин-Костенец. \r\n \r\n \r\n*** \r\n \r\nОт 11.00 часа, на пл. „Княз Александър I“ /“Батенберг“/, КТ „Подкрепа“ ще проведе национален протестен митинг-шествие под надслов „Болните работници не са престъпници!“. \r\n \r\n \r\n*** \r\n \r\nОт 11:30 часа във фоайето на Народното събрание (пл. „Народно събрание“ № 2) ще бъдат открити четири информационни щанда, на които народните представители и гостите ще могат да се запознаят с постиженията и дейността на здравните медиатори.  \r\nСъбитието се провежда под патронажа на Комисията по здравеопазването към 44-то Народно събрание и е част от проекта „Инициатива за здраве и ваксинопрофилактика”. \r\n \r\n \r\n*** \r\n \r\nОт 11:30 часа на третия етаж на Музикалния театър, ще се проведе пресконференция на Музикалния театър и Балет „Арабеск” по повод началото на детския коледен блок „Зимни приказки в Музикалния театър”.   \r\n \r\n*** \r\n \r\nОт 14.00 часа в Софийски градски съд, 27 състав, ще гледа дело НОХД № 3520/2017 г. срещу Соня Колтуклиева. \r\n \r\n*** \r\n \r\nОт 19:00 часа във FOX Book Cafe, ще се състои премиерата на „Ещорил”. \r\n \r\n \r\n*** \r\n \r\nОт 18.30 часа в Американския център на Столична библиотека, ще бъде представена книгата „Прочете ли и гърба“ на Димитър Димитров. \r\n \r\n*** \r\n \r\nОт 18:30 часа в Литературен клуб „Перото“, ще бъде представена книгата „Писма до Лазар“ с автор Владислав Христов. \r\n \r\n*** \r\n \r\nОт 18:30 часа на сцената на театър „Азарян“ в НДК, ще бъде представен спектакълът „Чайка“ на Чехов. \r\n \r\n*** \r\n \r\nОт 20:30 часа в кино „Люмиер Лидл“, ще бъде представен българският филм „Котка в стената” на режисьорите Мина Милева и Весела Казакова. \r\n \r\n*** \r\n \r\n \r\nОт 16.00 часа в Посетителския информационен център ще се проведе официална среща за побратимяване между общините Банско и Ерзурум \r\n \r\n*** \r\n \r\nОт 11.00 часа в Регионален исторически музей – Благоевград ще се проведе музеен урок, посветен на 100-годишнина от подписването на Ньойския договор.  \r\n  \r\n \r\n*** \r\n   \r\n \r\nОт 9.00 часа в сградата на КЦ „Морско казино ще се проведе редовно заседание на Общински съвет – Бургас.  \r\n \r\n*** \r\n   \r\n \r\nОт 11.00 часа  в сградата на Областна администрация Бургас ще се проведе официалното награждаване на отличените в конкурса фотографии „Най-усмихнат клас на България 2019 г.“ \r\n \r\n \r\nОт 11.00 часа в зала „Варна“ на община Варна ще се проведе пресконференция, на която бъдат представени дейностите по проект „Прилагане на мерки за енергийна ефективност в административни сгради - сградата на ОД на МВР гр. Варна“ \r\n \r\n \r\nOт 18.00 ч. в АУЛАТА на Икономически университет – Варна ще бъде представен документалния филм „СТОИМЕН СТОИЛОВ – МОНУМЕНТАЛНО“, съфинансиран от Фонд „Култура“ на Община Варна. Той започва с кадри от творческия процес около раждането на монументалната керамична творба „Стена на символите“ в Икономически университет – Варна.  \r\n \r\n \r\nОт 19.00 часа от Червения площад във Варна ще тръгне факелно шествие организирано от ВМРО Варна, с участие на представители на НФСБ, по повод 100г. от подписването на Ньойския договор.  \r\n \r\n*** \r\n \r\nОт 16.00 часа в библиотека на НЧ „Надежда“ 1869  ще бъде представена книгата на Христо Добротинов - „В търсене на Холивудския прислужник”.  \r\n \r\n*** \r\n \r\nОт 17.00 часа в голяма зала на Общината ще се проведе представяне на инфраструктурен проект „Магистрала Дунав – Егея“ на „Лардж Инфрастръкчър Проджектс“ (Large Infrastructure Projects).   \r\n \r\n*** \r\n \r\nОт 17.30 часа в РБ „Петко Р. Славейков“  ще се проведе представяне на новия сайт на инициативата „Активна историческа карта“.   \r\n \r\n*** \r\n \r\nОт 19.00 часа на стадион „Ивайло“ започват масови тренировки на стадиона.  \r\n \r\n*** \r\n \r\nОт 17.30 часа в ХГ „Недялко Каранешев“ ще бъде открита фотографска изложба „Шарено бъдеще\", представя Михаела Трънкова.  \r\n \r\n \r\n*** \r\n \r\nОт 11.00 часа в сградата на Областната администрация, ще се състои награждаването на участниците в конкурса: „Най-усмихнат клас на България 2019 г.“. \r\n \r\n*** \r\n \r\nОт 16:30 часа в Дом-паметник „Йордан Йовков”, Регионалният исторически музей в Добрич и Добруджанският научен институт ще отбележат 100- годишнината от Ньойския диктат. \r\n \r\n*** \r\n \r\nОт 17.30 часа в регионалната библиотека „Дора Габе“, ще бъде представена книгата „Светлина от Изтока“ на Наталия Бояджиева. \r\n \r\n*** \r\n \r\nОт 10.00 часа в зала \"Струма\", ще се проведе заседание на Областен съвет за развитие. \r\n \r\n*** \r\n \r\nВ 09.00 часа в зала 2 на Окръжния съд ще се проведе заседание по делото срещу Милко А., обвинен че е давал незаконни заеми срещу висока лихва на свои съграждани.  \r\n \r\n*** \r\n \r\nВ 09.15 часа в зала 10 на Окръжния съд ще се проведе заседание по делото срещу Димитър Ш. и Ангел М., обвинени в притежание с цел разпространение на високорискови наркотични вещества.  \r\n \r\n*** \r\n \r\nВ 10.30 часа в зала 1 на Окръжния съд ще се проведе заседание по делото срещу Благой Н., обвинен, че при управление на товарен автомобил е нарушил правилата за движение и по непредпазливост е причинил смъртта на Н.Д. \r\n*** \r\n \r\nВ 13.30 часа в зала 10 на Окръжния съд ще се проведе заседание по делото срещу Симеон П. и Явор Ч., обвинени в притежание с цел разпространение на високорискови наркотични вещества.  \r\n \r\n*** \r\n \r\nОт 17.00 часа в Зала 1 на Общината, ще се проведе кръгла маса за обсъждане на Схема за преход към алтернативни форми за отопление на домакинствата по Интегрирания проект „Българските общини работят заедно за подобряване на качеството на атмосферния въздух”. \r\n \r\n*** \r\n \r\nОт 11.00 часа кметът на община Хасково Станислав Дечев ще представи изпълнена детска площадка, реализирана по одобрено проектно предложение \"Люлките\", в конкурсна програма \"Граждански инициативи 2019\" - гр. Хасково.", "date": "2019.11.27", "title": "Предстоящи събития в страната за 27 ноември (Агенция „Фокус“)"}
{"url": "http://www.focus-news.net/news/2019/11/27/2723483/vzglyad-ukrayna-zaplashi-s-krazhba-na-gaz-ako-gazprom-ne-prieme-usloviyata-y.html", "text": "\"Нафтогаз\" каза какво би направила с руския газ, ако транзитът му в Европа от новата година продължи без договор. Отговорът е много подобен на заплаха за кражба на гориво. Но има и положителни промени в този отговор: ако по-рано Киев наричаше това контрабанда на газ, сега то се нарича „газ на неизвестен собственик“. Какво означават тези изявления на \"Нафтогаз\" и какви заплахи представляват за \"Газпром\" и за газовия транзит в Европа, коментира руският вестник  „Взгляд“ \r\n \r\nПри липса на транзитен договор, Украйна възнамерява да изпомпва руски газ, предназначен за европейците, в своите хранилища от новата година. Важно уточнение: без договор суровините ще се считат за принадлежащи на неопределен собственик и ще останат в украински подземни резервоари за времето, докато се уредят документите. Това написа във „Фейсбук“ изпълнителният директор на \"Нафтогаз\" Юрий Витренко. \r\n \r\nМнозина възприеха това като заплаха и изнудване на Русия и Европа от негова страна. Ако Русия не подпише договора до 1 януари 2020 г., тогава Украйна на практика ще открадне руския газ. В крайна сметка европейците никога няма да го получат, а имущество на „Газпром“ ще престане да бъде собственост на „Газпром“. \r\n \r\n„Всъщност Украйна заплашва да спре транзита на руски газ до европейските потребители, ако преговорите не бъдат приключени преди 1 януари 2020 г. И вероятността тристранните преговори за газ да не приключат до този момент съществува ”, заяви заместник-ръководителя на Фонда за енергийна сигурност Алексей Гривач. \r\n \r\nГривач не изключва, че ръководството на \"Нафтогаз\" специално иска да прекъсне газовите преговори, за да организира енергийна криза в Европа. Дори ще му е от полза. Всъщност подписването на ново споразумение съгласно европейските правила означава, че те ще вземат газовата тръба от \"Нафтогаз\" и ще я прехвърлят на друга компания. Тогава монополистът ще загуби значителни приходи от транзита на газ. И ръстът на цените на газа в случай на криза ще окаже полезен за украинците, тъй като все пак ще позволи те да продават скъпо и внесен и произведен газ в Украйна на обикновените украинци. \r\n \r\nДругият вариант е, че „Нафтогаз“ не слуша собствения си президент и правителство или дори Европа, а САЩ, които се нуждаят от газова криза и прекъсване на доставките на газ за Европа, като никой друг. Европа трябва да се справи със заплахите на „Нафтогаз“, като напомни на украинските ръководители за транзитните задължения, които те трябва да изпълняват дори без транзитно споразумение съгласно Договора за енергийна харта (ДЕХ). \r\n \r\nОт друга страна, ако това е заплаха, тогава е доста глупаво, каза Игор Юшков, водещ експерт от Националния фонд за енергийна сигурност. „Газпром просто няма да доставя газ след 31 декември в украинската система, ако няма транзитен договор. Следователно, „Нафтогаз“ просто няма какво да изпомпа в своите резервоари“, казва той. \r\n \r\nИзявлението на Витренко всъщност може да се разглежда по два начина. От една страна, това наистина може да бъде заплаха: „Нафтогаз“ никога не е пренебрегвал подобни методи. От друга страна, това може да е вариант за излизане от кризисна ситуация, в случай че няма достатъчно време за подписване на нов договор. \r\n \r\nТова е опит да се намери възможност да не се спира транзитът, въпреки липсата на договор. \"Как да го тълкуваме не е напълно ясно, имаме нужда от обяснения от украинската страна\", казва Юшков. \r\n \r\n„Ако се има предвид вторият вариант, тогава се очертава конструктивна схема. Ако на 26 декември, както обещава украинската страна, отделна компания ще бъде отделена от „Нафтогаз“, която ще стане собственик на газотранспортната система, то от този момент ще започне процесът на подписване на ново споразумение за транзит. В този случай може да не са достатъчни пет дни преди новата година за подписване на нов договор. А през 2020 г. ще са необходими допълнителни няколко дни, за да се попълнят всички документи и да се подпише годишно споразумение за транзит. И за тези няколко дни е необходима някаква преходна схема: как да продължи транзита на газ, когато официално все още няма търговски договор “, предлага Игор Юшков. \r\n \r\nАко „Нафтогаз“ предлага решение на този проблем, тогава това не е заплаха, а предложение. И вторият вариант е напълно възможен в светлината на последните събития. Първо, тези дни \"Нафтогаз\" за първи път от много години насам конструктивно отговори на официалното предложение на „Газпром“ за газов договор. Риториката на украинската компания се промени драстично: от мантрата, че няма да има транзит от новата година до готовността „да работи добросъвестно“ за сключване на нов договор. Позицията на \"Нафтогаз\" значително се доближи до това, което предлага \"Газпром\". Това беше първата стъпка към подписване на нов годишен договор. \r\n \r\n  Юлиян Марков", "date": "2019.11.27", "title": "„Взгляд“: Украйна заплаши с кражба на газ, ако „Газпром“ не приеме условията й"}
{"url": "http://www.focus-news.net/news/2019/11/27/2723481/pregled-na-osnovnite-temi-v-britanskiya-pechat-agentsiya-fokus.html", "text": "Какво общо имат хуманитарната криза в Сирия, опита за импийчмънт на Доналд Тръмп, заявленията на Еманюел Макрон за Европа и протестите в Хонконг? Създава се впечатление, че те изобщо не са свързани. Но всички те показват възраждането на една идея – идеята за сферите на влияние, пише британското списание  New Statesman  в материал, представен без редакторска намеса. \r\n \r\nСблъсках се с този факт през тази година на моста над река Ингури в Грузия. Цялата ситуация напомняше най-мрачните ъгълчета на Европа през XX век. От всяка страна на този мост беше поставен военен контролно-пропускателен пункт. Флагът на Абхазия, отцепила се малка промосковска държава, се вееше над едната от тях, докато знамената на Грузия и Европейския съюз се вееха над другата. Поток от етнически грузинци се движеше от едната страна на моста до другата. Като граждани от втора класа в Абхазия, те смениха страната си, за да получат пенсия, медицински рецепти или водеха децата си на училище. Тази ситуация съществува от 2008 г., когато руснаците и подкрепяните от Русия войски поеха контрола над Абхазия, за да задържат Грузия в орбитата на Москва. \r\n \r\nСферите на влияние са характерна черта в международните отношения в течение на много векове. Те могат да бъдат позитивни (можем да си спомним привлекателния характер на американската култура) и негативни (подкрепяните от Америка държавни преврати в Латинска Америка). Те са присъщи на императорската система на Китай и „зависимите от него държави), които плащат данък на императора и раболепстват пред него. Те са присъщи и за европейските държави през XIX век с тяхната колониална политика на завземане на земи, а освен това съществуват в периода на Студената война при разделянето на света на американска и съветска сфера. Падането на Берлинската стена преди 30 години направи така, че сферите на влияние излязоха от мода. Изглежда, че се очертава нова, пост-Вестфалска, постгеографска ера, определена от разпространението на либералната демокрация, многостранните институции и американското военно превъзходство. \r\n \r\nИменно Владимир Путин започна контранастъплението. Той обяви събитията от 1989 година за „най-голямата геополитическа катастрофа на XX век“, а дойде на власт по време на Втората чеченска война за сметка на новаторско използване на хибридни методи – косвени и нестандартни сили, информационна война, както и издигане на власт на лоялни местни лидери. Всичко това той използва по-късно в Грузия и Украйна. Днес Путин разширява сферата на влияние на Русия в Близкия изток, като оказва натиск върху правителствата в Дамаск, Техеран и Анкара. Сирийското пристанище на Тартус в Средиземно море днес е почти руско; руският флаг се развява над военни бази в Северна Сирия, която Америка наскоро загуби от Турция. Влиянието на Москва също нараства заедно с влиянието на Иран в Ирак. \r\n \r\nНо какво да кажем за Запада? Катастрофалната намеса на Буш в Близкия изток беше последвана от катастрофално американско безразличие. Администрациите на Обама и Тръмп останаха в периферията по време на войната в Сирия. Доналд Тръмп, този изолационист, възхищавайки се на привържениците на строги мерки, заяви, че руската анексия на Крим е валидна, докато привържениците на импийчмънта му твърдят, че той е използвал военна помощ за Украйна, за да изнудва новия президент на тази страна. Миналия месец той предаде кюрдските съюзници и изтегли американските войски от Северна Сирия, което позволи на Реджеп Таийп Ердоган да изпрати турските си, антикюрдски сили в този район. \r\n \r\nВ Европа го няма свойствения за Тръмп нихилизъм, но тя компенсира това със своята пълна непоследователност. Красивите думи за отговорността на този континент се произнасят от същите лидери, които не направиха почти нищо в борбата със сирийския кошмар и които подкрепиха Путин за такива негови проекти, като „Северен поток 2“ (руско-германски газопровод, подриващ позициите на Украйна и Балтийските държави), а днес отстъпват на Москва Близкия Изток. Макрон, който активно подкрепя размразяването, изглежда вярва, че Путин е между Франция и продължаването на такива ислямистки атаки като кървавото клане в театър Батаклан в Париж през 2015 г. \r\n \r\nБританската политика също е повлияна от преминаване към геополитиката, основаваща се на сфери на влияние. Възраженията на левите привърженици на Корбин срещу „империализма“ завършват там, където започват руската и китайската сфера на влияние, докато десните привърженици на Брекзит, заедно с левичарите, надценяват британската сфера на влияние и подценяват сферата на влияние на други сили. \r\n \r\nВсичко това оставя отворен път за издигащия се Китай, чиято вяра в гравитационното притеглянее на средното царство (жонг-гу) се корени в старата му мрежа от васални държави. Основно Пекин използва моркови за възстановяване на тази система. Неотдавнашните избори в Шри Ланка, където про-пекинската династия Раджапакс отново триумфира, са само последната илюстрация за нарастващото влияние на Китай в Югоизточна и Централна Азия. Въпреки това, заплахата с пръчка също изигра роля. Вероятно историците ще оценят насилствената реакция на Пекин на протестите в Хонконг, точно както разглеждат войната на Москва в Чечня като намеса в полуавтономна област, където за първи път се използват тези методи, които по-късно създават по-широк обхват на влияние. Загрижените наблюдатели задават въпроса: кога ще започне насилието по улиците на Сеул или Манила, източно от Китай, или в Банкок и Коломбо, на юг от Китай, или в Ташкент или Баку западно от Китай? \r\n \r\nКакто показа Студената война, съществуването на конкурентни политически блокове означава наличието на конкурентни сфери на влияние. Следователно, трябва да очакваме увеличаване на броя на сблъсъците на границата на тези райони: между САЩ и Китай в западната част на Тихия океан, между Индия и Китай в Хималаите и Бенгалския залив, както и между редица местни и чуждестранни сили в Африка. Това съперничество се среща и в нематериалните пространства на Интернет. Google е недостъпен в Китай, компанията Huawei е лишена от възможността да работи в Америка. И регионите между тях са принудени да направят избор. Китайските платформи все повече доминират интернет в Югоизточна Азия, а Германия, попаднала между Вашингтон и Пекин, обсъжда дали е възможно да се повери на Huawei да управлява 5G телекомуникационната структура. \r\n \r\nПътешественикът във времето ще има големи трудности да се опита да разбере какво означава 5G стандартът. Въпреки това, тя или той ще могат да разберат въпросите на съвременната геополитика - говорим за свят на мощни блокове, частично съвпадащи гравитационните полета и баланса на силите. Старият, крехък и разпокъсан световен ред се завърна. \r\n*** \r\n \r\n  Европейската футболна централа (УЕФА) не може да отстрани националния отбор на Русия от финалната част на Европейското първенство по футбол, което ще се проведе следващото лято, пише британското издание  The Telegraph , като се позовава на неназовани източници. \r\n \r\nВъзможните санкции на Световната допингова агенция (WADA) срещу Русия няма да променят положителното решение на УЕФА Санкт Петербург да бъде домакин на четири мача на Евро 2020, се казва в публикацията. \r\n \r\nВ същото време медиите отбелязват, че „Русия може да не бъде допусната да участва на двете следващи олимпиади (Токио 2020 и Пекин 2022), както и в Параолимпийските игри и Световното първенство по футбол 2022 в Катар, но в съответствие с препоръките на Комитета за съответствие на WADA въпреки това руските спортисти ще участват в тези състазания като неутрални участници. \r\n \r\nThe Telegraph се позовава на опита от зимната Олимпиада през 2018 година в южнокорейския град Пьончан, когато Международният олимпийски комитет разреши на повечето руснаци да участват като „Олимпийски спортисти от Русия“. \r\n \r\nПо-рано британските журналисти предположиха, че ако руският отбор бъде изключен от Европейското първенство по футбол, тяхното място във финалния турнир може да заеме отборът на Шотландия, който завърши на трето място в квалификационната група „I“. \r\nВъзможните проблеми, които могат да възникнат „за знамето и химна“ на руския национален отбор на Евро 2020, бяха обявени от почетния президент на Руския футболен съюз Вячеслав Колосков. \r\n \r\n„Но имаме достатъчно силни позиции както във ФИФА, така и в УЕФА, за да се подготвим за такива мерки, ако WADA внезапно вземе такова решение“, каза той. \r\n \r\nНа 25 ноември пресслужбата на WADA съобщи, че Комитетът за съответствие на WADA препоръчва Русия да бъде отстранена от участие в международни състезания за период от четири години, включително от Олимпиадата през 2020 г. в Токио. Освен това комитетът предложи да се отнеме правото на Русия да бъде домакин на международни състезания. \r\n \r\nОкончателното решение за евентуални санкции срещу руските спортисти ще бъде взето на 9 декември в Париж, където ще заседава Съветът на WADA. В бъдеще представителите на Русия ще могат да обжалват решението на антидопинговата агенция в Спортния арбитражен съд. \r\n*** \r\n \r\n  Турция е започнала да изпробва наскоро придобитите руски зенитно-ракетни системи С-400 срещу произведените в САЩ изтребители F-16, пише британското издание  The Times . \r\n \r\nТурската телевизия е показала неясни кадри от първото изпитание на радарите на С-400, което започна по-рано край столицата Анкара. Американските бойни самолети, които са на служба в турските военновъздушни сили (ВВС) вече 32 години, са били използвани като учебни цели. Столичните власти са предупредили жителите, че в близките дни F-16 и други самолети ще летят ниско над земята. \r\n \r\nС-400 бяха доставени в страната през юли след почти три години преговори между Реджеп Таийп Ердоган и Владимир Путин. В резултат на това Турция беше изключена от програмата на НАТО за производство и закупуване на стелт изтребители от ново поколение F-35. Според турските медии С-400 ще бъдат разположен в Анкара и ще бъдат напълно действащи през април 2020 г. През лятото разгръщането на комплексите спря вследствие на факта, че Вашингтон се опитваше да „върне Ердоган във военната система на САЩ“. Вашингтон се опасява, че С-400 ще помогнат на Москва да събира информация за западните военни технологии, включително F-35, „много по-бързо от обикновено“. Следователно решението на Турция да закупи система за противовъздушна отбрана от Русия предизвика криза в рамките на Северноатлантическия алианс, особено на фона на конфронтацията между двете страни „в стила на Студената война“, обяснява The Times. \r\n \r\nПо-рано Турция отхвърли предложението за закупуване на американската ракетна система „Пейтриът“ поради ограничения при прехвърлянето на интелектуална собственост. Но най-вече отношенията между страните бяха развалени от развитието на събитията в Сирия, „което допълнително тласна Ердоган в обятията на Путин“, се казва в публикацията. Неотдавнашното нашествие на Турция в Северна Сирия принуди Доналд Тръмп да изтегли американските войски от региона. В резултат правителствените войски на Асад с подкрепата на руската армия окупираха тази територия, припомня изданието. \r\n \r\nДокато Ердоган се готвеше за офанзивата, Тръмп му изпрати писмо с призив да не се представя за „железен лидер“ и да не бъде „глупак“. Източници от Анкара твърдят, че турският президент е хвърлил посланието в кошчето. Ердоган по-късно отиде на държавно посещение във Вашингтон и изглежда отново е намерил общ език с Тръмп. Американските представители заявиха, че сделката С-400 е основната тема на преговорите. Но два дни след срещата турският лидер отново подчерта, че няма намерение да се разделя с руските системи, дори в случай на закупуване на американски системи. \r\n \r\n„Ние смятаме предложението да придобием само „Пейтриът“ и напълно да се откажем от руските С-400 за намеса във вътрешните ни работи“, каза турският лидер. \r\n \r\nВ светлината на последните събития, има голяма вероятност САЩ да наложат санкции на Турция за закупуването на С-400. Досега тази идея е останала в рамките на дипломацията благодарение на личното приятелство на двамата лидери и техните зетове, подчертава The Times.", "date": "2019.11.27", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/11/27/2723484/hurriyet-daily-news-oon-prizova-za-restart-na-pregovorite-za-kipar.html", "text": "Генералният секретар на ООН Антонио Гутериш призова за възобновяване на преговорите между кипърските турци и кипърските гърци в опит да се преодолее спорът между двете общности, пише турското англоезично издание  Hurriyet Daily News \r\n \r\nГутериш излезе с изявление, в което призовава за \"преговори при първа възможна възможност\" след вечеря с лидера на кипърските турци Мустафа Акънджъ и лидера на кипърските гърци Никос Анастасиадис в Берлин. \r\nГенералният секретар на ООН нарече \"фокусиран и откровен\" разговора \"за постигане на цялостно уреждане на кипърския проблем\" в първата тристранна среща между тримата държавници, след като мирните преговори под ръководството на ООН в Швейцария се разпаднаха преди две години. \r\n \r\n„И двамата лидери приветстваха моята ангажираност и потвърдиха за своето желание и решимост да постигнат споразумение, основано на двузонална бикомунална федерация с политическо равенство, както е посочено в съответните резолюции на Съвета за сигурност“, се казва в изявлението на Гутериш. \r\nРъководителят на Световната организация очерта \"възможността да се свика неформална среща на петте страни плюс ООН на подходящ етап\", споменавайки преговорите между кипърските лидери и страните-гаранти  - Турция, Гърция и Обединеното кралство. \r\n \r\n„Лидерът на кипърските турци и лидерът на кипърските гърци, мотивирани от чувство за неотложност, се съгласиха, че постигането на цялостно и трайно разрешаване на проблема в Кипър в предвидим хоризонт е от изключително значение за бъдещото благополучие на двете общности и че статуквото е неустойчиво “, каза Гутериш. \r\n \r\nЛидерът на кипърските турци Мустафа Акънджъ приветства споразумението за възобновяване на преговорите за уреждане на Кипърския въпрос. \r\nВ изказване пред репортери в Берлин, Акънджъ заяви, че е имал положителна тристранна среща с Гутериш и Анастасиадис. \r\n„Считам, че днешната среща беше положителна стъпка напред. Успяхме да върнем влака на релсите”, каза той. \r\nАкънджъ подчерта значението на ангажимента на Гутериш да увеличи усилията си и да улесни началото на преговорите при първа възможност. \r\n„Вече не говорим за отворен процес“, каза Акънджъ, като добави, че разговорите ще бъдат поетапни, смислени и ориентирани към резултатите и насочени към постигане на стратегическо споразумение. \r\nТой също така изрази надежда, че през 2020 г. ще бъде свикана петстранна конференция в Кипър, включваща страните-гаранти: Турция, Гърция и Великобритания и ще проправи път за постигане на споразумение. \r\n \r\nСлед срещата президентът на Кипър Никос Анастасиадис говори за „креативни консултации” през целия ден от името на преговарящите и специалния пратеник на ООН Джейн Хол Лют, която доведе, до елементите, включени в съвместното изявление със съгласието на Гутериш и двамата лидери, издадено от ООН. \r\n\"Въпреки известните затруднения резултатът от днешната среща се счита за първа положителна стъпка в усилията за възобновяване на диалога\", каза Анастасиадис, според информации, публикувани в кипърските гръцки медии. \r\nТой каза, че е важно, че генералният секретар на ООН е изразил решимостта си да продължи, в сътрудничество с двамата лидери и страните-гаранти, като положи усилия за неформална петстранна среща. \r\n„Среща, чиято задача би била споразумението относно техническите параметри, което ще позволи повторение на целенасочен и творчески диалог, който ще ни доведе до жизнеспособно и функционално решение“, добави той. \r\n \r\nНеформалната среща между Гутериш, Анастасиадис и Аканджъ е първата тристранна среща между тримата лидери, след като преговорите, ръководени от ООН, се провалиха преди две години в Швейцария. \r\nПроблемът с Кипър остава нерешен от десетилетия въпреки поредицата усилия на Организацията на обединените нации, като последното напрежение, възникнало  в Източното Средиземноморие допълнително усложнява проблема. \r\n \r\n  Юлиян Марков", "date": "2019.11.27", "title": "Hurriyet Daily News: ООН призова за рестарт на преговорите за Кипър"}
{"url": "http://www.focus-news.net/news/2019/11/27/2723485/the-times-of-israel-hilyadi-poddrazhnitsi-na-netanyahu-protestiraha-sreshtu-prokurorite.html", "text": "Няколко хиляди привърженици на премиера Бенямин Нетаняху се събраха в Тел Авив във вторник в подкрепа на твърденията на сваления премиер, че прокурорите, които го обвиняват за подкуп, се опитват да го свалят с „преврат“, пише израелското англоезично издание  The Times of Israel . \r\n \r\n„Пазейки страната, спираме преврата“, е главният лозунг на митинга, който се проведе на Музейния площад в Тел Авив. \r\nНа митинга протеститращите  носеха израелски знамена и държаха плакати с искането на Нетаняху да „разследва разследващите“.  „Разследвайте държавния прокурор Шай Нитзан!“, „Прокурорът Лиат Бен-Ари в затвора“, „Спрете преследването , “И„ Ченгета - или престъпници? “ \r\n \r\n \r\nНетаняху, за когото се носеше слух, че обсъжда дали да говори пред митинга, не се появи. Организаторите избраха едно от по-малките места в града заради опасения, че митингът ще има малко участници.  Първоначално организаторите бяха казали, че очакват най-малко 10 000 души за участие. Медиите оценяват броя на присъстващите  на 5000. \r\nОсобено забележими в отсъствието им бяха депутатите от „Ликуд“ и министрите на кабинетите, много от които през последните дни мълчаха, отказвайки да подкрепят Нетаняху или да го критикуват. \r\n \r\nСлед като стана ясно, че по-голямата част от избраното ръководство на „Ликуд“ или се колебае, или непреклонно се противопоставя на участието в митинга, който твърди, че се провежда „преврат“ срещу Нетаняху, партията излезе с изявление във вторник вечерта, че политиците не са поканени на събитието. \r\n \r\nГлавният  прокурор Авичай Манделблит изготви обвинителни актове срещу Нетаняху по три дела за корупция миналия четвъртък. Час по-късно премиерът проведе пресконференция, на която обвини прокурорите, че се опитват да го отстранят от властта, използвайки фалшиви обвинения в корупция при „опит за преврат“. \r\n \r\n  Юлиян Марков", "date": "2019.11.27", "title": "The Times of Israel: Хиляди поддръжници  на Нетаняху протестираха срещу прокурорите"}
{"url": "http://www.focus-news.net/news/2019/11/27/2723489/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния  на ГКПП „Дунав мост2“ трафикът е интензивен на изход за товарни автомобили.  \r\n \r\nНа границата с Република Гърция на ГКПП „Кулата“ трафикът е нормален на всички гранични контролно-пропускателни пунктове. Поради извършване на ремонтни работи на пункта е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\n \r\nНа българо-сръбската и на границата със Северна Македония трафикът е нормален на всички гранични контролно-пропускателни пунктове.", "date": "2019.11.27", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/11/27/2723487/dvama-dushi-sa-zaginali-a-drugi-60-sa-evakuirani-sled-pozhar-v-umbalsm-pirogov-v-sofiya.html", "text": "Двама души са загинали, а други 60 са евакуирани след пожар в УМБАЛСМ „Н. И. Пирогов“ в София. Това съобщиха от пресцентъра на  МВР . Сигналът за инцидента е получен тази сутрин минути преди 4.00 часа в оперативния център на Столичната пожарна.  \r\n \r\nНезабавно за мястото на инцидента са изпратени осем пожарни екипа, аварийно-спасителен екип и автомеханични стълби, които успели да локализират и потушат огъня около 4/25 часа.  \r\n \r\nПо първоначални данни при инцидента, възникнал във Второ вътрешно отделение, са загинали двама. 60 са били евакуирани. Продължава работата на екипите на място. \r\n \r\n Очаквайте подробности!", "date": "2019.11.27", "title": "Двама души са загинали, а други 60 са  евакуирани след пожар в УМБАЛСМ „Пирогов“ в София"}
{"url": "http://www.focus-news.net/news/2019/11/27/2723490/predstoyashti-mezhdunarodni-sabitiya-za-27-noemvri-agentsiya-fokus.html", "text": "*** \r\n  Европейският парламент ще гласува състава на Европейската комисия \r\n \r\n*** \r\n  Форум за сигурност в Близкия Изток \r\n \r\n*** \r\n  Среща на Организацията на Договора за колективна сигурност \r\n \r\n*** \r\n  Визита на Върховния комисар за бежанците към ООН Филипо Гранди \r\n \r\n*** \r\n  Възобновяване на процеса срещу местния директор на „Амнести Интернешънъл“ \r\n \r\n*** \r\n  Ангела Меркел ще представи бюджета за 2020 година в Бундестага", "date": "2019.11.27", "title": "Предстоящи международни събития за 27 ноември (Агенция \"Фокус\")"}
{"url": "http://www.focus-news.net/news/2019/11/27/2723488/katya-sungarska-tssmp-sofiya-chetiri-lineyki-sa-izprateni-kam-umbalsm-pirogov-sled-podavaneto-na-signal-za-pozhar-v-sgradata.html", "text": "УМБАЛСМ „Пирогов“ има капацитет да окаже необходимата помощ на пострадалите при пожара. Това каза в сутрешния блок „Добро утро, България“ на  Радио „Фокус“   Катя Сунгарска, говорителят на Центъра за спешна медицинска помощ– София. По думите й сигналът за възникналия пожар е подаден 3.57 часа. На място веднага са били изпратени четири линейки, които са пристигнали в рамките на осем минути. Не се е наложило пострадалите да бъдат хоспитализирани в други лечебни заведения, уточни тя. Преди минути линейките на Центъра за спешна медицинска помощ са освободени, каза още Катя Сунгарска. \r\nВиктория МЕСРОБОВИЧ - КУВЕНДЖИЕВА", "date": "2019.11.27", "title": "Катя Сунгарска, ЦСМП– София: Четири линейки са изпратени към УМБАЛСМ „Пирогов“ след подаването на сигнал за пожар в сградата"}
{"url": "http://www.focus-news.net/news/2019/11/27/2723486/pregled-na-osnovnite-temi-v-ruskiya-pechat-agentsiya-fokus.html", "text": "Германия и Франция отново са заедно и продължават да работят над реформирането на обединена Европа. Германските и френските чиновници са съставили „пътна карта“ от две страници за европейските реформи под название „Конференция за бъдещето на Европа“, която предвижда промени практически във всички сфери на дейността на Съюза. В случай на необходимост се предвижда дори внасянето на промени в Устава на Европейския съюз. Целта на реформите е блокът да стане „по-единен и суверенен“, пише руското списание  „Експерт“  в материал, представен без редакторска намеса. \r\n \r\nПътната карта е изпратена из столиците на страните-членки, а в сряда тя трябва да бъде разгледана и обсъдена от посланиците на държавите. Европейските лидери ще разгледат предложенията на Германия и Франция на декемврийската среща на високо равнище в Бтюксел. \r\n \r\nРеформите ще имат два етапа. Първият стадий трябва да започне още през първите месеци на следващата година. Главната му цел е засилването „на демокрацията в дейността на ЕС“. На първо място става въпрос за засилване на демократизацията на изборите и процедурите за назначаване на еврочиновници на ключови постове в Европейската комисия (ЕК). Да припомним, че през тази година Брюксел се отказа от процедурата Spitzenkandidat (главни кандидати), според която висшите европейски чиновници се назначават от главните политически партии и страни. Европейските лидери, за всеобщо учудване, назначиха на висшия пост на изпълнителната власт в Еропа – на позицията председател на ЕК, бившия министър на отбраната на Германия Урсула фон дер Лайен. \r\n \r\nЗа отказ от Spitzenkandidaten най-енергично настояваше президентът на Франция Еманюел Макрон. Той призова да се проведат избори в ЕП по системата на транснационалните списъци, които биха избрали нещо от типа на общоконтинентална изборна борба. Но неговото предложение беше отвхърлено заради отсъствието на време за провеждането на такива големи изменения. Вместо това изборите на 751 евродепутати се проведоха по съществуващата система за избиране от 28-те национални държави. В плана Меркел-Макрон се предвижда завръщане към транснационалните списъци на изборите за главния законодателен орган на Европа. \r\n \r\nВторият, по-важен и конструктивен стадий от общоевропейските реформи на „Конференцията за бъдещето на Европа“ е фокусиран върху „политическите приоритети“. Смята се, че това ще продължи две години. Основно се планира той да бъде проведен по време на председателството на Европейския съвет на Германия и Франция, т.е. през втората половина на 2020 г. и първата половина на 2022 г. съответно. \r\n \r\nЦелта на проекта „Конференция за бъдещето на Европа“, в допълнение към основната задача - структурните реформи на Европейския съюз, е също да се преодолее напрежението във френско-германските отношения, което тревожи Брюксел и столиците на страните-членки на ЕС. До известна степен инициаторът на това напрежение беше Еманюел Макрон, голям почитател на неочакваните гръмки изявления и политически ходове. Това качество на младия френски лидер вече доста втръсна на Ангела Меркел, която наскоро престана да крие недоволството си от политиката на Франция. \r\n \r\nДалеч не всички останали европейски лидери са съгласни с инициативите на Еманюел Макрон, който ги обявява една след друга едва ли не от първия ден на поста президент на Петата република, т.е. вече две години и половина. Призивите на Макрон за засилване на федерализма и суверенитета на ЕС не се ползват с голяма подкрепа не само сред европейските лидери, но и сред избирателите. Макар че, от друга страна, колегите на френския лидер в Европейския съвет разбират несъвършенството на отделни общоевропейски закони и ноебходимостта те да бъдат преразгледани. Те разбират и това, че трябва да се отговори на многобройните предизвикателства пред ЕС: Брекзит, засилващият се национализъм и ултра-десен екстремизъм, влошаването на трансатлантическите отношения след избирането на президента на САЩ Доналд Тръмп и т.н... \r\n*** \r\n \r\n Напоследък от Дамаск и в други приятелски на Сирия столици все по-често се чуват искания от сирийските кюрди и старейшини на арабски племена в североизточна Сирия за прехвърляне на нефтени и газови находища под контрола на правителствените сили. Изглежда, че изискванията са естествени и външно изглеждат съвсем естествено, пише руският вестник  “Независимая газета“ \r\n \r\nНо ако ги погледнете внимателно, отстрани, тогава ще се открият много \"клопки\" и, както може да се очаква „двойно дъно\". \r\nПърво, източният бряг на река Ефрат, богат на нефт и газ, беше освободен от бойците на \"Ислямска държава\" от кюрдски милиции, подкрепени от силите на западната международна коалиция, ръководена от САЩ. Военнокосмическите сили на Руската федерация също допринесоха за разгрома на бандите на „Ислямска държава“ Правителствените войски не взеха активно участие във военните действия и през този период предпочетоха да останат в Дамаск и провинция Латакия. \r\n \r\nКюрдските освободителни милиции в съюз с местните арабско-сунитски племена са пълноправни сирийски граждани и в контекста на продължаващата гражданска война и действителното разпадане на държавата в анклави считат, че имат право да се разпореждат с природните си богатства. Що се отнася до претенциите на Асад към САЩ, чийто малък военен контингент остава в Източна Сирия, нефтените съоръжения от този регион представляват интерес за американците само заради това, че осигуряват нуждите на сирийските сили, свързани с тях в лицето на „Демократичния алианс“. Вашингтон или неговите частни компании не получават преки ползи за икономиката си от експлоатацията на сирийските кладенци. \r\n \r\nСпоред кюрдите и сунитските араби от източната част на Сирия, преди приемането на новата конституция и формирането на ново коалиционно правителство в страната, те не са задължени да прехвърлят своите територии и ресурси под контрола на Дамаск. Освен това Асад не се свърза с тях с предложение за съвместно използване на тези находища. Сирийските власти продължават да игнорират кюрдите, дават приоритет на насилственото разрешаване на всички вътрешни конфликти и се надяват с помощта на наемници от гвардейците на иранската революция, ливанската групировка „Хизбулла“, афганистанци-шиити, пакистанци, иракчани, йеменци, „Вагнер” и др.) да установят контрол върху цялата територия на страната и да завземат обектите за добив на нефт и газ със сила. \r\n \r\nАсад е подтикван към подобен сценарий от основните си спонсори в лицето на иранските аятоласи. Мащабните протести в десетки ирански градове, които от края на 2017 г. и началото на 2018 г., показаха, че отпускането на 8-12 милиарда долара годишно за подкрепа на семейство Асад, държавен апарат, армия и други силови структури, включително чуждестранни наемници, натоварва тежко иранската икономика. Обикновените иранци поискаха от властите си да спрат финансовите инжекции за Сирия и да насочат тези средства за повишаване на жизнения стандарт в тяхната страна. Очевидно руските власти също се надяваха, че сирийските въглеводороди не само ще запълнят капацитета на войските с евтино гориво и смазочни материали, но и ще компенсират поне част от разходите за поддържане на руските въоръжени сили в тази страна чрез износ на петролни продукти. \r\n \r\nНо реалността се оказа, че по-голямата част от нефта и газа в източна Сирия все още остава в ръцете на кюрдските милиции, арабите, които не са контролирани от Асад, и американските военни. Всички опити на Асад да си върне контрола над тях засега са неубедителни. \r\n \r\nНе всичко върви добре за Асад и в малката му родина в Латакия, където компактно живеят алауитите араби. Провинцията, въпреки своята привидна стабилност и бивайки крепостта на сирийския политически елит, през годините на гражданската война напълно премина в ръцете на местните военачалници и организираната престъпност. В много отношения това помогна на самия политически елит, който насърчи контрабандата и други видове нелегален бизнес. Няма съмнение, че незаконните образувания в крайбрежните райони на Средиземноморието няма да могат да удържат властта дълго време. Не е ясно обаче кой ще запълни бъдещия вакуум в областта на сигурността, финансите и икономиката в Латакия. Засега официален Дамаск се опитва внимателно да балансира интересите на големия клан на Асад и неговите външни съюзници, които му помагат, но никой не знае как тези събития ще се разгърнат допълнително. \r\n \r\nВъпреки призивите на Асад към сирийските делови кръгове и международната общност да инвестират във възстановяване на икономиката и инфраструктурата на страната му, не са получени значителни финансови ресурси. Твърди се, че като начало са необходими около 400 милиарда долара за тези нужди. Иран и Руската федерация просто нямат такива свободни пари, а САЩ, страните от ЕС, монархиите в Персийския залив, други арабски страни и Турция не признават легитимността на правителството на Асад и ако предоставят помощ на Сирия, тя е по-строго насочена към територии, които не са контролирани от Дамаск: поддържането на 7 милиона бежанци в чужбина, хуманитарните доставки, възстановяването на Рака и т.н. \r\n \r\nПрактиката показва, че дори бизнесмени, близки до Асад и неговия антураж, засега са се въздържали да инвестират в собствената си икономика. Така че, наскоро бяха публикувани данни, че родствениците на президента на Сирия, включително братовчедите му, намиращи се под западни санкции придобиха най-малко 20 скъпи елитни апартаменти в Москва, повечето от които се намират в небостъргачите Москва Сити. Общата стойност на недвижимите имоти, придобити от сирийците в столицата на Русия, се оценява на 40 милиона долара. \r\n \r\nИзглежда, че Асад, неговият антураж и основните спонсори на Дамаск в лицето на иранските аятоласи са напълно доволни от ситуацията на „нито война, нито мир“ в Сирия, когато приемането на нова конституция и формирането на коалиционно правителство се отлагат за неопределено време. Очевидно те разбират, че всякакви свободни и общи избори в Сирия с участието на бежанци и граждани, живеещи на територии, свободни от Асад, неизбежно ще доведат до смяна в режима на арабско-алауитското малцинство. \r\n \r\nЗатова настоящият сирийски елит и неговите съюзници в Техеран се опитват да избегнат каквито и да е финансови инвестиции в бъдеща Сирия и се опитват да компенсират разходите си колкото е възможно повече и да получават там само моментни облаги. \r\n*** \r\n \r\n \"Нафтогаз\" каза какво би направила с руския газ, ако транзитът му в Европа от новата година продължи без договор. Отговорът е много подобен на заплаха за кражба на гориво. Но има и положителни промени в този отговор: ако по-рано Киев наричаше това контрабанда на газ, сега то се нарича „газ на неизвестен собственик“. Какво означават тези изявления на \"Нафтогаз\" и какви заплахи представляват за \"Газпром\" и за газовия транзит в Европа, коментира руският вестник  „Взгляд“ \r\n \r\nПри липса на транзитен договор, Украйна възнамерява да изпомпва руски газ, предназначен за европейците, в своите хранилища от новата година. Важно уточнение: без договор суровините ще се считат за принадлежащи на неопределен собственик и ще останат в украински подземни резервоари за времето, докато се уредят документите. Това написа във „Фейсбук“ изпълнителният директор на \"Нафтогаз\" Юрий Витренко. \r\n \r\nМнозина възприеха това като заплаха и изнудване на Русия и Европа от негова страна. Ако Русия не подпише договора до 1 януари 2020 г., тогава Украйна на практика ще открадне руския газ. В крайна сметка европейците никога няма да го получат, а имущество на „Газпром“ ще престане да бъде собственост на „Газпром“. \r\n \r\n„Всъщност Украйна заплашва да спре транзита на руски газ до европейските потребители, ако преговорите не бъдат приключени преди 1 януари 2020 г. И вероятността тристранните преговори за газ да не приключат до този момент съществува ”, заяви заместник-ръководителя на Фонда за енергийна сигурност Алексей Гривач. \r\n \r\nГривач не изключва, че ръководството на \"Нафтогаз\" специално иска да прекъсне газовите преговори, за да организира енергийна криза в Европа. Дори ще му е от полза. Всъщност подписването на ново споразумение съгласно европейските правила означава, че те ще вземат газовата тръба от \"Нафтогаз\" и ще я прехвърлят на друга компания. Тогава монополистът ще загуби значителни приходи от транзита на газ. И ръстът на цените на газа в случай на криза ще окаже полезен за украинците, тъй като все пак ще позволи те да продават скъпо и внесен и произведен газ в Украйна на обикновените украинци. \r\n \r\nДругият вариант е, че „Нафтогаз“ не слуша собствения си президент и правителство или дори Европа, а САЩ, които се нуждаят от газова криза и прекъсване на доставките на газ за Европа, като никой друг. Европа трябва да се справи със заплахите на „Нафтогаз“, като напомни на украинските ръководители за транзитните задължения, които те трябва да изпълняват дори без транзитно споразумение съгласно Договора за енергийна харта (ДЕХ). \r\n \r\nОт друга страна, ако това е заплаха, тогава е доста глупаво, каза Игор Юшков, водещ експерт от Националния фонд за енергийна сигурност. „Газпром просто няма да доставя газ след 31 декември в украинската система, ако няма транзитен договор. Следователно, „Нафтогаз“ просто няма какво да изпомпа в своите резервоари“, казва той. \r\n \r\nИзявлението на Витренко всъщност може да се разглежда по два начина. От една страна, това наистина може да бъде заплаха: „Нафтогаз“ никога не е пренебрегвал подобни методи. От друга страна, това може да е вариант за излизане от кризисна ситуация, в случай че няма достатъчно време за подписване на нов договор. \r\n \r\nТова е опит да се намери възможност да не се спира транзитът, въпреки липсата на договор. \"Как да го тълкуваме не е напълно ясно, имаме нужда от обяснения от украинската страна\", казва Юшков. \r\n \r\n„Ако се има предвид вторият вариант, тогава се очертава конструктивна схема. Ако на 26 декември, както обещава украинската страна, отделна компания ще бъде отделена от „Нафтогаз“, която ще стане собственик на газотранспортната система, то от този момент ще започне процесът на подписване на ново споразумение за транзит. В този случай може да не са достатъчни пет дни преди новата година за подписване на нов договор. А през 2020 г. ще са необходими допълнителни няколко дни, за да се попълнят всички документи и да се подпише годишно споразумение за транзит. И за тези няколко дни е необходима някаква преходна схема: как да продължи транзита на газ, когато официално все още няма търговски договор “, предлага Игор Юшков. \r\n \r\nАко „Нафтогаз“ предлага решение на този проблем, тогава това не е заплаха, а предложение. И вторият вариант е напълно възможен в светлината на последните събития. Първо, тези дни \"Нафтогаз\" за първи път от много години насам конструктивно отговори на официалното предложение на „Газпром“ за газов договор. Риториката на украинската компания се промени драстично: от мантрата, че няма да има транзит от новата година до готовността „да работи добросъвестно“ за сключване на нов договор. Позицията на \"Нафтогаз\" значително се доближи до това, което предлага \"Газпром\". Това беше първата стъпка към подписване на нов годишен договор.", "date": "2019.11.27", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/11/27/2723491/predstoyashti-sabitiya-v-stranata-za-27-noemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.00 часа ще се проведе заседание на Министерски съвет.  \r\n \r\n*** \r\n \r\nОт 09.30 часа в зала „Сердика“ на хотел „Арена ди Сердика“ заместник-министърът на труда и социалната политика Султанка Петрова ще открие информационен семинар за популяризиране на Националния Кодекс за корпоративно управление и за повишаване на информираността относно ползите от реализирането на добри практики в областта на корпоративната социална отговорност. \r\n \r\n*** \r\n \r\nОт 9.00 часа в зала „Тържествена“ на Централния военен клуб в София ще проведе научна конференция с международно участие „100 години от Ньой“.  \r\n \r\n*** \r\n \r\nВ 12.00 часа в Зала 1 на Столична община кметът на София Йорданка Фандъкова и зам.-кметът Дончо Барбалов ще представят предложения  за промени в Наредбата  за определяне на размера на местните данъци на  Столичен общински съвет. \r\n \r\n*** \r\n \r\nОт 10.00 часа в зала в Проджект Лаб ще се проведе заключителна пресконференция на Министерство на правосъдието по проект „Доразвитие и централизиране на порталите в органите на изпълнителната власт от Сектор „Правосъдие“ за достъп на гражданите и бизнеса до информация, е-услуги и е-правосъдие“. \r\n \r\n*** \r\n \r\nОт 10.30 часа на пл. „Славейков“ Мая Манолова отваря безплатна приемна за граждани. \r\n \r\n*** \r\n \r\nОт 10.30 часа в салона на Театър \"Българска армия\" ще се състои тържествена церемония по удостояването на проф. Патрис Павис в почетната степен Доктор хонорис кауза на НАТФИЗ. \r\n \r\n*** \r\n \r\nОт 11.00 часа в сградата на Национална компания „Железопътна инфраструктура“ генералният директор на Национална компания „Железопътна инфраструктура“ инж. Красимир Папукчийски ще подпише договора за модернизация на ЛОТ 1 на железопътен участък Елин Пелин-Костенец. \r\n \r\n*** \r\n \r\nОт 11.00 часа, на пл. „Княз Александър I“ (“Батенберг“) КТ „Подкрепа“ ще проведе национален протестен митинг-шествие под надслов „Болните работници не са престъпници!“. \r\n \r\n*** \r\n \r\nОт 11.30 часа във фоайето на Народното събрание (пл. „Народно събрание“ 2) ще бъдат открити четири информационни щанда, на които народните представители и гостите ще могат да се запознаят с постиженията и дейността на здравните медиатори.  \r\nСъбитието се провежда под патронажа на Комисията по здравеопазването към 44-то Народно събрание и е част от проекта „Инициатива за здраве и ваксинопрофилактика”. \r\n \r\n*** \r\n \r\nОт 11.30 часа на третия етаж на Музикалния театър ще се проведе пресконференция на Музикалния театър и Балет „Арабеск” по повод началото на детския коледен блок „Зимни приказки в Музикалния театър”.   \r\n \r\n*** \r\n \r\nОт 14.00 часа в Софийски градски съд 27-и състав ще гледа дело НОХД № 3520/2017 г. срещу Соня Колтуклиева. \r\n \r\n*** \r\n \r\nОт 19.00 часа във FOX Book Cafe ще се състои премиерата на „Ещорил”. \r\n \r\n*** \r\n \r\nОт 18.30 часа в Американския център на Столична библиотека, ще бъде представена книгата „Прочете ли и гърба“ на Димитър Димитров. \r\n \r\n*** \r\n \r\nОт 18.30 часа в Литературен клуб „Перото“ ще бъде представена книгата „Писма до Лазар“ с автор Владислав Христов. \r\n \r\n*** \r\n \r\nОт 18.30 часа на сцената на театър „Азарян“ в НДК ще бъде представен спектакълът „Чайка“ на Чехов. \r\n \r\n*** \r\n \r\nОт 20.30 часа в кино „Люмиер Лидл“ ще бъде представен българският филм „Котка в стената” на режисьорите Мина Милева и Весела Казакова. \r\n \r\n*** \r\n \r\nОт 16.00 часа в Посетителския информационен център ще се проведе официална среща за побратимяване между общините Банско и Ерзурум \r\n \r\n*** \r\n \r\nОт 11.00 часа в Регионален исторически музей – Благоевград ще се проведе музеен урок, посветен на 100-годишнина от подписването на Ньойския договор.  \r\n \r\n*** \r\n   \r\nОт 9.00 часа в сградата на КЦ „Морско казино ще се проведе редовно заседание на Общински съвет – Бургас.  \r\n \r\n*** \r\n   \r\nОт 11.00 часа  в сградата на Областна администрация Бургас ще се проведе официалното награждаване на отличените в конкурса фотографии „Най-усмихнат клас на България 2019 г.“ \r\n \r\n*** \r\n \r\nОт 11.00 часа в зала „Варна“ на община Варна ще се проведе пресконференция, на която бъдат представени дейностите по проект „Прилагане на мерки за енергийна ефективност в административни сгради - сградата на ОДМВР - Варна“ \r\n \r\n*** \r\n \r\nOт 18.00 часа в АУЛАТА на Икономически университет – Варна ще бъде представен документалния филм „СТОИМЕН СТОИЛОВ – МОНУМЕНТАЛНО“, съфинансиран от Фонд „Култура“ на Община Варна. Той започва с кадри от творческия процес около раждането на монументалната керамична творба „Стена на символите“ в Икономически университет – Варна.  \r\n \r\n*** \r\n \r\nОт 19.00 часа от Червения площад във Варна ще тръгне факелно шествие организирано от ВМРО Варна с участие на представители на НФСБ, по повод 100г. от подписването на Ньойския договор.  \r\n \r\n*** \r\n \r\nОт 16.00 часа в библиотека на НЧ „Надежда 1869“ ще бъде представена книгата на Христо Добротинов - „В търсене на Холивудския прислужник”.  \r\n \r\n*** \r\n \r\nОт 17.00 часа в голяма зала на Общината ще се проведе представяне на инфраструктурен проект „Магистрала Дунав – Егея“ на „Лардж Инфрастръкчър Проджектс“ (Large Infrastructure Projects).   \r\n \r\n*** \r\n \r\nОт 17.30 часа в РБ „Петко Р. Славейков“ ще се проведе представяне на новия сайт на инициативата „Активна историческа карта“.   \r\n \r\n*** \r\n \r\nОт 19.00 часа на стадион „Ивайло“ започват масови тренировки на стадиона.  \r\n \r\n*** \r\n \r\nОт 17.30 часа в ХГ „Недялко Каранешев“ ще бъде открита фотографска изложба „Шарено бъдеще\", представя Михаела Трънкова.  \r\n \r\n \r\n*** \r\n \r\nОт 11.00 часа в сградата на Областната администрация ще се състои награждаването на участниците в конкурса „Най-усмихнат клас на България 2019 г.“. \r\n \r\n*** \r\n \r\nОт 16:30 часа в Дом-паметник „Йордан Йовков”, Регионалният исторически музей в Добрич и Добруджанският научен институт ще отбележат 100- годишнината от Ньойския диктат. \r\n \r\n*** \r\n \r\nОт 17.30 часа в регионалната библиотека „Дора Габе“ ще бъде представена книгата „Светлина от Изтока“ на Наталия Бояджиева. \r\n \r\n*** \r\n \r\nОт 10.00 часа в зала \"Струма\" ще се проведе заседание на Областен съвет за развитие. \r\n \r\n*** \r\n \r\nВ 09.00 часа в зала 2 на Окръжния съд ще се проведе заседание по делото срещу Милко А., обвинен че е давал незаконни заеми срещу висока лихва на свои съграждани.  \r\n \r\n*** \r\n \r\nВ 09.15 часа в зала 10 на Окръжния съд ще се проведе заседание по делото срещу Димитър Ш. и Ангел М., обвинени в притежание с цел разпространение на високорискови наркотични вещества.  \r\n \r\n*** \r\n \r\nВ 10.30 часа в зала 1 на Окръжния съд ще се проведе заседание по делото срещу Благой Н., обвинен, че при управление на товарен автомобил е нарушил правилата за движение и по непредпазливост е причинил смъртта на Н.Д. \r\n \r\n*** \r\n \r\nВ 13.30 часа в зала 10 на Окръжния съд ще се проведе заседание по делото срещу Симеон П. и Явор Ч., обвинени в притежание с цел разпространение на високорискови наркотични вещества.  \r\n \r\n*** \r\n \r\nОт 17.00 часа в Зала 1 на Общината ще се проведе кръгла маса за обсъждане на Схема за преход към алтернативни форми за отопление на домакинствата по Интегрирания проект „Българските общини работят заедно за подобряване на качеството на атмосферния въздух”. \r\n \r\n*** \r\n \r\nОт 11.00 часа кметът на Община Хасково Станислав Дечев ще представи изпълнена детска площадка, реализирана по одобрено проектно предложение \"Люлките\", в конкурсна програма \"Граждански инициативи 2019\" - гр. Хасково.", "date": "2019.11.27", "title": "Предстоящи събития в страната за 27 ноември (Агенция „Фокус“)"}
{"url": "http://www.focus-news.net/news/2019/11/27/2723840/vazmozhnostite-za-rabota-za-horata-s-uvrezhdaniya-i-sotsialnoto-predpriemachestvo-obsadiha-v-obshtina-vetrino-kray-varna.html", "text": "Информационен семинар „Ден на кариерата“ и заключителна пресконфереция по проект BG05M9OP001-2.010-0286-C01 „Социално предприятие „Помощ в дома и в градината“ – генератор на социална възвръщаемост “ се проведоха по-рано днес в село Ветрино във Варненска област. Това съобщават от  Общината . Проектът се осъществява чрез процедура за предоставяне на безвъзмездна финансова помощ BG05M9OP001-2.010 „Развитие на социалното предприемачество” по  Оперативна програма “Развитие на човешките ресурси” 2014-2020, съфинансирана от Европейски социален фонд на Европейския съюз. \r\n \r\nНа събитието присъстваха кметът на Община Ветрино д-р Димитър Димитров, Костадин Петров – ръководител на проекта, Ирина Маджарова- координатор, Миглена Петрова – счетоводител, експерти по проекта, представители на заинтересовани страни- лица с увреждания, работодатели от региона, институции, НПО и специалисти, работещи в социалната сфера, представители от бюрото по труда. Целта на семинара бе да се представят възможностите за реализация пред хората с увреждания,  както и пред лицата в неравностойно положение на пазара на труда, и пред други социално изключени лица, както и да се внуши позитивната им роля в обществото. Обсъдени бяха и възможностите за разчупване на стереотипите и промяна на нагласата спрямо тях чрез представяне  на свободни работни места, запознаване с нормативната база по наемане на лица от целевата група по проекта, информиране за процедурите за подбор и условията за кандидатстване, представяне от страна на общинските власти на социалните обекти и услугите, които предлагат, информиране от Бюрото по труда за търсенето и предлагането на работна сила в региона, споделяне на трудностите при търсенето на работа.", "date": "2019.11.27", "title": "Възможностите за работа за хората с увреждания и социалното предприемачество обсъдиха в Община Ветрино, край Варна"}
{"url": "http://www.focus-news.net/news/2019/11/27/2723482/tass-mayk-pompeo-e-obezpokoen-ot-namerenieto-na-turtsiya-da-zapochne-izpitaniya-na-sistemata-s-400-sas-samoleti-f-16.html", "text": "Решението на Турция да започне изпитания на радарните станции на ракетните  системи С-400, придобити от Русия с помощта на американските изтребители F-16, предизвиква безпокойство в САЩ, заяви държавният секретар на САЩ Майк Помпео, цитиран от  TACC . \r\n \r\n„На първия ви въпрос за Турция и С-400 ... Да, това е проблем \", каза ръководителят на Държавния департамент. Той беше помолен да коментира дали Вашингтон е загрижен от факта, че Анкара започна да тества радарите на С-400, използвайки самолети F-16. В същото време Помпео потвърди, че САЩ и Турция продължават да водят диалог, опитвайки се да намерят изход от ситуацията, която се разви, след като Анкара закупи системите С-400 от Москва. \"Надяваме се ... Все още преговаряме с турците, все още се опитваме да разрешим ситуацията\", каза дипломатът. \r\n \r\nТой отказа да отговори на въпроса дали новата стъпка на Турция има някакво особено значение по отношение на евентуалното прилагане на санкциите на Вашингтон срещу Анкара. \"Не искам да изпреварвам онова, което президентът на САЩ Доналд Тръмп може или не може да направи. Изяснихме съвсем ясно на турското правителство, че искаме то да се откаже от пълното оперативно използване на оръжейната система С-400\", каза Помпео. \r\n \r\nПо-рано CNN Turk, позовавайки се на военни източници, заяви, че турските военни ще започнат в понеделник двудневен тест на радара на С-400. Според канала тестовете ще се проведат близо до Анкара. За целта във въздуха ще бъдат издигнати различни самолети, включително изтребители F-16. Турските експерти искат да проверят установяването на комуникация между системите за противовъздушна отбрана и самолетите. \r\n \r\n  Юлиян Марков", "date": "2019.11.27", "title": "ТАСС: Майк Помпео е обезпокоен от намерението на Турция да започне изпитания на системата С-400 със самолети F-16"}
{"url": "http://www.focus-news.net/news/2019/11/27/2723493/sport-rekordi-za-levandovski-i-keyn-v-shampionskata-liga.html", "text": "Двама нападатели записаха рекордни постижения в мачовете от Шампионската лига. Става въпрос за голмайстора на Байерн (Мюнхен) Роберт Левандовски и за звездата на Тотнъм Хари Кейн. Полякът вкара четири гола във вратата на Цървена звезда за победата на неговия тим с 6:0 на “Мала Маракана” в Белград. Впечатляващото е, че четирите попадения паднаха в рамките само на 14 минути. Така това стана най-бързият квадрипъл в историята на турнира. В същото време пък Кейн се разписа на два пъти за успеха на неговия Тотнъм с 4:2 над Олимпиакос. По този начин англичачънът вече има 20 попадения на сметката си в Шампионската лига и стана играчът, който стига до толкова голове за най-кратък период от време - само за 24 мача.", "date": "2019.11.27", "title": "Спорт: Рекорди за Левандовски и Кейн в Шампионската лига"}
{"url": "http://www.focus-news.net/news/2019/11/27/2723844/rtk-kosovo-prezidentat-na-kosovo-shte-poseti-albaniya-vav-vrazka-sas-zemetreseniyata.html", "text": "Президентът на Косово Хачим Тачи ще посети Албания в солидарност със семействата на пострадалите в земетресенията в страната. Той е заминал по-рано за град Дуръс, предава  RTK . \r\n \r\nOчаква се той също така да посети войниците на Косовските сили за сигурност, които участват в хуманитарна операция в помощ на албанските власти, за борба с последиците от бедствието.  \r\n \r\nТачи призова хората за солидарност в „този трудент момент“, за да „преодолеем болката и последствията от земетресението заедно“.  \r\n \r\n  Теодор Пенев", "date": "2019.11.27", "title": "RTK (Косово): Президентът на Косово ще посети Албания във връзка със земетресенията"}
{"url": "http://www.focus-news.net/news/2019/11/27/2723494/nimh-dnes-nad-po-golyamata-chast-ot-stranata-shte-preobladava-slanchevo-vreme-maksimalnite-temperaturi-shte-badat-mezhdu-9-i-14.html", "text": "Днес над по-голямата част от страната ще преобладава слънчево време с временни увеличения на облачността. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Над западната част от Дунавската равнина ще се задържи облачно и мъгливо. След обяд от запад ще започне ново заоблачаване, което през нощта срещу четвъртък ще обхване цялата страна. Ще е почти тихо. Максималните температури ще бъдат между 9° и 14°. Атмосферното налягане слабо ще се повиши и ще бъде близко до средното за месеца. \r\n   \r\nНад Черноморието ще преобладава слънчево време. В сутрешните часове на отделни места видимостта ще бъде намалена. Постепенно вятърът ще се ориентира от югоизток, но ще е слаб. Максимални температури на въздуха: 10°-12°. Температурата на морската вода е 15°. Вълнението на морето ще бъде 2-3 бала. \r\n   \r\nНад планините ще преобладава слънчево време с временни увеличения на облачността. След пладне от запад ще започне ново увеличение на облачността. Ще духа до умерен вятър от запад-югозапад, с тенденция на усилване. Максимална температура на височина 1200 метра около 8°, на 2000 метра - около 1°.", "date": "2019.11.27", "title": "НИМХ: Днес над по-голямата част от страната ще преобладава слънчево време, максималните температури ще бъдат между 9° и 14°"}
{"url": "http://www.focus-news.net/news/2019/11/27/2723495/zamestnik-direktorat-na-pirogov-prof-nikolay-gabrovski-izyasnyavat-se-prichinite-za-pozhara-vsichki-patsienti-sa-v-dobro-sastoyanie.html", "text": "Изясняват се причините за пожара, всички пациенти са в добро състояние. Това каза заместник-директорът на „Пирогов“ проф. Николай Габровски на извънреден брифинг в УМБАЛСМ „Пирогов“, предаде репортер на  Агенция „Фокус“ . „Голяма част от болните в отделението, в което е възникнал пожара, са на кислородна терапия, така че там е нормално да има повишени нива на кислород. Най-важното е, че при наличие на близо 100 души в тази сграда всички към момента са в добро състояние“, посочи той. По думите му няма допълнително пострадали извън хората, които са били на мястото на инцидента. Габровски посочи, че всички са преместени по други структури и отделения.  \r\n \r\n„Болницата продължава да функционира доколкото е възможно при нормален режим. Останалите пациенти са в добро състояние. Провеждат се допълнителни изследвания на по-тежко болните дали има някакво влияние\", каза още той.", "date": "2019.11.27", "title": "Заместник-директорът на „Пирогов“ проф. Николай Габровски: Изясняват се причините за пожара, всички пациенти са в добро състояние"}
{"url": "http://www.focus-news.net/news/2019/11/27/2723497/kmetat-na-sofiya-yordanka-fandakova-i-zam-kmetat-doncho-barbalov-shte-predstavyat-predlozheniya-za-promeni-v-naredbata-za-opredelyane-na-razmera-na-mestnite-danatsi.html", "text": "В 12.00 часа кметът на София Йорданка Фандъкова и зам.-кметът Дончо Барбалов ще представят предложения  за промени в Наредбата  за определяне на размера на местните данъци на  Столичен общински съвет. Това съобщиха от пресцентъра на  Столична община .  \r\n \r\nПресконференцията ще се състои в Зала 1  на Столична община, ул. „Московска“ 33.", "date": "2019.11.27", "title": "Кметът на София Йорданка Фандъкова и зам.-кметът Дончо Барбалов ще представят предложения  за промени в Наредбата  за определяне на размера на местните данъци"}
{"url": "http://www.focus-news.net/news/2019/11/27/2723496/parlamentat-shte-razgleda-promeni-v-dopk-kasaeshti-transgranichnite-danachni-shemi.html", "text": "Парламентът ще разгледа промени в Данъчно-осигурителния процесуален кодекс на първо четене, касаещи трансграничните данъчни схеми. Това предвижда седмичната проектопрограма за работа на  Народното събрание . Измененията са в съответствие с европейска директива. Със законопроекта се въвежда механизъм за предоставяне на информация за трансгранични данъчни схеми, при които съществува потенциален риск от избягване на данъчно облагане и за автоматичния обмен на информация за тези схеми между държавите членки.  \r\n \r\nДепутатите ще се занимаят и с изменения в Закона за платежните услуги и платежните системи, които ще бъдат подложени на първо гласуване. Голяма част от промените транспонират европейска директива. Други промени са свързани с осигуряване на възможност за допълнителна проверка при лицензиране или при придобиване на контрол върху участието в капитала на платежна институция, съответно дружество за електронни пари, за спазване на определени законови изисквания от лица, притежаващи под 10 % от капитала. Част от текстовете са свързани уреждането на изискванията към защитните мерки, прилагани от платежните институции и дружествата за електронни пари, както и редът за разглеждане на жалби от БНБ и доставчик на платежни услуги.  \r\n \r\nНародните представители ще разгледат и промени в Закона за висшето образование на първо четене.  Целта на предложените със законопроекта изменения и допълнения е постигане на система за висше образование, която да е способна да отговори на динамиката на обществените процеси при поддържане на необходимото качество на висше образование. Със законопроекта се насърчава развитието на всяка една от институциите за висше образование в сътрудничество и с активната подкрепа на държавата.  \r\n \r\nНа вниманието на депутатите се поставя и първо гласуване на Закона за запасите от нефт и нефтопродукти. В законопроекта е поставен акцент върху актуализиране на позоваванията на европейски регламент за статистиката за енергийния сектор. С текстовете се въвежда определение за „нефтени продукти“ и нова редакция на определението за „брутни вътрешни доставки“, както и по-детайлното идентифициране на различните петролни продукти, които се включват при изчисляване на задължението за поддържане на запасите и при отчитане изпълнението на вече създадените запаси.", "date": "2019.11.27", "title": "Парламентът ще разгледа промени в ДОПК, касаещи трансграничните данъчни схеми"}
{"url": "http://www.focus-news.net/news/2019/11/27/2723492/ministar-mladen-marinov-pozharat-v-umbalsm-pirogov-e-potushen-okonchatelno-nyama-opasnost-za-patsientite.html", "text": "Пожарът в УМБАЛСМ „Пирогов“ е потушен окончателно, няма опасност за пациентите. Това каза министърът на вътрешните работи Младен Маринов на извънреден брифинг в УМБАЛСМ „Пирогов“, предаде репортер на  Агенция „Фокус“ . „Предприети са необходимите мерки, за да ограничим щетите от пожара в болницата. Има двама загинали. Те са били в непосредствена близост до пожара. Другите са евакуирани няма опасност за тях“, посочи той. \r\n \r\nПо думите му не става дума за злонамереност т.е. терористичен акт. „Работим в момента по установяване на причините на инцидента. Текат процесуалноследствени действия под ръководството на Софийската градска прокуратура. Работим и по версията за взрив на кислородна бутилка. Това е работна версия. Предстои колеги от пожарната и специалисти, които да кажат какви са причините“, каза още Маринов.  \r\n \r\n„Вторичните щети се изразяват в това, че в следствие на пожара има срутена стена. Още е трудно да се влезе в самото помещение, за да започнат следователите да вършат работа. Колегите от пожарната изясняват механизма, по който е възникнал пожара“, посочи Маринов. По думите му се обезопасява мястото, за да се гарантира безопасността на пациентите. Той посочи още, че ще бъде направена инспекция на болницата, за да се види дали пожарът е довел до структурни промени по сградата. По думите му това ще се случи по най-бързия начин. Маринов срутването не застрашава дейността на „Пирогов“.  \r\n \r\n„Създадена е необходимата организация. Бързата намеса на екипа на „Пирогов“ и на пожарната са намалили щетите. Срутването не застрашава дейността на болницата и сградата. Контролираме ситуацията на място“, каза още министърът.", "date": "2019.11.27", "title": "Министър Младен Маринов: Пожарът в УМБАЛСМ „Пирогов“ е потушен окончателно, няма опасност за пациентите"}
{"url": "http://www.focus-news.net/news/2019/11/27/2723500/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n  Метеорологична обстановка: \r\nТемпературите са в интервала от - 2° до + 10°С. Времето над страната е предимно облачно. Слаб до умерен вятър духа в областите: Бургас, Варна, Добрич, Силистра, Шумен и Ямбол. Дъжд вали в областите Видин и Ямбол. Пътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n-\tдо 20 м. в района на прохода Витиня /обл. София/. \r\n-\tдо 50 м. в района на АМ „Струма“ /обл. Благоевград/; „Обзорски“ проход /обл. Бургас/; Шипково, Рибарица и „Троянски“ проход /обл. Ловеч/; проход „Петрохан“ /обл. Монтана/; Трилистник и Граф Игнатиево /обл. Пловдив/; Котел /обл. Сливен/; Антоново /обл. Търговище/. \r\n-\tдо 100 м. в областите Велико Търново и Кърджали, както и в района на Разлог /обл. Благоевград/; АМ „Тракия“ от км 19 до км 26 /обл. София/. \r\n-\tдо 150 м. в област Разград, както и в района на Харманли /обл. Хасково/. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nДвижението в района на Яздач посока София от км 192+00 до 192+300 се осъществява в една лента поради ремонтни дейности на мантинели в средно разделителната ивица. Ограничено е движението в изпреварващата лента, като движението се осъществява в активната лента. Участъкът е сигнализиран с пътни знаци. Срок до 29.11.2019 г. \r\nОбласт Бургас: \r\nДвижението в участъка Карнобат – Ветрен посока Бургас от км 323+807 до км 359+475 се осъществява с повишено внимание, поради частични ремонтни дейности на асфалтовата настилка. Участъкът е сигнализиран с пътни знаци. Срок до 01.12.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\nДвижението от км 45+315 до км 47+602 посока София се осъществява с повишено внимание поради изграждане на пътна връзка към търговски крайпътен обект, ограничено е използването на аварийната лента. Участъкът е сигнализиран с пътни знаци. Срок 27.11.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: \r\nДвижението в участъка от границата с област Габрово до с. Балван от км 101+550 до км 112+000 се осъществява в една лента поради ремонтни дейности на асфалтовата настилка. Участъкът е сигнализиран от пътни знаци. Срок до 18:00 ч. на 29.11.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\nДвижението в участъка Търговище – опорен пункт Белокопитово от км 248+000 до км 250+300 се ограничава поради краткотрайни взривни работи във връзка със строителството на АМ „Хемус”.  \r\nОбходен маршрут: път II-49 Търговище – Трапище, път II-51 Трапище – Лозница – Пресяк, път I-2 Разград – Шумен. Срок от 16:00 ч. до 17:00 ч. на 27.11.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост посока Варна при км 117 се осъществява в една лента поради ремонтни дейности на дилатационна фуга. Ограничава се движението в активната лента, като движението се осъществява в изпреварващата лента. Участъкът е сигнализиран с пътни знаци. Срок до 04.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\nДвижението в участъка Ахелой – Поморие от км 218+000 до км 219+000 се осъществява в една лента поради ремонтни дейности на рекламно съоръжение. Участъкът е сигнализиран с пътни знаци. Срок до 29.11.2019 г. \r\n \r\n Състояние на републиканската пътна мрежа: \r\n \r\nРемонтни дейности и временна организация на движението /ВОД/: \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ремонтни дейности \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\n  \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 29.11.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Видрар от км 9+000 до км 12+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 08:00 ч. до 17:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок от 08:00 ч. до 17:00 ч до 29.11.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.27", "title": "Актуална пътна обстановка"}
{"url": "http://www.focus-news.net/news/2019/11/27/2723501/nkzhi-shte-podpishe-dogovora-za-modernizatsiya-na-lot-1-na-zhp-uchastak-elin-pelin-kostenets.html", "text": "Генералният директор на Национална компания „Железопътна инфраструктура“ инж. Красимир Папукчийски ще подпише договора за модернизация на ЛОТ 1 на железопътен участък Елин Пелин-Костенец. Стойността на договора за строителство е 498 800 012, 00 лева без ДДС. Това съобщиха от пресцентъра на  НКЖИ .  \r\n \r\nСъбитието ще се състои утре, 27 ноември 2019 г., от 11 часа в сградата на Национална компания „Железопътна инфраструктура“, София, бул. „Кн. Мария Луиза“ 110. \r\n \r\nМодернизация на жп участък Елин Пелин – Костенец, част от проект „Модернизация на жп линия София – Пловдив“ се осъществява със съфинансиране от Кохезионния фонд (КФ), чрез Оперативна програма „Транспорт и транспортна инфраструктура“ 2014-2020 г.", "date": "2019.11.27", "title": "НКЖИ ще подпише договора за модернизация на ЛОТ 1 на жп участък Елин Пелин-Костенец"}
{"url": "http://www.focus-news.net/news/2019/11/27/2723503/ria-novosti-kontrarazuznavaneto-na-chehiya-obvini-rusiya-v-agresiven-shpionazh.html", "text": "Разузнавателните служби на Русия са се оказали сред тези с най-активна и агресивна дейност на територията на Чехия. Това се съобщава в доклад на Службата за сигурност и информация на Чехия (BIS) за 2018 година, предава РИА Новости. \r\n„На основата на анализ на получената информация за дейността на всички разузнавателни служби, работещи на наша територия, бе потвърдено още веднъж, че най-активна и в същото време най-агресивна дейност изпълняват разузнавателните служби на Руската Федерация“, се казва в документа. \r\nСпоред версията на чешките спецслужби, с активност в Чехия наред с Русия се отличават разузнавателните служби на Китай. \r\nПрез ноември миналата година министърът на външните работи на Чехия Томаш Петришек обяви Русия за „заплаха“ за Европейския съюз. \r\nПо неговите думи, Москва е „реален риск“ заради „разпространението на дезинформация и различните хибридни заплахи“. Според министъра докладите на чешкото разузнаване по отношение на Русия „трябва да се вземат много на сериозно“. \r\n \r\nПревод и редакция:", "date": "2019.11.27", "title": "РИА Новости: Контраразузнаването на Чехия обвини Русия в „агресивен шпионаж“"}
{"url": "http://www.focus-news.net/news/2019/11/27/2723505/dvizhenieto-na-pat-i-4-ot-targovishte-do-paten-vazel-belokopitovo-shte-bade-spryano-za-edin-chas.html", "text": "Движението на път I-4 от Търговище до пътен възел \"Белокопитово\" ще бъде спряно за един час на 27 ноември. Това съобщиха от пресцентъра на  Агенция \"Пътна инфраструктура\" . \r\n \r\nНа 27 ноември от 16.00 до 17.00 часа ще бъде ограничено движението по път I-4 София – Варна в участъка от град Търговище при 228-ми км до пътен възел „Белокопитово“, при 258-ми км. Спирането на трафика е за извършването на взривни работи, свързани с изграждането на участъка от АМ „Хемус“ между Буховци и Белокопитово. \r\n \r\nПревозните средства ще бъдат пренасочени при 228-ми км на път I-4 по път II-49 Търговище – Разград до кръговото кръстовище при с. Трапище и по път II-51 Трапище – Лозница – Мировец, до кръстовището с път I-2 Разград – Шумен в посока п. в. „Белокопитово“ и обратно. \r\n \r\nНеобходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“.", "date": "2019.11.27", "title": "Движението на път I-4 от Търговище до пътен възел \"Белокопитово\" ще бъде спряно за един час"}
{"url": "http://www.focus-news.net/news/2019/11/27/2723499/ministar-kiril-ananiev-nyama-drugi-tezhko-postradali-pri-pozhara-v-umbalsm-pirogov-blizkite-na-pochinalite-sa-uvedomeni.html", "text": "Няма други тежко пострадали при пожара в УМБАЛСМ „Пирогов“, близките на починалите са уведомени. Това каза министърът на здравеопазването Кирил Ананиев на извънреден брифинг в УМБАЛСМ „Пирогов“, предаде репортер на  Агенция „Фокус“ . „Взети са всички необходими мерки. Няма опасност за живота на пациентите. След извършването на следствените действие те ще бъдат върнати в болницата“, посочи Ананиев. По думите му са предприети всички необходими действия за гарантиране на безопасността на пациентите на болницата.  \r\n \r\n„Държа да подчертая бързата реакция на дежурния екип на болницата, специално на д-р Петров и на всички останали, които са предприели абсолютно всички действия, докато дойдат 12 пожарни коли. Пожарната и МВР са действали съвместно много бързо, за да се ограничат щетите“, посочи той. \r\n \r\n„Няма опасност за живота на обгазените. Пряко застрашен е бил животът на 80 души. Екипите на МВР са действали своевременно. Болницата към момента работи нормално“, каза още министърът. Ананиев добави, че други болници са искали да помогнат на „Пирогов“, но екипът на болницата се е справил сам с помощта на пристигналите на място екипи на пожарната и полицията. \r\n \r\nПо думите му 32 пациенти са били изведени от Второ вътрешно отделение, където е възникнал пожара. Според него няма опасност за живота на нито един от пациентите.", "date": "2019.11.27", "title": "Министър Кирил Ананиев: Няма други тежко пострадали при пожара в УМБАЛСМ „Пирогов“, близките на починалите са уведомени"}
{"url": "http://www.focus-news.net/news/2019/11/27/2723504/v-narodnoto-sabranie-shte-bade-predstavena-informatsiya-po-proekt-initsiativa-za-zdrave-i-vaksinoprofilaktika.html", "text": "В Народното събрание ще бъде представена информация по проект „Инициатива за здраве и ваксинопрофилактика“. Кампанията е под патронажа на Комисията по здравеопазването на 44-ото Народно събрание и се организира ежегодно от Националната мрежа на здравните медиатори, Българско сдружение по иновативна медицина и Фондация „Здравни проблеми на малцинствата“. Това съобщиха от пресцентъра на парламента. \r\n \r\nВ 11.30 часа в Северното фоайе на Народното събрание ще бъдат открити четири информационни щанда, на които народните представители и гостите на парламента ще могат да се запознаят с дейността и постиженията на здравните медиатори в България. \r\nНачалото на проекта „Инициатива за здраве и ваксинопрофилактика” беше поставено през март 2010 г. Той обединява усилията на държавния, частния и неправителствения сектор за подобряване на сътрудничеството между общопрактикуващите лекари, здравните медиатори и Регионалните здравни инспекции. \r\n \r\nТазгодишната информационна кампания ще продължи с двудневна Национална среща по проект „Инициатива за здраве и ваксинопрофилактика“ с обучителен компонент, в рамките на който здравните медиатори от цялата страна ще получат информация по различни теми, представена от водещи специалисти в областта на социално-значимите, заразните и незаразните и детските болести.", "date": "2019.11.27", "title": "В Народното събрание ще бъде представена информация по проект „Инициатива за здраве и ваксинопрофилактика“"}
{"url": "http://www.focus-news.net/news/2019/11/27/2723506/denyat-27-noemvri-v-balgarskata-istoriya.html", "text": "Подписан е Ньойският договор, наложен след поражението на страната в Първата световна война. Красноречив е жестът на тогавашния министър-председател Александър Стамболийски, който чупи химикалката си след подписа: съгласно договора от България е откъсната площ от 11 278 кв. км. с българско население - Южна Добруджа, Западните покрайнини и Беломорска Тракия. Наложени са тежки финансови репарации, платими за 37 години. България е лишена от правото да поддържа собствена армия, военен флот и авиация. Последиците от Ньойския диктат за Балканите са неизброими. \r\nПрез 1982 година, два дни след арестуването на служителя на БГА “Балкан” Сергей Антонов в Рим, българските власти заявяват, че това е недопустима провокация срещу България. Обвинението срещу Антонов се базира на лъжите на турския терорист Мехмед Али Агджа и е за участие в подготовката на атентата срещу папа Йоан Павел II на 13 май 1981 г. В съдебния процес Антонов е оправдан, но сенките на мита за “българската следа” периодично се възраждат. Римският отец посети България през 2002 година. \r\nНа 27 ноември е роден министър-председателят Иван Багрянов, екзекутиран от Народния съд. На 27 ноември умира  композиторът Филип Кутев. \r\n \r\n \r\n2009 г. \r\nПредседателят на Европейската комисия Жозе Мануел Барозу обявява своя екип за новата Комисия, в който участва Румяна Желева, на която е определен ресорът „Международно сътрудничество, хуманитарна помощ и реакции при кризи“. \r\nКандидатурата на Румяна Желева за еврокомисар е обявена от премиера Бойко Борисов на 5 октомври с.г. \r\n \r\n \r\n2008 г.  \r\nПрезидентът присъжда Орден „Стара планина” на: \r\n1. Джон Дали, министър на социалната политика на Република Малта - втора степен „за изключително големите му заслуги за развитие на българо-малтийските отношения.“ \r\n2. Тонио Борг, заместник министър-председател и министър на външните работи на Република Малта - втора степен „за изключително големите му заслуги за развитие на българо-малтийските отношения.“ \r\n3. Лорънс Гонзи, министър-председател на Република Малта - първа степен „за изключително големите му заслуги за развитие на българо-малтийските отношения.“ \r\n4. Стоян Тонев, началник на Военномедицинска академия – първа степен с мечове „за изключителни заслуги за развитието на военното здравеопазване, за проявен професионализъм при организирането на медицинското осигуряване на въоръжените сили на Република България, за утвърждаване на Военномедицинска академия като водещо лечебно заведение и принос за поддържане на националната сигурност на Република България.“ \r\n \r\n \r\n2002 г. \r\nСъздадена е „Комисията за 11 септември”, за да състави „пълен и изчерпателен отчет на обстоятелствата около терористичните атаки от 11 септември 2001 г., включително подготовката за и непосредствения отговор на атаките“.  \r\n \r\n \r\n2002 г.  \r\nСловашкият президент Рудолф Шустер е на еднодневно работно посещение в България. Той разговаря с българския президент Георги Първанов за общите проблеми по присъединяването към НАТО. \r\n \r\n \r\n2001 \r\nЗа председател на новия Съвет за електронни медии (СЕМ), утвърден от XXXIX-то Народно събрание, е избрана доцент Маргарита Пешева. \r\nМаргарита Пешева е родена през 1950 г. в град Враца. Завършва СУ „Св. Климент Охридски\". Има специализация в Московския държавен университет (1977 г.). През 1982 г. защитава докторска дисертация на тема: „Младежта и изкуството\". \r\n \r\n \r\n \r\n1972 г.  \r\nПубликуван е Закон за пребиваване на чужденците в Народна Република България. \r\n \r\n \r\n1962 г.  \r\nСъставено е ново правителство начело с първия секретар на ЦК на БКП Тодор Живков. Първи зам.-председатели на Министерския съвет са Живко Живков и Георги Трайков, а зам.-председатели на Министерския съвет – Станко Тодоров, Тано Цолов, Иван Михайлов и Пенчо Кубадински. \r\nТодор Христов Живков е политически и държавен деец. От 9 юли 1971 г. до 17 ноември 1989 г. е председател на Държавния съвет на Народна Република България. През 1954 г. става Първи секретар, а през 1981 г. генерален секретар на ЦК на БКП. От 1942 г. е член на Окръжния комитет на БКП. От 1950 г. е кандидат-член на Политбюро и секретар на ЦК, от 1951 г. – член на Политбюро. През ноември 1962 г. става Председател на Министерския съвет на Народна Република България, остава на този пост до 1971 г. С решение на пленум на ЦК на БКП е изваден от състава на ЦК на БКП на 8 декември 1989 г., а няколко дни по-късно е изключен от БКП. На 4 септември 1992 г. Върховният съд на България налага на Живков 7 години затвор, заменен с домашен арест, за незаконно раздаване на пари за представителни нужди на държавния апарат, на жилища и коли. Осъден е да върне на държавата 21 010 380 лв. На 9 февруари 1996 г. Общото събрание на Наказателните колегии на Върховния съд признава на Живков статут на бивш държавен глава и прекратява делото срещу него. \r\n1933 г. \r\nНа конгрес на Тайния военен съюз в София е взето решение за преврат срещу кабинета на Народния блок. \r\nНародният блок е политическа групировка, създадена на 30 май 1931 г. Включва Демократическата партия, БЗНС \"Врабча 1\", БЗНС \"Стара Загора\", Националлибералната партия на Г. Петров и Радикалната партия. Спечелва изборите на 21 юни 1931 г. и съставя правителство на 29 юни. Провежда демократизация, търси изход от икономическата криза. Народният блок разширява възможностите за легална изява на опозицията. Възобновява се издаването на множество леви вестници и списания. След частична амнистия през 1932 г. в България се завръщат редица дейци на БЗНС, сред които е Александър Оббов.  \r\nВъв външнополитически план правителството на Народния блок демонстрира близост както с Малката Антанта, така и с Италия и Германия. Така правителството се опитва да балансира между настроенията за връщане на загубените земи след Първата световна война и желанието да се получи облекчение на репарационните плащания по Ньойския договор. \r\nПравителството на Народния блок е свалено от власт с Деветнадесетомайския преврат през 1934 г. \r\n \r\n \r\n1919 г.  \r\nПодписан е Ньойският мирен договор.  \r\nНьойският договор за мир е наложен на България след поражението й в Първата световна война (1914 г.-1918 г.). Подписан е на 27 ноември в парижкото предградие Ньой от министър-председателя Александър Стамболийски, а от страната на силите победителки - от ръководителите на техните делегации на Парижката мирна конференция (1919-1920 г.). Според него България е обременена с тежки репарационни задължения, възлизащи на 2 250 000 златни франка, които следва да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. Освен това България е задължена да предаде на своите съседи (съюзници на съглашенските сили победителки) - Сръбско-хърватско-словенското кралство (от 1929 г. Югославия), Румъния и Гърция, определено число добитък, както и 250 000 т. въглища. Наред с това тя губи Западна Тракия, която първоначално се предоставя за управление от самите западни съглашенски държави, които от своя страна през 1920 г. я предоставят на Гърция. От България се отнема Южна Добруджа, която повторно се включва в територията на Румъния, както и гр. Струмица и нейната околност, заедно с т. нар. Западни покрайнини (включващи земите на част от Царибродска, Босилеградска, Трънска и Кулска околия), които се предоставят на Югославия. По такъв начин страната ни е лишена от значителни територии, населени с компактно българско население. Пак по силата на Ньойския мирен договор на България е отнето правото да има своя наборна армия, като на нейно място й се разрешава рекрутирането на платена войска в размер на 33 000 души войници и офицери, с които да охранява границите си и да пази вътрешния ред. Като неделима част от договора по искане на Гърция е приложена и т. нар. конвенция за доброволна размяна на малцинствата между двете съседни държави, която впоследствие е използвана от атинските управляващи среди за насилствено прогонване на българското население от неговите родни огнища в Западна Тракия. Ньойският мирен договор просъществува до началото на Втората световна война 1939-1945 г. През този период България изплаща на съглашенските сили и техните балкански съюзници репарации в размер на 65 000 000 златни франка. \r\n \r\n \r\n1916 г.  \r\nВ хода на Първата световна война Първа софийска дивизия овладява гр. Гюргево. \r\n \r\n \r\n1900 г. \r\nСъставено е двадесетото правителство на България, начело с Тодор Иванчов. \r\nТодор Иванчов e политически и държавен деец. Роден е в Търново (Велико Търново) през 1858 г. Завършва “Робърт колеж” в Цариград, след което учи в Монпелие, Франция. След завръщането си в България е назначен за директор на Статистическото бюро. Той е един от лидерите на Либералната партия (радослависти). От 1886 г. участва в управлението на държавата – министър на народното просвещение (август 1886 г.– юни 1887 г.; януари–октомври 1899 г.), министър-председател (1 октомври 1899 г.–9 януари 1901 г.) и едновременно министър на външните работи (до 27 ноември 1900 г.) и министър на финансите (27 ноември 1900 г.–9 януари 1901 г.). Правителството на Тодор Иванчов връща отново натуралния десятък върху зърнените култури, което предизвиква бунтове сред населението. Те са потушени с военна сила и довеждат до свалянето на правителството. На 4 юни 1903 г. Иванчов и министрите му са съдени от Държавен съд за нарушаване на конституцията. Тодор Иванчов е осъден на 8 месеца затвор, но по-късно е освободен. Умира през 1905 г. \r\n \r\n \r\n1877 г.  \r\nВ хода на Руско-турската освободителна война (1877-1878 г.) турските сили се изтеглят от Орхание (Ботевград). \r\n \r\n \r\n \r\n На тази дата са родени: \r\n \r\n \r\n1891 г.  \r\nРоден е Иван Багрянов - български политик. Завършва Военното училище в София през 1912 година. От 1912 г. до 1918 г. е офицер-артилерист във войните за национално обединение. Адютант е на цар Фердинанд I. През 1918 – 1919 г. е адютант на цар Борис III. От 1919 г. до 1923 г. следва право в София и агрономство в Лайпциг и Виена. В периода от 1923 г. до 1938 г. се занимава със земеделие в стопанството си край Разград. От 1938 до 1944 г. е председател на Общия съюз на Земеделските стопански задруги. През 1938-1939 г. е народен представител в XXIV-то ОНС. От 1938 г. до 1941 г. е министър на земеделието и държавните имоти в правителствата на Г. Кьосеиванов и проф. Б. Филов. През 1944 г. става министър-председател на Царство България и управляващ Министерството на външните работи и вероизповеданията. На 1-2 февруари е осъден на смърт от т.нар. Народен съд и впоследствие е екзекутиран. На 26 август 1996 г. е реабилитиран посмъртно от Върховния съд. \r\n \r\n \r\n1887 г.  \r\nРоден е генерал-лейтенант Руси Русев - министър на войната в периода 14 септември 1943 г. – 4 септември 1944 г. \r\nЗавършва Военното училище в София като артилерист (1909 г.). В Балканската война (1912-1913 г.) е командир на батарея в Четвърти артилерийски полк. През Първата световна война (1914-1918 г.) започва като командир на батарея, а след това на артилерийско отделение в същия полк. След войната служи в Трети артилерийски полк и командир на учебната батарея във Военното училище (1919-1927 г.). Отново постъпва в Четвърти артилерийски полк (1927-1929 г.). От 1929 г. служи в Артилерийската инспекция като началник на техническия отдел (1930-1934 г.), завеждащ въоръжението (1934-1935 г.). Началник е на артилерийски отдел във военната фабрика в Казанлък (1935-1936 г.). Инспектор на въоръжението (1936-1940 г.). Началник на канцеларията на Министерството на войната (1940-1941 г.). Отново инспектор на въоръжението (1941-1942 г.). През 1942 г. става началник на новосъздадения Отдел за доставки и поддържане при Министерството на войната, където централизира цялата военно снабдителна дейност за нуждите на армията. При съставянето на правителството на Добри Божилов по настояване на регентите е назначен за министър на войната (14 септември 1943 г.). Той запазва длъжността си и при формирането на правителството на Иван Багрянов (1 юни 1944 г.). Като министър на войната предлага приетия след това Нов закон за военните сили на Царство България (март 1944 г.) и утвърждава „Правилник за Главното командване във военно време (юли 1944 г.). През януари 1944 г. е създадена Държавната жандармерия специално за борба с антифашистките сили, която е подчинена на министъра на войната. На 1 септември 1944 г. изпраща писмо до командващите Трета и Четвърта армия да не оказват съпротива на Червената армия. При съставянето на правителството на Константин Муравиев е освободен от министерския пост и на 4 септември 1944 г. се уволнява от армията по собствено желание. След 9 септември 1944 г. е осъден от Народния съд на смърт и е разстрелян. С решение № 172 от 26 август 1996 г. на Върховния съд присъдата е отменена. \r\n \r\n \r\n1857 г.  \r\nНа 27 ноември 1857 г. (9 декември 1857 г. по нов стил) е роден генерал-лейтенант Михаил Савов - помощник-главнокомандващ българска­та войска през Балканската война, военен министър ( 4 февруари 1891 г. -15 април 1894 г.) и (18 март 1903 г. - 22 май 1907 г.). \r\nГенерал Михаил Савов завършва първия випуск на Военното училище в София   през 1879 г.) и Николаевската генералщабна академия в Русия през 1885 г.. Изявява се в Сръбско-българската война като ко­мандващ лявото крило на Сливнишката позиция и в боевете за овладяване на Пирот. След войната е помощник на военния министър,  командир на бригада и началник на Военното училище. Два пъ­ти е военен министър. Като такъв ген. Михаил Савов има значителен принос при разработването и прилагането на военните за­кони от 1891 и 1903 г., които превръщат българс­ката армия в една от най-боеспособните в Европа. През Балканските войни (1912 - 1913 г.) е помощник-главнокомандващ  на  българската  войска. Сменен от този пост на 20 юни 1913 г., по-късно той е назначен за командващ обединените армии. Генерал Михаил Савов умира на 23 юли 1928 година в курортното селище Saint Vallier de Thiey до град Ница, Франция. \r\n \r\n \r\n На тази дата умират: \r\n \r\n \r\n1982 \r\nУмира Филип Кутев (Филип Кутев Тенев) - български композитор. Филип Кутев е роден през 1903 г. Завършва Държавната музикална академия в София. Работи като капелмайстор в Бургас и София. От 1951 г. е ръководител на Държавния ансамбъл за народни песни и танци.  \r\nАвтор на симфонични творби: “Скерцо” (1928 г.), “Българска рапсодия” (1937 г.), “Герман” (1940 г.), “Сакарска сюита” (1940-1943 г.); кантата “Девети септември” (1946 г.), драматичната Първа симфония (1950 г.), “Симфонични танци”, преработва множество народни песни. Филип Кутев подпомага създаването на филмите “Под игото” (1952 г.), “Героите на Шипка” (1955 г.), съвместно с Николай Крюков, “Хитър Петър” (1960 г.). \r\n \r\n \r\n1901 г.  \r\nУмира Светослав Мерджанов - български революционер. Светослав Мерджанов е роден през 1876 г. Като студент в Женева се запознава с македонски революционери, напуска университета и се отдава на македонско дело. Изпълнява важни и опасни мисии. Заедно със своя приятел Соколов подкопава канал под “Банк Отоман” в Цариград с цел взривяването й. През 1899 г. заедно с Г. Делчев обикаля Източна Македония. Когато Б. Сарафов е затворен от правителството в София, Мерджанов заема неговото място. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.11.27", "title": "Денят 27 ноември в българската история"}
{"url": "http://www.focus-news.net/news/2019/11/27/2723508/namalena-vidimost-v-dobrich-zaradi-magla-patnite-nastilki-sa-vlazhni-i-hlazgavi.html", "text": "Мъгла намалява видимостта в Добрич, пътните настилки са влажни и хлъзгави,  \r\nбез превалявания от дъжд е в този час, предаде кореспондентът на  Радио „Фокус” – Варна . Ремонт на асфалтова настилка се извършва по част от пътя Кочмар – Тервел в Добричка област. Движението на автомобили  по тази отсечка се осъществява с повишено внимание. Участъкът е сигнализиран с пътни знаци.  \r\n \r\nПредвидено е дейностите да приключат до 30 ноември. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Въведена е временна организация на движение на автомобили  в Добрич по част от  бул. „Русия“ (в района на Автогарата - кръстовището с ул. „Гоце Делчев“ в посока ул. „Христо Ботев“ и кръстовището с ул. „Христо Ботев“ в посока ЖК „Иглики“) заради строително-монтажни дейности. И на двете кръстовища светофарните уредби не работят. Затворено за движение е едното платно на булеварда, движението на автомобили се извършва двупосочно в другото платно. Участъкът е сигнализиран с пътни знаци. В Добрич времето е облачно, духа умерен до силен вятър, температурата на въздуха е около 2 градуса.   \r\nЖулиета НИКОЛОВА", "date": "2019.11.27", "title": "Намалена видимост в Добрич заради мъгла, пътните настилки са влажни и хлъзгави"}
{"url": "http://www.focus-news.net/news/2019/11/27/2723509/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\n \r\nВъв връзка с подмяна на спирателен кран на ул. „Хан Кубрат“ жк. „Надежда“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на ж.к. „Надежда“ 1 – бл. 122, бл. 123, ул. „Демир Капия“ от ул. „Сава Филаретов“ до ул. „Илинденско въстание“; ул. „Жорж Дантон“ от ул. „Царевец“ до ул. „Възрожденска“, ул. „Железен мост“, ул. „проф. Янаки Моллов“, ул. „23 – ти декември“, ул. „Кирил Дрангов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес пред бл. 122. \r\n \r\nОт 23:00 часа на 27 ноември 2019 г. до 06:00 часа на 28 ноември 2019г. във връзка с извършване на тест на налягането във водопроводната мрежа в по бул. „Ген. Данаил Николаев“ Център, се налага спиране на водоподаването на клиентите на „Софийска вода”, живеещи в района на бул. „Васил Левски“, бул. „Ген. Данаил Николаев“, ул. „Проф. Милко Бичев“, бул. „Янко Сакъзов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ ъгъла с ул. „Христо Ковачев“. \r\n \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства!", "date": "2019.11.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/11/27/2723510/mvnr-na-kitay-egoizmat-na-sasht-e-edin-ot-klyuchovite-faktori-za-nestabilnostta-v-blizkiya-iztok.html", "text": "Егоистичната и едностранна политика на САЩ в Близкия Изток е един от ключовите фактори за нестабилността в региона. Това заяви на церемонията по откриването на пекинския форум „Сигурност в Близкия Изток“ помощник-министърът на външните работи на Китай Чен Сяодун, предава  ТАСС . \r\n \r\n„Близкият изток днес е далеч от мира. Проблемите със сигурността все още продължават да съществуват“, заяви Чен Сяодун. „Напрежението в региона на Персийския залив остава, рисковете от конфликти нарастват. Екстремистките и терористичните сили могат да се възползват от тази ситуация“. \r\n \r\nСпоред помощника на министъра на външните работи на Китай „настоящата ситуация е резултат от много фактори“. „От една страна, вкоренилото се геополитическо, етническо, междуконфесионално напрежение продължава да се развива“, заяви Чен Сяодун. \"От друга страна, САЩ упражняват гигантско влияние върху региона, продължават да се придържат към егоистична, едностранна политика и водят борба за сметка на слабите, което се превърна в един от най-важните въпроси за поддържане на сигурността в региона“, подчерта той и добави, че „мирът ще бъде илюзия без стабилност и сигурност в Близкия изток“. \r\n \r\nФорумът за сигурност в Близкия изток се провежда на 27-28 ноември в държавната резиденция „Дяоюйтай“ в Пекин. В него участват над 200 експерти от Китай, Русия, Близкия Изток, Европа, Америка, други страни и региони на света. \r\n \r\nПревод и редакция:", "date": "2019.11.27", "title": "МВнР на Китай: Егоизмът на САЩ е един от ключовите фактори за нестабилността в Близкия Изток"}
{"url": "http://www.focus-news.net/news/2019/11/27/2723502/zam-direktorat-na-pirogov-prof-nikolay-gabrovski-pirogov-otvarya-goreshta-liniya-na-koyato-blizkite-na-patsienti-mogat-da-zvanyat.html", "text": "„Пирогов“ отваря гореща линия, на която близките на пациенти могат да звънят. Телефонът е 02 91 54 540. Това каза заместник-директорът на УМБАЛСМ „Н. И. Пирогов” проф. Николай Габровски на извънреден брифинг в болницата, предаде репортер на  Агенция „Фокус“ . „Моля да се обаждат само хора, чиито близки са от засегнатото отделение. Да не звънят други хора, за да не бъде линията претоварена. Близките на починалите са уведомени. Останалите могат да бъдат спокойни, че близките им са добре, допълни той.  \r\n \r\n„Имало е двама пациента на мястото на инцидента. Единият от загиналите пациенти е имал голяма нужда от подаване на кислород поради тежко увреждане на белия дроб. Пациентът не е можел да диша самостоятелно без този кислород, който му е подаван. Той е бил с белодробна недостатъчност. Системата за подаване на кислород е нова. Ще има средствено процесуални действия, които да изяснят как е възникнал инцидента“, каза още той. \r\n \r\n„Искам да изкажа специални благодарности на колегите и всички екипи, които са реагирали. Без тяхната намеса щеше да има инцидент от друг мащаб. Пожарните коли са се отзовали бързо, за да се овладее ситуацията. 12 пожарни коли са реагирали невероятно бързо. Ако това не се беше случило, сега щяхме да говорим за една национална трагедия. 32 пожарникари и 36 служители на МВР са се включили в действията по овладяване на пожара. Всичко е разрешено много кратки срокове“, посочи проф. Габровски.  \r\n \r\n„Нещата са под контрол. Всички пациенти от засегнатото от пожара крило са обгрижени. Проверено е тяхното състояние. Направени са всички необходими действия, за да се види дали има някакви последици от този инцидент. Нямаме данни за друг пациент, който да е пострадал освен едно обгазяване, което е под контрол. Нямаме основание да смятаме, че има взривена бутилка. Каква е била конкретната причина, предстои да се изясни. Единствено Шокова зала има затруднения, но болницата ще продължи да функционира в пълен обем. В момента се установява какви са причините за пожара“, посочи Габровски. По думите му в болницата има пожароизвестителна система и план за евакуация.", "date": "2019.11.27", "title": "Зам.-директорът на „Пирогов“ проф. Николай Габровски: „Пирогов“ отваря гореща линия, на която близките на пациенти могат да звънят"}
{"url": "http://www.focus-news.net/news/2019/11/27/2723511/prodazhbata-na-elektronni-vinetki-e-vazmozhno-da-bade-zatrudnena-poradi-planirani-softuerni-aktualizatsii.html", "text": "Между 16.00 и 19.00 са планирани дейности по внедряване на актуализации на електронната система за събиране на пътни такси. Възможно е да възникнат частични забавяния и прекъсвания, които биха могли да затруднят продажбите на електронни винетки. Това съобщиха от пресцентъра на  Агенция \"Пътна инфраструктура\" . \r\n \r\nЗа избягване на риска от проблеми с покупката на е-винетка по време на планираните актуализации препоръчваме на шофьорите внимателно да планират пътуването си по републиканската пътна мрежа и да купят електронната си винетка своевременно.", "date": "2019.11.27", "title": "Продажбата на електронни винетки e възможно да бъде затруднена поради планирани софтуерни актуализации"}
{"url": "http://www.focus-news.net/news/2019/11/27/2723498/a1-on-makedoniya-nay-malko-20-sa-zaginalite-ot-zemetresenieto-v-albaniya.html", "text": "Най-малко 20 души са загинали от земетресенията, които разлюляха Албания. В град Дуръс, който пострада най-тежко, няколко сгради са се сринали до основи, а сред тях е и седем-етажен хотел, предава македонският портал  „А1 Он“ . \r\nАлбанските медии съобщиха, че от руините на хотела „Вила Палма“ са извадени две тела. \r\nСнимките показват, че хотелът е срутен до основи, а освен това части от фасадата му са затрупали автомобилите на близкия паркинг. \r\n \r\nПревод и редакция:", "date": "2019.11.27", "title": "„А1 Он“ (Македония): Най-малко 20 са загиналите от земетресението в Албания"}
{"url": "http://www.focus-news.net/news/2019/11/27/2723515/na-30-noemvri-v-dimitrovgrad-shte-badat-vklyucheni-svetlinite-na-nay-golyamoto-zhivo-koledno-darvo-v-balgariya.html", "text": "На 30 ноември 2019 г. от 17.30 часа на централния площад в Димитровград ще бъдат запалени светлините на най-голямото живо коледно дърво в България - „Дървото на надеждата“. Това съобщиха от пресцентъра на  Общината . След спорове с други градове в края на 2018 г. димитровградската елха бе обявена за най-голямото живо Коледно дърво в България и получи своето признание със своите над 28 метра. За грейването на елхата в Димитровград специално ще пристигне обичаният и любим на всички Дядо Коледа. \r\n \r\nПлощад „България\" отново ще се превърне в място пресъздаващо неповторимата коледна атмосфера за малки и големи. Ледената пързалка ще радва любителите на кънките, а в специално подготвени уютни къщички - „Пекарни\" ще се изпичат на място канелени коледни курабийки, които децата ще могат да украсят по свой вкус и желание. В работилнички ще могат да изработват също и играчки за елха и коледни картички.  \r\n \r\nСпециален кът-ателие в старовремски стил ще пресъздава старата българска традиция за направа на сурвачки от дрян, където децата, асистирани от самодейци от читалищата ще се учат как да направят своя автентична сурвачка. Задължителното писмо до Дядо Коледа със списък от желания, малките палавници ще могат да напишат и пуснат в „Пощата\" за коледни писма. Аромат на вкусотии и греяно вино ще допълва настроението на площада от традиционната „Гостилница\".   \r\n \r\nБългарския фолклор със съвременно звучене ще намери израз в програмата на празника. Началото ще сложи хореографията „Коледари\" на танцов ансамбъл „Звездица\", родопска гайда в изпълнение на Галин Ангелов и пленителните таланти на Полина Стефанова и Даниел Христов, както и танцьорите на „Галаксико\" ще заредят с много български дух централния площад на Димитровград.  \r\nПищна заря и ефекти с лазер ще очакват гражданите, дошли на запалването на Елхата и коледните светлини в Димитровград.", "date": "2019.11.27", "title": "На 30 ноември в Димитровград ще бъдат включени светлините на най-голямото живо коледно дърво в България"}
{"url": "http://www.focus-news.net/news/2019/11/27/2723514/denyat-27-noemvri-v-svetovnata-istoriya.html", "text": "Учредени са Нобеловите награди - най-авторитетният световен приз. През 1895 година шведът Алфред Нобел подписва завещанието си в банка в Стокхолм, с което са създадени международните премии, носещи неговото име.  \r\nПрез 1095 година на Клермонския събор Първият кръстоносен поход получава папска благословия, за да потегли на изток към свещените места и да спаси Йерусалим от ръцете на неверниците. Началото на кръстоносното движение - извор на безброй героични подвизи и легенди... \r\nВойските на Наполеон шестват из Европа: през 1806 година французите превземат Варшава, през 1807 година - португалската столица Лисабон. \r\nНяколко световни премиери отбелязват днешния ден: През 1842 година е премиерата на операта “Руслан и Людмила” на руския композитор Михаил Глинка.  През 1896 година във Франфурт е премиерата на симфоничното произведение на Рихард Щраус - “Тъй рече Заратустра”.  \r\nПрез 1967 г. в САЩ излиза албумът “Magical Mystery Tour” на Бийтълс. \r\nСъветската космическа станция “Марс - 2” се разбива при кацане на повърхността на Червената планета през 1971 г. Поредна стъпка от похода на човека към Космоса. На 27 ноември са родени: изобретателят на термометъра шведският астроном Андерс Целзий; световният и олимпийски шампион по спортна гимнастика Юрий Титов, филмовата легенда Брус Ли, и днес ненадминат майстор на бойните изкуства, китаристът Джими Хендрикс. Роден е ръководителят на Пражката пролет през 1968 година в Чехословакия Александър Дубчек. \r\nНа 27 ноември умира писателят Александър Дюма – син. \r\n \r\n2015 г. \r\nРусия осъществява пълен контрол над въздушното пространство на Сирия посредством зенитно-ракетен комплекс С-400. \r\n \r\n \r\n2014 г.  \r\nГръцките профсъюзи провеждат 24-часова обща стачка, за да протестират срещу наложените правителствени строги икономии в страната, затваряйки обществените медицински, образователни и транспортни услуги. \r\n \r\n \r\n2014 г.  \r\nФранция поставя нов рекорд за безработица с 3.46 милиона регистрирани през октомври.  \r\n \r\n \r\n2014 г.  \r\nУкраинският парламент заседава за първи път след скорошните избори. Очаква се Арсений Яценюк да бъде утвърден като министър-председател. \r\n \r\n \r\n2014 г.  \r\nСевернокорейският лидер Ким Чен Ун назначава сестра си, Ким Йо Чен, на висок държавен пост. \r\n \r\n \r\n2012 г. \r\nПредставителите на страните от еврозоната достигат до съглашение за отпускане на 43,7 млрд евро на Гърция. \r\nДържавните кредитори на Гърция се съгласяват да вземат мерки да понижат индекса „дълг към БВП на страната” до 124% до 2020 г. \r\n \r\n \r\n2011 г. \r\nСтратовулканът Тунгурауа в Еквадор се активизира и изхвърля стотици хиляди тонове вулканична пепел на 1500 метра височина над гърлото си. \r\n \r\n \r\n2011 г. \r\nКонгресът на партия Единна Русия утвърждава кандидатурата на Владимир Путин за поста президент на Русия. \r\n \r\n \r\n2009 г. \r\nВ 21:34 ч (17:34 по Гринуич) е извършен смъртоносен бомбен атентат срещу скоростния влак „Невски Експрес“ № 166, който пътува от Москва за Санкт Петербург. На 285 км от гара Алешинка, на границата на Тверска и Новгородска област избухва взривно устройство, в резултат на терористичния акт композицията дерайлира, като в катастрофата загиват 27 души, а 90 са ранени. В момента на катастрофата на борда на „Невски Експрес“ се намират 682 души, включително персоналът на влака. \r\nГрупата на чеченския сепаратистки лидер Доку Умаров поема отговорност за атентата. \r\n \r\n \r\n2006 г. \r\nЖозеф Кабила Кабанге официално е наречен \"първият демократично избран президент\", след като печели всеобщите президентски избори в ДР Конго. Той е 4-ят президент на Демократична република Конго от 26 януари 2001 г. Заема поста след убийството на баща му Лоран-Дезире Кабила.  \r\n \r\n \r\n2005 г. \r\nВъв Франция е извършена първата трансплантация на части от лицето. \r\n \r\n \r\n2005 г. \r\nХосе Мануел Селая Росалес е избран за президент на Хондурас. Той заменя Рикардо Родолфо Мадуро Хоест. \r\n \r\n \r\n2004 г. \r\nМощите на Григорий Богослов и св. Йоан Златоуст са върнати в Истанбул (пр. Константинопол) от папа Йоан Павел II, макар че Ватикана задържа малка част от тях). Съхраняват се в Патриаршеската катедрала „Свети Георги“ в квартала „Фенер“. \r\n \r\n \r\n1971 г.  \r\nСъветската космическа станция “Марс-2” достига повърхността на едноименната планета и въпреки неуспешното приземяване става първия предмет от Земята, достигнал Марс. \r\n \r\n \r\n1970 г.  \r\nАлександър Солженицин се отказва от пътуване до Швеция, за да получи присъдената му Нобелова награда за литература, считайки, че съветските власти няма да му разрешат да се върне в родината. \r\nАлександър Солженицин е руски писател хуманист и общественик. Той е роден през 1918 г. През 1941 г. завършва Физико-математическия факултет на Московския университет и задочно два курса на Филологическия факултет в МИФЛИ (Московски институт по филологии и литература). От есента на 1941 г. е в действащата армия, от есента на 1942 г. е офицер, командир на батарея за звуково разузнаване. Служи на различни фронтове по време на Втората световна война. Арестуван е през февруари 1945 г. и е осъден на 8 години концлагер. След изтърпяване на присъдата през 1953 г. е заточен до живот в Казахстан. През 1956 г. е реабилитиран и работи като учител във Владимирска област в Централна Русия, след което се заселва в Рязан. Известност му носят повестите “Един ден на Иван Денисович” (1962 г.) и “Матьориният двор” (1963 г. ). След 1965 г. никъде не се печатат негови произведения. През 1969 г. е изключен от Съюза на писателите, след като през 1967 г. е изпратил писмо, в което се обявява против цензурата. След излизането на първия том на “Архипелаг ГУЛАГ” (1974 г.) е обвинен в държавна измяна, арестуван е, отнето му е гражданството и е експулсиран в Германия. От 1976 г. живее в щат Върмонт, САЩ. На 27 май 1994 г. се завръща в Русия.  През 2002 г. учредява награда на свое име.  \r\nАвтор е на : “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (т. 1-8, 1971-1991 г.), “Решило телето дъба да събаря” (1975 г.; допълнена 1991 г.), “Април 1917. Върмонт; Париж” (1993-1995 г., т. 1-2), “Публицистика” (т. 1-2, 1995-1996 г.). Пише разкази, пиеси, киносценарии и публицистика. Събраните му съчинения са издадени в Москва през 1990 г.(т. 1-8). \r\n \r\n \r\n1967 г.  \r\nВ САЩ излиза албумът “Magical Mystery Tour” на Бийтълс. \r\n \r\n \r\n1958 г.  \r\nНикита Хрушчов поставя ултиматум на страните от Запада с искането на Западен Берлин да бъде придаден статус на демилитаризиран свободен град. \r\nНикита Сергеевич Хрушчов е съветски политик, ръководител на СССР след смъртта на Йосиф Сталин. Той организира разобличаването на Сталин, разкривайки ужасите на неговата диктатура пред света в доклад на закрито заседание на Двадесетия конгрес на КПСС през февруари 1956 г. След смъртта на Йосиф Сталин Никита Хрушчов е избран за Първи секретар на Комунистическата партия на Съветския съюз от 1953 до 1964 г. и Председател на Съвета на министрите на СССР от 1958 г. до 1964 г. Никита Хрушчов е свален от длъжност и е пенсиониран по решение на Октомврийския пленум на ЦК на КПСС през 1964 г. Умира в Москва на 11 септември 1971 г. \r\n \r\n \r\n1918 г.  \r\nСъздадена е Украинската академия на науките. Тя е оглавена от Владимир Вернадски.  \r\nВладимир Иванович Вернадски (1863 – 1945 г.) е един от водещите учени на 20 век, естествоизпитател, мислител и обществен деец, създател на много научни школи. Един от представителите на руския космизъм. Работи в областта на минералогията, кристалографията, биологията, геохимията, биогеохимията, история на науката, философията и др. Основател е на редица научни организации и учреждения, сред които Украинската академия на науките, Радиевия институт в Москва, Биогеохимичната лаборатория и др. \r\n \r\n \r\n1918 г.  \r\nВластите в Оренбург залавят атамана Александър Дутов. \r\nАлександър Дутов (1879-1921 г.) е руски генерал-лейтенант (1919 г.). От септември 1917 г. е атаман (началник) на Оренбург. През ноември Дутов организира преврат срещу съветската власт в Оренбург. През юни 1918 г. Дутов с помощта на Чешкия легион организира движение за прекратяването на съветското управление в Урал. Той е начело на Оренбургската армия, част от армията на Александър Колчак. През 1920 г. помага на група руски лидери, включително Васил Балабанов, администратор на Семириеченск, да избягат в Китай. След загубата си от червената армия Дутов бяга в Китай, където е убит от болшевишкия агент Махмуд Хаджамиров през февруари 1921 г. \r\n \r\n \r\n1910 г.  \r\nВ Ню Йорк е открита най-голямата до този момент железопътна станция “Пенсилвания”. \r\n \r\n \r\n \r\n1896 г.  \r\nВ Западна Канада започва масова кампания за привличане на европейски емигранти. \r\n \r\n \r\n1842 г.  \r\nСъстои се премиерата на операта “Руслан и Людмила” от Михаил Глинка. \r\nМихаил Глинка е руски композитор, родоначалник на руската класическа музика. Първата си опера \"Иван Сусанин\" Глинка написва през 1836 г., представена като \"Живот за царя\", а втората - през 1842 г. по поемата на А. Пушкин \"Руслан и Людмила\". От 1836 г. до 1842 г. създава песни, инструментални пиеси, музиката към трагедията \"Княз Холмски\", \"Валс-фантазия\", романси и др. През 1844 г. посещава Франция и Испания, където пише увертюрите \"Нощ в Мадрид\" и \"Арагонска хота\". В родината си написва най-значимото си оркестрово произведение \"Камаринская\". \r\n \r\n \r\n1840 г.  \r\nПодписан е Александрийският договор, по силата на който Египет се отказва от Сирия. \r\n \r\n \r\n1705 г.  \r\nПо заповед на Петър I в Русия е създадена морската пехота.  \r\nПетър I Велики (1672 г.-1725 г.) е руски цар от 1682 г. Той е първият руски император (от 1721 г.). Син е на цар Алексей I Михайлович; от династията Романови. През 1682 г. наследява короната от Фьодор III и царува заедно с брат си Иван под регентството на сестра им София Алексеевна (до 1689 г.). По време на управлението му започва модернизация на Русия: реорганизира администрацията, установява йерархия на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. Обявява война на Швеция, но претърпява неуспех при обсадата на Нарва (1700 г.). През 1709 г. разбива при Полтава шведския крал Карл ХII-ти, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива Академия на науките в Петербург (1725 г.), Морската академия. Създател е на съвременния граждански шрифт (дн. печатна форма на кирилицата), въвежда нов календар (1700 г.). \r\n \r\n  \r\n1237 г.  \r\nИмператорът на Свещената римска империя Фредерик II разбива войската на Ломбардската лига в битката при Кортенова. \r\nСпоред изворите от 7000 до 10 000 сарацини-стрелци се намесват в края на битката и спасяват армията от повтаряне на загубата от Леняно. Това е една от многобройните кампании на Фредерик ІІ срещу ломбардските общини в периода 1235-1239 г., включително завземането на Виченца, неуспешната обсада на Брешчия и битката при Кортенова, която създава репутацията на императора като вещ стратег. Той не преценява точно силите си и отказва всички предложения за мир от страна на Милано, като изисква безусловна капитулация. Милано и пет други града се мобилизират и през октомври 1238 г. Фредерик ІІ вдига обсадата от Брешчия. Императорът нахлува в Папските държави и е анатемосан от папа Григорий ІХ-ти. \r\n \r\n \r\n1095 г.  \r\nНа Клермонския събор в Оверн папа Урбан ІІ благославя първия кръстоносен поход.  \r\nПървият кръстоносен поход продължава от 1096 г. до 1099 г. Завършва със завладяването на Ерусалим и създаването на Ерусалимското кралство от граф Годфроа дьо Буийон (1061-1100 г.).  \r\nКръстоносните походи са експедиции, организирани от западноевропейски рицари за завладяването на свещените места на Изток (Сирия, Палестина и Северна Африка). От предприетите осем кръстоносни похода четири преминават през Балканския полуостров и засягат непосредствено и българските земи. Освен тези големи походи има и множество по-малки, не само в Палестина, но и в Централна Европа и Испания, и са насочени не само срещу мюсюлмани, но и също срещу християнски еретици и лични врагове на папата и монарсите. Кръстоносните походи продължават до Ренесанса и Реформацията, когато политическият и религиозен климат става твърде различен от този през Средновековието. \r\n \r\n \r\n На тази дата са родени: \r\n \r\n \r\n1942 г.  \r\nРоден е Джими Хендрикс ­ американски музикант и китарист. С псевдоним Джими Джеймс е работил със Сам Кук, Би Би Кинг, Литъл Ричард, Уилсън Пикет, Айк и Тина Търнър. В Гринич Вилидж го забелязва Час Чандлер от групата “The Animals” и кани китариста в Лондон. Там е сформирана първата негова група “The Jimi Hendrix Experience”, където заедно с него свирят Ноел Рединг и Мич Мичел. Първото им парче “Hey Joe” заема шесто място в английския хит-парад. Джими Хендрикс участва в много музикални фестивали. \r\nУмира на 18 септември 1970 г. в Лондон. \r\n \r\n \r\n1940 г. \r\nРоден е Брус Ли – майстор на източните бойни изкуства, каратист, актьор. \r\nБрус Ли е роден в Сан Франциско, но отрасва в Хонг Конг. През 1959 г. заминава за Сиатъл, за да завърши гимназиалното си образование. Получава диплома от техническото училище Едисон и се записва във Вашингтонския университет като студент по философия. Там той среща и бъдещата си съпругата си Линда – оженват се през 1963 г. След като завършва университетското си образование, Лий започва да играе в телевизионния сериал “The Green Hornet”. При завръщането си в Хонг Конг се снима в още филми и става все по-популярен. \r\nМеждувременно учи в няколко школи по бойни изкуства и след като не остава удовлетворен от никоя от тях, Лий създава три собствени стила: Tao Гунг Фу, модификация на Уинг Чун, смесена с други Кунг Фу стилове; Юн Фан, усъвършенстване на неговия Кунг Фу стил – който съчетава и елементи от бойни изкуства извън Кунг Фу, с намерението дa създаде по-опростено и практично бойно изкуство, както и подробна тренировъчна система за общо физическо състояние; и Джийт Кун До – което представлява по-скоро неговата лична философия за това как бойните изкуства би трябвало да се практикуват ефективно (и според мнозина – система за самоусъвършенстване). Брус Ли умира на 20 юли 1973 г. \r\n \r\n \r\n1935 г.  \r\nРоден е Юрий Евлампиевич Титов – гимнастик, абсолютен световен шампион за 1962 г., олимпийски шампион за 1956 г., заслужил майстор на спорта. Носител е на 5 сребърни и 3 бронзови олимпийски медали. Двадесет години Юри Евлампиевич е бил президент на Международната федерация по гимнастика. \r\n \r\n \r\n1921 г.  \r\nРоден е Александър Дубчек - словашки политик, ръководител на \"Пражката пролет\" в ЧСФР през 1968 г. \r\nАлександър Дубчек е първи секретар на комунистическата партия на Чехословакия от януари 1968 г. до април 1969 г. След инвазията на войските на Варшавския договор през 1968 г. Дубчек е арестуван и изпратен в Съветския съюз. През 1970 г. е изключен от ЧКП. Работи като инженер-лесовъд. Председател е на парламента на Чехословашката Федеративна Република от декември 1989 г. Умира през 1992 г. \r\n“Пражка пролет” е период на политическа либерализация в Чехословакия, която започва на 5 януари 1968 г. и продължава до 20 август същата година, когато Съветският съюз и неговите съюзници от Варшавския договор (с изключение на Румъния) окупират страната. Направен е опит за демократизация, който е потушен от войските на СССР и Варшавския договор. \r\n \r\n \r\n1903 г.  \r\nРоден е Ларс Онсагер - норвежки физик теоретик и физико-химик, един от създателите на термодинамиката на неравновесните процеси. Извежда уравнение за електропроводимостта на електролитите през 1926 г.  От 1928 г. е в САЩ. През 1931 г. доказва теорема, носеща неговото име. Разработва теорията за термодинамичните свойства на плоската решетка. Тъй като до 1945 г. не приема американско гражданство, не участва в Манхатънския проект за атомната бомба. Професор е по теоретична химия в Йейлския университет (1945 г.-1972 г.). Ларс Онсагер е лауреат на Нобелова награда за химия през 1968 г. Онсагер умира през 1976 г. \r\n \r\n \r\n1874 г. \r\nРоден е Хаим Вайцман ­ израелски държавник и политик; професор по химия. Получава образованието си в Русия, Германия и Швейцария. Той е един от лидерите на ционисткото движение. През 1920 г.-1931 г. и 1935 г.-1946 г. е президент на Световната ционистка организация, а през 1929 г.-1931 г. и 1935 г.-1946 г. - на Европейското агентство за Палестина. Хаим Вайцман е първият президент на новосъздадената държава Израел (1948 г.-1952 г.). \r\n \r\n \r\n1701 г.  \r\nРоден е Андерс Целзий – шведски астроном, изобретател на термометъра. \r\nАндерс Целзий е роден в Упсала, Швеция. Професор е по астрономия в университета в родния си град. Умира от туберкулоза на 25 април 1744 г. \r\n \r\n \r\n На тази дата умират: \r\n \r\n \r\n1895 г.  \r\nУмира Александър Дюма-син - френски романист и драматург. Член е на Френската академия (1874 г.). Започва писателската си дейност с романи за парижките нрави, по-късно се отдава на драматическо творчество.  \r\nАвтор е на пиесите: \"Дамата с камелиите\", \"Приятелят на жените\", \"Незаконороденият син\", \"Франсийон\" и др. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.11.27", "title": "Денят 27 ноември в световната история"}
{"url": "http://www.focus-news.net/news/2019/11/27/2723516/kathimerini-migratsiyata-predizvika-razgoreshteni-debati-v-evropeyskiya-sayuz.html", "text": "В момента се водят разгорещени преговори на техническо ниво в рамките на Европейския съюз по отношение на съдбата на мигрантите, които преминават в Гърция, тъй като Атина се стреми да постигне деликатен баланс между двете основни линии по въпроса, изразени от Берлин и Париж, пише електронното издание на вестник  Kathimerini . \r\n \r\nГермания подкрепя идеята да се предостави финансова подкрепа на страните от Централноевропейската Вишеградска четворка и други държави, които досега отказват да приемат мигранти от Гърция, докато Франция иска строги санкции, за страните, които не следват европейската линия. \r\n \r\nВ същото време в Атина са повече от убедени, че Анкара използва миграционната криза като инструмент за оказване на натиск върху Гърция и за трансформирането й в двустранен дискусионен въпрос. \r\n \r\nПозицията на Анкара вече беше очевидна в края на октомври, когато министърът на отбраната на Турция Хулуси Акар предложи на гръцкия си колега Никос Панайотопулос въпросът за миграцията да бъде включен в дискусиите относно мерките за изграждане на доверие между двете страни - нещо, което Атина отхвърли. \r\n \r\nИзточници твърдят, че Анкара също използва въпроса за миграцията като лост за натиск върху Атина по отношение на осемте турски военнослужещи, на които е предоставено убежище в Гърция и които Анкара иска да бъдат екстрадирана заради предполагаемата им роля в опита за преврат през 2016 година. \r\n \r\nНещо повече, Анкара твърди, че Гърция приютява около 8000 души, които според нея принадлежат към организацията на ислямския проповедник в изгнание Фетулах Гюлен, който според нея стои зад преврата. \r\n \r\nВ допълнение, съобщенията на турските медии през последния месец представят Гърция като страна, която малтретира мигрантите и ги връща в Турция по насилствен начин. \r\n \r\nОт друга страна, Турция е представена като страна, която приема 4 милиона мигранти и бежанци. Експлозията на бежанските потоци през 2015-16 г. беше ясно свързана с войната в Сирия. \r\n \r\nВъпреки това, скокът на потока през последните месеци, средно по 550 души на ден, се приписва на твърдата позиция на ЕС към Турция заради нарушенията на кипърския суверенитет и противопоставянето на Европа на турските операции в Сирия. \r\n \r\nПревод и редакция:", "date": "2019.11.27", "title": "Kathimerini: Миграцията предизвика разгорещени дебати в Европейския съюз"}
{"url": "http://www.focus-news.net/news/2019/11/27/2723517/dvizhenieto-na-avtomobili-v-patnite-uchastatsi-nova-zagora-stara-zagora-i-stara-zagora-chirpan-se-izvarshva-v-ednata-lenta-poradi-remontni-deynosti.html", "text": "Заледени, но обработени са пътните настилки на прохода „Шипка“, времето е облачно, но с добра видимост, каза за   Радио „Фокус“  дежурният в  Областно пътно управление – Стара Загора .  \r\n \r\nМокри са пътните настилки в Прохода на Републиката и на автомагистралите „Тракия“ и „Марица“. В останалата част на област Стара Загора пътните настилки са сухи. \r\n \r\nПрез изминалото денонощие няма автопроизшествия на територията на областта. На път II – 66 в участъците Нова Загора - Стара Загора и Стара Загора – Чирпан, във времето от 8 до 17.30 часа движението на автомобили се извършва в едното платно, поради полагане на хоризонтална маркировка на асфалтовата настилка. Дейностите ще продължат до 29 ноември. \r\nСлавяна ГАЙДАРОВА", "date": "2019.11.27", "title": "Движението на автомобили в пътните участъци Нова Загора – Стара Загора и Стара Загора – Чирпан се извършва в едната лента, поради ремонтни дейности"}
{"url": "http://www.focus-news.net/news/2019/11/27/2723519/pregled-na-osnovnite-temi-v-starozagorskiya-pechat.html", "text": "„Проф. Никола Габровски: Няма пряка заплаха за живота на жените от \"Арсенал“ е водещо заглавие от страниците на вестник  „Старозагорски новини“ . Състоянието на пострадалите при аварията в \"Арсенал\" три работнички, които са настанени при нас, е стабилно, няма увредени вътрешни органи, но на този етап ще се въздържа от допълнителни коментари, съобщи временният шеф на \"Пирогов\" проф. Николай Габровски. Според него на този етап няма пряка опасност за живота на хоспитализираните жени, които са на възраст от по 33, 34 и 44 години, едната е с изгаряния в порядъка на 20-25% от кожата на тялото, останалите са с по-лека степен.  \r\nОт клиниката уточняват, че благодарение на бързите мерки и бързото транспортиране са направени важни манипулации с оглед на по-бързо възстановяване на жените, но при всички случаи процесът на лечение няма да бъде бърз.  \r\nДаниела Георгиева, Галя Георгиева и Мира Стефанова обгоряха в различна степен малко след 13 часа на 25 ноември при пресоване на ел. детонатор за неуправляем ракетен снаряд в помещение на цех 130 при Завод 3 на казанлъшката оръжейница.  \r\nОт Инспекцията по труда - Стара Загора, са започнали стандартната проверка за евентуални нарушения на правилата за безопасност, от там уточняват, че не ставало дума за ново производство. Срокът за проверката е едномесечен.  \r\nИнцидентът в цех 130 е пореден, миналата година там загина 27-годишният Цеко Василев, ден по-късно в болницата почина и тежко раненият Красимир Желев, който бе приет с 85% изгаряне при запалване на машина за смесване на барути. Според трудовите инспектори сегашният инцидент е станал на друга машина в съседно помещение. В същия завод, но в цех 120 през 2016 година загинаха техническият директор инж. Върбан Пешков и монтьорът Румен Райчев, тогава версията беше, че е работено по налаждането на нова машина.  \r\nЗа инцидента е образувано досъдебно производство под наблюдение на Районната прокуратура в Казанлък. Производството е за причиняване на телесно увреждане поради незнание или немарливо изпълнение на занятие, представляващо риск с висока опасност по член 134, ал. 1, т. 1 от НК. Досъдебното производство трябва да приключи до два месеца.  \r\nНазначена е взривотехническа експертиза, която по думите на прокурор Таня Димитрова е решаваща за причините.  \r\nПо телефона изпълнителният директор на \"Арсенал\" Николай Ибушев коментира, че за инцидента има няколко версии, но лично той бил спокоен за действията на ръководството, което е осигурило всички предпоставки за безопасна работа и че най-вероятно, както и при други такива случаи, причината ще се окаже небрежност или човешка грешка.  \r\nБлизо 9 500 са работниците и служителите на казанлъшката оръжейница, и в момента от официалния сайт на дружеството съобщават, че търсят нови специалисти, включително и жени на 7-часов график. Предлагат се различни бонуси към основното възнаграждение: по 150 лв. за отдалеченост, безплатен транспорт от Стара Загора, 60 лв. ваучери за храна и др.  \r\n \r\n„РИОСВ - Стара Загора, е с нов директор“, пише още изданието. От 11 ноември т.г. за директор на РИОСВ - Стара Загора, е назначена Христина Петрова, досегашен зам.-директор на екоинспекцията.  \r\nПричина за рокадата е подадената оставка от Петя Папазова, която оглавяваше РИОСВ - Стара Загора, от март 2015 г. след спечелен конкурс и в конкуренция с още четирима кандидати за директорския пост. Официалният мотив за оставката на Папазова, която живее в Казанлък, са \"лични причини\".  \r\nПрез последните години директорският пост на екоинспекцията беше един от най-горещите. Само през настоящата година в района имаше два сериозни скандала. Единият беше свързан с изграждането на цех за извличане на олово от оловни отпадъци в Стара Загора, срещу който се обяви местната общественост. Вторият - с изгарянето на отпадъци, внос от Италия, в ТЕЦ \"Брикел\", което провокира протести сред жителите на Гълъбово. Но въпреки че разрешението за експериментално изгаряне на 1.6 млрд. тона боклуци бе разписано от директора на РИОСВ - Стара Загора, той едва ли би действал еднолично, без МОСВ да даде одобрението си.  \r\nНовият директор на РИОСВ Христина Петрова е един от най-дългогодишните служители в екоинспекцията, преминал през цялата йерархия. Тя ще заема поста до обявяването на конкурс от МОСВ и излъчването на победител.  \r\n \r\n„Бюджетът за отбрана е рекорден през следващата година. Това заяви зам.-председателят на НС Емил Христов пред представители на СОСЗР в Стара Загора“, съобщава вестникът. Рекорден е бюджетът за отбрана за 2020 г. - около 2.041 млрд. лева. Това заяви зам.-председателят на Народното събрание Емил Христов по време на среща с представители на Съюза на офицерите и сержантите от запаса и резерва (СОСЗР) в Стара Загора. На срещата присъства и бригаден генерал Стоян Шопов, командир на Втора механизирана бригада.  \r\n\"За трета поредна година заплатите на военнослужещите нарастват с 10%\", подчерта Емил Христов. Той сравни и общите разходи за отбрана, които за 2018 г. са били в размер на 1 613 млн. лв., за 2019 г. - 1 839 млн. лв., а за 2020 г. се предвиждат 2 041 млн. лв. Основна част от нарастването на разходите отиват за придобиване на бойни способности - самолети, кораби, бойна техника и други ключови проекти на Министерството на отбраната. Увеличението на капиталовите разходи за 2020 г. е с 43 млн. лв., което представлява нарастване с 42% в сравнение с 2019 г. и 166% в сравнение с 2018 г., когато те бяха 55 млн. лв. \"С тези средства с общ размер от 146 млн. лв. ще бъде осигурено възстановяването и въвеждането в оперативна готовност на самолетите на въоръжение сега в Българската армия и част от транспортните вертолети М-17 и бойните Ми-24. Ще продължи и изпълнението на основни проекти на Министерството на отбраната, стартирани през тази година\", допълни зам.-председателят на НС. По думите му внимание ще бъде обърнато и на дълго отлагани в по-предни години проекти, като развитие на системите за разузнаване и наблюдение във формированията на Сухопътните войски; въздушно наблюдение и разузнаване с безпилотни летателни системи; придобиване на техника за логистично осигуряване и др.  \r\n\"За 2020 г. в централния бюджет са осигурени допълнителни, извън бюджета, разходи за отбрана в размер на 495 млн. лв., от които 455 млн. са капиталови. От тях - 100 млн. лв. са за нова бойна техника за изграждане на батальонни бойни групи от състава на механизирана бригада, 171 млн. лв. са за патрулен кораб за ВМС, 100 млн. лв. са за изграждане на инфраструктура, необходима за новия тип боен самолет F-16\", посочи Емил Христов.  \r\nПо време на срещата представителите на СОСЗР повдигнаха въпроса за социалната политика, която държавата води по отношение на пенсионираните военнослужещи и възможността те да използват лечебни и възстановителни бази. Внимание бе обърнато на демографските въпроси и приоритетите пред управлението на страната.", "date": "2019.11.27", "title": "Преглед на основните теми в старозагорския печат"}
{"url": "http://www.focus-news.net/news/2019/11/27/2723520/obshtinski-savet-burgas-shte-provede-redovnoto-si-zasedanie.html", "text": "Общински съвет – Бургас ще проведе редовното си заседание от 9.00 часа в Културен център „Морско казино“, предаде репортер на  Радио „Фокус“ – Бургас . Дневният ред на третото заседание на Общински съвет от мандат 2019 – 2023 г. включва 35 точки за гласуване.  \r\n \r\nОсвен тях, ще бъдат разгледани още 2 допълнителни докладни записки, входирани от зам.-кмета по образование Йорданка Ананиева. Едната от тях касае започването на процедура за изграждане на научно-изследователски център по генетика и биотехнологии в Бургас, а другата е свързана с избора на представител на Общински съвет в процедурата по възлагане на обществен превоз на пътници по автобусни линии от областната и републиканската транспортна схема.  \r\n \r\nПървата предвидена точка от дневния ред е свързана с посмъртното удостояване на композитора Георги Шагунов със званието „Почетен гражданин на Бургас\".  \r\nСлед това се очаква да бъде гласувано предложението на кмета Димитър Николов Община Бургас да кандидатства за съфинансиране за създаването на Младежки международен център в града.  \r\nПо време на днешното заседание зам.-кметът по финанси Красимир Стойчев ще предложи гражданите над 75 години в Бургас да имат право на неограничено безплатно пътуване по линиите на градския транспорт в почивните дни.  \r\n \r\nМестният парламент ще гласува кой от съветниците ще го представя в Общото събрание на Националното сдружение на общините в Република България.  \r\n \r\nДнес ще стане ясно дали ПФА „Странджа“ ще кандидатства за безвъзмездна финансова помощ за разработване на сценично музикално - танцово представление, както и кой ще бъде представителят на Община Бургас в Местна инициативна рибарска група Бургас – Камено.   \r\n \r\nПо време на редовното заседание на Общински съвет – Бургас ще бъде гласувана и необходимостта от допълнително осветяване на пешеходните пътеки по бул. „Сан Стефано“ – докладна записка, внесена от общинският съветник Живко Господинов от БСП.", "date": "2019.11.27", "title": "Общински съвет – Бургас ще проведе редовното си заседание"}
{"url": "http://www.focus-news.net/news/2019/11/27/2723512/d-r-asen-medzhidiev-stolichnata-lekarska-kolegiya-stolichna-kolegiya-na-bls-ima-gotovnost-da-sadeystva-vav-vseki-edin-moment-za-vsichko-ot-koeto-se-nuzhdae-bolnitsa-pirogov.html", "text": "Столична колегия на БЛС има готовност да съдейства във всеки един момент за всичко, от което се нуждае болница „Пирогов“. Това се посочва в  позиция на председателя на Столичната лекарска колегия на БЛС д-р Асен Меджидиев  във връзка с пожара от тази нощ в УМБАЛСМ „Н. И. Пирогов“, при който загинаха 2 пациенти след инцидент с кислород. Столична лекарска колегия на БЛС поднася своите благодарности към ръководството и персонала на спешната болница и съболезнования към близките на загиналите.  \r\n \r\n„Уважаеми колеги, съзнавам колко е тежко и отговорно в подобен момент да реагираш бързо и адекватно, за да спасиш всички. Възхищавам се на Вашите алтруизъм и бързина! Благодаря за всичко, което сте направили за пациентите, за персонала и най-вече за мерките, благодарение на които е овладяна ситуацията! Без Вас сега можеше да говорим за ситуация с много по-сериозна тежест. Благодаря на лекари, сестри и санитари от всички дежурни екипи, както и всички, реагирали от домовете си и моментално явили се в „Пирогов\", за да помогнат“, посочва д-р Асен Меджидиев.  \r\n \r\n„Благодаря много и на екипите на пожарна, полиция и гражданска защита за изключително професионалната и навременна реакция по овладяване на пожара и евакуиране на пациентите на клиниката. Благодарности за спешната реакция и личното отзоваване на проф. Мутафчийски, който в 5.15 часа беше лично в „Пирогов\" с готовност за реакция на неговите звена. За пореден път при сериозен инцидент изпъкна професионализма и добрата координация между структурите на здравеопазването, лекарите и екипите на МВР и Пожарна като на място се отзоваха също министрите Кирил Ананиев, Младен Маринов и гл. комисар Николай Николов“, посочва Меджидиев.  \r\n \r\n„Благодарности и към екипите на ЦСМП - София за това, че веднага след инцидента 5 линейки бяха пред „Пирогов\" с готовност да окажат помощ. \r\nСтолична колегия на БЛС има готовност да съдейства във всеки един момент за всичко, от което се нуждае болница „Пирогов“, каза още д-р Меджидиев.", "date": "2019.11.27", "title": "Д-р Асен Меджидиев, Столичната лекарска колегия: Столична колегия на БЛС има готовност да съдейства във всеки един момент за всичко, от което се нуждае болница „Пирогов“"}
{"url": "http://www.focus-news.net/news/2019/11/27/2723507/reuters-turtsiya-otkazva-da-podkrepi-planovete-na-nato-za-polsha-i-baltika-dokato-ne-poluchi-politicheska-podkrepa-za-operatsiyata-v-siriya.html", "text": "Турция отказва да подкрепи военен план на НАТО за Полша и Балтийските републики, докато Алиансът не окаже политическа поддръжка на операцията й срещу кюрдите в Северна Сирия, съобщава  Reuters , като се позовава на четири високопоставени източника от структурите на организацията. \r\n \r\nАнкара е инструктирала своя пратеник в НАТО да не подписва плана и да е твърд по време на срещите и частните разговори, като настоява Алиансът да признае официално сирийските кюрдски „Отряди за народна самоотбрана“ за терористи, съобщават източниците. \r\nОт Турция засега няма никакъв коментар по темата. \r\n \r\nСпорът, преди НАТО да проведе 70-годишната среща на върха в Лондон през следващата седмица, е знак за разделение между Анкара и Вашингтон заради настъплението на Турция в Северна Сирия срещу ОНС, които са считани за терористи от Турция. \r\n \r\nПратениците на НАТО търсят официално одобрение от всички 29 държави-членки за военния план за защита на Полша, Литва, Латвия и Естония в случай на руско нападение. \r\n \r\nБез одобрението на Турция може да бъде по-трудно НАТО бързо да засили отбраната си в Прибалтика и Полша. \r\n \r\n„Те (турците) взимат източноевропейците за заложници, като блокират одобрението на военния план, докато не получат концесии“, заяви един от дипломатическите източници пред Reuters. \r\n \r\nВтори източник нарече поведението на Турция „разрушително“, докато НАТО се опитва да покаже, че е обединено, след като президентът на САЩ Доналд Тръмп изрази скептицизъм относно съюза и френският президент Еманюел Макрон предположи, че той преживява „мозъчна смърт“. \r\n \r\n \r\nПревод и редакция:", "date": "2019.11.27", "title": "Reuters: Турция отказва да подкрепи плановете на НАТО за Полша и Балтика, докато не получи политическа подкрепа за операцията в Сирия"}
{"url": "http://www.focus-news.net/news/2019/11/27/2723525/kmetat-na-obshtina-haskovo-stanislav-dechev-shte-predstavi-nova-postroena-detska-ploshtadka-v-grada.html", "text": "От 11.00 часа кметът на община Хасково Станислав Дечев ще представи изпълнена детска площадка, реализирана по одобрено проектно предложение \"Люлките\", в конкурсна програма \"Граждански инициативи 2019\" - гр. Хасково. Това съобщиха от пресцентъра на Община Хасково. Бенефициент е Сдружение на собствениците \"Добруджа 27\", а локацията на площадката е на ул. \"Аида\" № 5, Хасково.", "date": "2019.11.27", "title": "Кметът на Община Хасково Станислав Дечев ще представи нова построена детска площадка в града"}
{"url": "http://www.focus-news.net/news/2019/11/27/2723526/sport-totnam-obarna-olimpiakos-pri-zavrashtaneto-na-mourinyo-v-evroturnirite.html", "text": "Тотнъм трябваше доста да се потрудни, за да стигне до успех в домакинството си на Олимпиакос. Лондончани губеха с 0:2 до 19-ата минута, но в крайна сметка стигнаха до победа с 4:2 след силно второ полувреме. Двубоят бе завръщане на мениджъра на \"шпорите\" Жозе Моуриньо на европейската сцена. Срещата бе ръководена българска съдийска тройка, начело с Георги Кабаков. Родният рефер ръководи и предишния мач на Моуриньо в Европа, когато Манчестър Юнайтед загуби от Валенсия преди около година. Резултатът осигури на Тотнъм класиране за осминафиналите на Шампионската лига. Тимът ще завърши на второ място в група В зад лидера Байерн. Олимпиакос е на последното място с актив от една точка, а в последния кръг е домакин на Цървена звезда. Ако гърците стигнат до успех тогава, те ще си осигурят място в Лига Европа.", "date": "2019.11.27", "title": "Спорт: Тотнъм обърна Олимпиакос при завръщането на Моуриньо в евротурнирите"}
{"url": "http://www.focus-news.net/news/2019/11/27/2723527/pochina-predsedatelyat-na-mitropolitskata-katedrala-sv-nedelya-stavr-ikonom-mina-minchev.html", "text": "На 26 ноември почина ставр. ик. Мина Иванов Минчев, един от най-известните софийски свещеници, председател на митрополитската катедрала „Св. Неделя“, предаде репортер на  Агенция „Фокус“ . \r\n \r\nТой е роден на 17 октомври 1955 г. в София. Начално образование придобива в 54-то ОУ в София и продължава образованието си в Софийската духовна семинария „Св. Йоан Рилски“ като успешно завършва  последния ѝ шестгодишен курс. Висше образование придобива в Духовната академия „Св. Климент Охридски“. \r\n \r\nРъкоположен е за дякон от Левкийски еп. Партений на 27 ноември 1979 г. в храм „Св. Кирил и Методий“, а през следващата година, на 30 ноември в храм „Св. Андрей Първозваний\" за свещеник. \r\nСвоето служение започва от храма на Руското подворие „Св. Николай Чудотворец“, където служи до 1987 г. От 1 януари 1987 г. преминава на служение в митрополитската катедрала „Св. Неделя“. На 1 януари 2002 г. е назначен за председател на катедралния храм. \r\n \r\nНа 21 март 1993 г. е отличен с офикия „протойерей“ от Негово Светейшество Софийския митрополит и патриарх Български Максим, а на 21 януари 2001 г. е отличен с офикия „иконом“. На 29 юни 2007 г. е награден с офикия \"ставрофорен иконом\". \r\n \r\nПрез годините от 7 април 1998 г. до 2017 г. е редовен член на Софийския епархийски съвет, а от месец декември 1999 г. е член на Висшия църковен съвет. \r\nСъпруг и баща на две деца. \r\n  \r\nОпелото на о. Мина ще бъде отслужено на 28 ноември в столичната митрополитска катедрала \"Св. Неделя\" от 12.00 часа. \r\nСутринта от 9.30 часа ще бъде отслужена Заупокойна св. Литургия, оглавена от Негово високопреподобие архимандрит Василий, протосингел на Софийска епархия.  \r\n \r\nНикола ПЕТКОВ", "date": "2019.11.27", "title": "Почина председателят на митрополитската катедрала „Св. Неделя“ ставр. иконом Мина Минчев"}
{"url": "http://www.focus-news.net/news/2019/11/27/2723528/medicalxpress-otkriha-nachin-za-efektivno-udalzhavane-na-zhivota.html", "text": "Редовното гладуване понижава риска от сърдечна недостатъчност и увеличава продължителността на живота. До такъв извод стигнаха учени от Американската сърдечна асоциация, пише  MedicalXpress . \r\nПо време на изследването около две хиляди души претърпяха катетеризация на сърцето. От тях 389 души практикували редовно гладуване. Освен това те са наблюдавани почти четири години и половина. \r\nОказва се, че смъртността сред гладуващите е 45% по-ниска, отколкото при останалите участници в изследването. Освен това специалистите са анализирали данните на пациентите и са установили, че при гладуващите сърдечните пристъпи са със 71% по-малко. \r\n \r\nПревод и редакция:", "date": "2019.11.27", "title": "MedicalXpress: Откриха начин за ефективно удължаване на живота"}
{"url": "http://www.focus-news.net/news/2019/11/27/2723529/do-50-metra-e-namalena-vidimostta-na-patya-obzor-slanchev-bryag-zaradi-magla.html", "text": "До 50 метра е намалена видимостта на пътя Обзор - Слънчев бряг заради мъгла. Това съобщиха за  Радио \"Фокус\" - Бургас  от Областно пътно управление. Пътищата на места все още са мокри заради дъжда вчера. Водачите трябва да се движат с повишено внимание и съобразена скорост.  \r\n \r\nВ град Бургас трафикът е интензивен. Натоварено е движението в района на кръговото кръстовище „Трапезица” и пред Окръжна болница. По-интензивен е трафикът в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”. Интензивно е движението и по централните градски улици „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на Новата поща. Натоварено е и в посока от и към най-големия бургаски комплекс „Меден рудник“.  \r\n \r\nМария КУРТЕВА", "date": "2019.11.27", "title": "До 50 метра е намалена видимостта на пътя Обзор - Слънчев бряг заради мъгла"}
{"url": "http://www.focus-news.net/news/2019/11/27/2723530/parva-rabotna-sesiya-shte-se-sastoi-na-obshtinskiya-savet-v-dzhebel.html", "text": "Първата сесия на Общинския съвет в Джебел е свикана от новия кмет Неджми Али днес, сряда, от 10 часа в заседателната зала на общината, предаде кореспондент на  Радио „Фокус“ . Новите съветници ще приемат Правилник за организацията и дейността на Общинския съвет, комисиите в него и начинът на работа с общинската администрация.  \r\n \r\nПредмет на обсъждане ще бъдат и заплащанията на общинските съветници и членовете на постоянните комисии в съвета. Сесията ще определи кой да бъде делегат в Общото събрание на Националното сдружение на общините в България. Ще се изберат също и представители на Общинския съвет: в Областния съвет за развитие-Кърджали; в общото събрание на МБАЛ „Д-р Атанас Дафовски”-Кърджали; и в общото събрание на „ВиК” ООД– Кърджали. В една от точките на дневния ред на заседанието ще бъде предложена актуализация на общинската програма за овладяване популацията на безстопанствените кучета и промяна във финансирането на капиталовите разходи на община Джебел за 2019 година. \r\nДарина ДЕЕНИЧИНА", "date": "2019.11.27", "title": "Първа работна сесия ще се състои на Общинския съвет в Джебел"}
{"url": "http://www.focus-news.net/news/2019/11/27/2723524/nauchna-konferentsiya-100-godini-ot-nyoy-shte-se-provede-vav-voenniya-klub.html", "text": "Под патронажа на вицепремиера и министъра на отбраната на Република България Красимир Каракачанов, Института за исторически изследвания към Българската академия на науките и Македонския научен институт, ще проведат научна конференция с международно участие „100 години от Ньой“. Това съобщиха от  КИЦ - Босилеград . Конференцията ще се проведе в зала „Тържествена“ на Централния военен клуб в София от 9.00 до 17.30 часа. \r\n \r\nОчаква се да бъдат представени 31 доклада във връзка със 100-годишнината от подписването на Ньойския договор. Ще участват известни български учени от Института за исторически изследвания към БАН, Университета за национално и световно стопанство, Военна академия „Г. С. Раковски“, Министерството на отбраната, Албаноложкият институт от Косово, Университети от Италия и Унгария, Регионалните музеи от Кюстендил и Хасково и КИЦ „Босилеград“.", "date": "2019.11.27", "title": "Научна конференция „100 години от Ньой“ ще се проведе във Военния клуб"}
{"url": "http://www.focus-news.net/news/2019/11/27/2723523/new-europe-novata-komisiya-e-gotova-da-vstapi-v-dlazhnost-bez-britanski-predstavitel.html", "text": "Членовете на ЕС дадоха зелена светлина за новата Европейската комисия, която ще встъпи в длъжност на 1 декември без представител на Великобритания, решение, което вероятно ще отвори вратата за нови юридически спорове, които биха могли да възникнат, пише базираното в Брюксел електронно издание  New Europe . \r\n \r\nТе също съставиха изменен списък на членовете на Комисията, който ще бъде част от предстоящия кабинет, като колегията вече остава с 28 членове и 27 кандидатури за комисари. \r\n \r\nИзбраният председател на Комисията Урсула фон дер Лайен поиска от премиера на Обединеното кралство Борис Джонсън да предложи британски комисар до 22 ноември. Джонсън умишлено пропусна датата, заявявайки, че е обвързан от предизборните правила на Обединеното кралство и не може да назначи кандидатура преди Великобритания да проведе предсрочни общи избори на 12 декември. \r\n \r\nНеуспехът на Обединеното кралство да назначи комисар принуди Брюксел да каже на британското правителство, че ако то отново не изпълни задълженията си съгласно законодателството на ЕС, Комисията може да изпрати искане до Съда на ЕС да започне производство за нарушение. \r\n \r\nКонференцията на председателите на парламента, включително председателят на Европейския парламент Давид Сасоли, заедно с лидерите на политическите групи, официално приключи изслушванията за потвърждение на 21 ноември \r\n \r\n„През следващите пет години Европа има да се изправи пред множество проблеми - от предоставянето на дългосрочни решения за миграцията и убежището до оглавяването на света в борбата срещу изменението на климата. Имаме нужда от Европейска комисия, готова да предприеме действия по въпросите, които имат значение за европейците. Като пряка връзка с гражданите на ЕС, парламентът ще продължи да иска отговорност от Комисията да отчита и гарантира, че тя изпълнява своите обещания“, каза Сасоли. \r\n \r\nПревод и редакция:", "date": "2019.11.27", "title": "New Europe: Новата Комисия е готова да встъпи в длъжност без британски представител"}
{"url": "http://www.focus-news.net/news/2019/11/27/2723532/dvizhenieto-po-patya-panagyurski-kolonii-panagyurishte-v-rayona-na-75-km-tryabva-da-se-osashtestvyava-s-povisheno-vnimanie-poradi-propadane-na-chast-ot-banketa.html", "text": "Натоварен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки са  преобладаващо сухи. Движението по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. \r\n  \r\nДвижението по пътя Велинград - Сърница от км 6 до км 32 се осъществява в една лента поради частични ремонтни дейности на асфалтовата настилка. Алтернативният обходен маршрут е по пътя Велинград – Гара Костандово – местност Превала - Доспат – Сърница.  \r\n \r\nВъведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.  \r\n \r\nВ планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.11.27", "title": "Движението по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета"}
{"url": "http://www.focus-news.net/news/2019/11/27/2723518/navarshva-se-edin-vek-ot-nyoyskiya-diktat.html", "text": "Навършват се 100 години от подписването на Ньойския диктат или един век, откакто бяхме „Победени без да бъдем бити“.  \r\nНьойският договор е подписан е на 27 ноември в парижкото предградие Ньой от министър-председателя Александър Стамболийски, а от страната на силите победителки - от ръководителите на техните делегации на Парижката мирна конференция (1919 - 1920 г.). Според него България е обременена с тежки репарационни задължения, възлизащи на 2 250 000 златни франка, които следва да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. Освен това България е задължена да предаде на своите съседи (съюзници на съглашенските сили победителки) - Сръбско-хърватско-словенското кралство (от 1929 г. Югославия), Румъния и Гърция, определено число добитък, както и 250 000 т. въглища. Наред с това тя губи Западна Тракия, която първоначално се предоставя за управление от самите западни съглашенски държави, които от своя страна през 1920 г. я предоставят на Гърция. От България се отнема Южна Добруджа, която повторно се включва в територията на Румъния, както и гр. Струмица и нейната околност, заедно с т. нар. Западни покрайнини (включващи земите на част от Царибродска, Босилеградска, Трънска и Кулска околия), които се предоставят на Югославия. По такъв начин страната ни е лишена от значителни територии, населени с компактно българско население. Пак по силата на Ньойския мирен договор на България е отнето правото да има своя наборна армия, като на нейно място й се разрешава рекрутирането на платена войска в размер на 33 000 души войници и офицери, с които да охранява границите си и да пази вътрешния ред. Като неделима част от договора по искане на Гърция е приложена и т. нар. конвенция за доброволна размяна на малцинствата между двете съседни държави, която впоследствие е използвана от атинските управляващи среди за насилствено прогонване на българското население от неговите родни огнища в Западна Тракия. Ньойският мирен договор просъществува до началото на Втората световна война 1939-1945 г. През този период България изплаща на съглашенските сили и техните балкански съюзници репарации в размер на 65 000 000 златни франка.", "date": "2019.11.27", "title": "Навършва се един век от Ньойския диктат"}
{"url": "http://www.focus-news.net/news/2019/11/27/2723533/2-katastrofi-sa-registrirani-za-izminaloto-denonoshtie-v-burgas.html", "text": "2 катастрофи са регистрирани за изминалото денонощие в Бургас. Това съобщиха от  ОДМВР - Бургас . При пътните инциденти има пострадал един пешеходец и водач на лек автомобил, но са без опасност за живота.  \r\n \r\nНяма сигнали за пожари, аварии и наводнения, заради вчерашния дъжд на територията на Бургас. Това съобщи дежурният от Община Бургас.  \r\n \r\nМария КУРТЕВА", "date": "2019.11.27", "title": "2 катастрофи са регистрирани за изминалото денонощие в Бургас"}
{"url": "http://www.focus-news.net/news/2019/11/27/2723534/zapochva-kampaniya-po-predsrochno-podnovyavane-na-iztichashti-lichni-dokumenti-na-grazhdanite-v-pazardzhik.html", "text": "Поради очаквания наплив пред гишетата на сектор „Български документи за самоличност“ през предстоящата 2020 година, във връзка с изтичане срока на валидност на значителен брой документи за самоличност, се създава организация по предоставяне на различни възможности на гражданите на областта за предсрочна подмяна на документите им. Това съобщиха от  ОДМВР - Пазарджик . \r\n \r\nГражданите с постоянен адрес на територията на област Пазарджик могат да подадат заявление за издаване на лична карта и паспорт с обикновена услуга във всяко едно от звената в ОДМВР: Сектор „Български документи за самоличност“ - Пазарджик, Районно управление - Велинград, Районно управление - Панагюрище, Районно управление - Пещера и Районно управление - Септември. \r\n \r\nИнституции, предприятия, фирми и организации на територията на област Пазарджик, които искат могат да се възползват от възможността организирано да бъдат обслужени в кратки срокове. За целта в сектор БДС ще бъде създадена организация по предварително изготвен и съгласуван график да се подменят документите на желаещите. Ако не е възможно хората  да се явят в сектор БДС, обслужването на конкретна организация или фирма може да се извърши на място с мобилна биометрична станция при желание от тяхна страна. \r\n \r\nОт ОДМВР - Пазарджик призовават гражданите, които притежават валиден електронен подпис да се възползват от възможността да подадат онлайн заявление за подмяна на документи на адрес: e-uslugi.mvr.bg. \r\n \r\nСтатистиката сочи, че през 2020 година изтичат 34 982 лични карти, 14 831 паспорта и 17 904 шофьорски книжки. По тази причина Областна дирекция на МВР - Пазарджик призовава гражданите да не чакат изтичането на крайния срок на валидност на документите си, а да изтеглят по-рано подмяната им. Така ще си спестят време и напрежение, избягвайки опашките пред Паспортна служба. \r\n \r\nКъм 31 октомври 2019 г. в региона има 1417 граждани с постоянен адрес на територията на областта с изтекъл срок на валидност на личната си карта. Документите с изтекъл срок са невалидни и следва да бъдат подменени.", "date": "2019.11.27", "title": "Започва кампания по предсрочно подновяване на изтичащи лични документи на гражданите в Пазарджик"}
{"url": "http://www.focus-news.net/news/2019/11/27/2723535/pravitelstvoto-shte-obsadi-godishniya-doklad-za-sastoyanieto-i-razvitieto-na-zemedelieto-za-2019-g.html", "text": "Правителството ще обсъди годишния доклад за състоянието и развитието на земеделието за 2019 г. Това предвижда дневния ред на днешното заседание на  Министерски съвет . \r\nНа вниманието на министрите ще бъде и проект на решение за определяне на Национален координатор по смисъла на Регламент (ЕС) 2018/1724 на Европейския парламент и на Съвета от 2 октомври 2018 г. за създаване на Единна цифрова платформа за предоставяне на достъп до информация, до процедури и до услуги за оказване на помощ и решаване на проблеми за изменение на Регламент (ЕС) № 1024/2012. \r\n \r\nКабинетът ще гласува одобряване на Програма на преброяването на населението и жилищния фонд в Република България през 2021 г. \r\n \r\nМинистрите ще обсъдят одобряване на допълнителни трансфери по бюджетите на общините за 2019 г. За финансово осигуряване на дейности по националните програми „Осигуряване на съвременна образователна среда“ и „Иновации в действие“, одобрени с решение на Министерския съвет от 2019 г. За одобряване на национални програми за развитие на образованието. \r\n \r\nПравителството ще разгледа и проект на постановление за одобряване на допълнителни разходи по бюджета на Министерството на вътрешните работи за 2019 г. \r\n \r\nВ днешния ред е включена и точка за утвърждаване на споразумението между правителството на Република България и правителството на Хашемитско Кралство Йордания за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти. \r\n \r\nПравителството ще разгледа проект на решение за одобряване присъединяването на Република България към Меморандума за сътрудничество между страните - участнички в регионална работна група за Югоизточна Европа по финансово образование. \r\n \r\nМинистрите ще обсъдят и проект на решение за одобряване проект на закон за изменение и допълнение на Закона за публичното предлагане на ценни книжа.", "date": "2019.11.27", "title": "Правителството ще обсъди годишния доклад за състоянието и развитието на земеделието за 2019 г."}
{"url": "http://www.focus-news.net/news/2019/11/27/2723536/do-50-metra-e-ogranichena-vidimostta-v-rayona-na-selata-trilistnik-i-graf-ignatievo-v-oblast-plovdiv-poradi-magla.html", "text": "До 50 метра е ограничена видимостта в района на Трилистник и Граф Игнатиево поради мъгла. Това съобщиха за  Радио „Фокус“ – Пловдив  от Областното пътно управление. Призовават се водачите да шофират с повишено внимание и съобразена скорост в районите с намалена видимост, както и да спазват необходимата дистанция, за да не се създават предпоставки за възникването на пътни инциденти. Пътищата на територията на областта са мокри на места, но нормално проходими.  \r\n \r\nКъм този час трафикът в областта е интензивен. Засилено е автомобилното движение по пловдивския участък на АМ „Тракия“, също по направленията Пловдив - Карлово, Пловдив - Съединение, Пловдив - Пазарджик и Пловдив - Асеновград - Смолян. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Девин - Кричим е ограничено за всички моторни превозни средства поради ремонтни дейности на асфалтовата настилка в часовете от 08.00 часа до 17.00 часа. Участъкът е сигнализиран с пътни знаци. Обходният маршрут за водачите е по пътя Девин - Смолян - Асеновград - Пловдив и обратно. Срокът за извършването на дейностите е до 29 ноември.  \r\n \r\nПреминаването по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. Водачите трябва да бъдат особено внимателни, тъй като по трасето се извършват и строително-ремонти дейности. До 1 декември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин.  \r\n \r\nЗабранено е и преминаването на моторни превозни средства над 12 тона по пътя Поповица - Болярци, поради намален габарит на пътното платно на мост. Обходният маршрут за водачите е по път Поповица-Садово - Кочево - Болярци. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. Проходът Троян - Кърнаре е отворен за движение на всички моторни превозни средства. \r\n \r\nНатоварено е движението и на територията на град Пловдив. Задръствания се образуват по бул. „Христо Ботев“ в района на Сточна и Централна гара, по бул. „Цар Борис III Обединител“, в района на Пловдивския университет, при Тунела и при кръговите кръстовища в района на Международния панаир. Затруднено е движението също на места по булевардите „Найчо Цанов“, „Руски“, „Източен“, „Шести септември“, „Васил Априлов“, „България“ и „Пещерско шосе“. Пътищата на територията на града са мокри на места, но нормално проходими. \r\n \r\nТони МИХАЙЛОВ", "date": "2019.11.27", "title": "До 50 метра е ограничена видимостта в района на селата Трилистник и Граф Игнатиево в област Пловдив поради мъгла"}
{"url": "http://www.focus-news.net/news/2019/11/27/2723538/sloboden-pechat-makedoniya-orban-vavede-merki-za-uvelichavane-na-brakovete-i-razhdaniyata-eto-kakvi-sa-rezultatite.html", "text": "Мерките на унгарското правителство, насочени към насърчаване на повече бракове и увеличаване на ражданията чрез предоставяне на безвъзмездна финансова помощ и преференциални кредити, вече доведоха до увеличаване на броя на сватбите, въпреки че все още не е ясно дали раждаемостта ще се увеличи, пише електронното издание на македонския вестник  „Слободен печат“ . \r\n \r\nПриоритет на премиера Виктор Орбан е да насърчи унгарците да имат повече бракове и да имат повече деца, с цел да се преодолеят демографските проблеми на Унгария. В резултат на това унгарското правителство въведе множество данъчни облекчения за младите семейства. \r\n \r\nНапример, една трета от предоставения преференциален заем не се изплаща, ако се роди второ дете. По тазгодишната програма двойките, които се женят преди 31-ия рожден ден на булката, могат да получат субсидирани заеми до 10 милиона форинта. \r\n \r\nЕдна трета от заема не трябва да се изплаща, ако двойката има две деца и целият дълг се отписва, ако имат три деца. \r\n \r\nСпоред Унгарската статистическа служба през първите девет месеца на годината са сключени с 20% повече бракове, отколкото през първите девет месеца на 2018 година. Това е най-високият брой бракове в Унгария от 1990 г. насам. \r\n \r\nСамо през септември са сключени 29% повече бракове, отколкото през същия месец на миналата година. Това е най-големият брой венчавки през този месец в Унгария от далечната 1979 година. \r\n \r\nПравителството заяви по-рано този месец, че над 50 000 двойки са кандидатствали за субсидия за заем. \r\n \r\nПревод и редакция:", "date": "2019.11.27", "title": "„Слободен печат“ (Македония): Орбан въведе мерки за увеличаване на браковете и ражданията, ето какви са резултатите"}
{"url": "http://www.focus-news.net/news/2019/11/27/2723531/", "text": "Регионалният исторически музей в Добрич и Добруджанският научен институт ще отбележат 100- годишнината от Ньойския диктат, съобщават от  музея . Събитието ще се проведе на 27 ноември от 16,30 часа в Дом-паметник „Йордан Йовков”.  Слово на тема „Ньойският договор и съдбата на Добруджа” ще изнесе проф. д. и. н. Антонина Кузманова.", "date": "2019.11.27", "title": "Регионалният исторически музей в Добрич и Добруджанският научен институт ще отбележат 100- годишнината от Ньойския диктат"}
{"url": "http://www.focus-news.net/news/2019/11/27/2723540/normalno-se-osashtestvyava-dvizhenieto-po-republikanskite-patishta-v-oblast-shumen.html", "text": "Нормално се осъществява движението по републиканските пътища в област Шумен, предаде репортер на  Радио \"Фокус\" - Шумен . Времето е облачно, без валежи и мъгли, температурата на въздуха е между 0 и 2 градуса. Пътните настилки са преобладаващо сухи, мокри по усойните места.  \r\n \r\nНатоварен е трафикът в централната градска част на Шумен. Светофарните уребди в града функционират без промяна. Няма промени в организацията на движение в областта. Камера за 24-часов контрол на скоростта е разположена в близост до бензиностанцията на 7-ми км по пътя София - Варна. Сред рисковите участъци по главния път е кръговото кръстовище за кв. „Макак“. Интензивен е трафикът по пътя за Бургас. Спокойно се пътува в посока Силистра. Върбишки проход остава затворен, Ришки проход е отворен без ограничения.  \r\n \r\nВ сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\n \r\nИвелина ИВАНОВА", "date": "2019.11.27", "title": "Нормално се осъществява движението по републиканските пътища в област Шумен"}
{"url": "http://www.focus-news.net/news/2019/11/27/2723541/zatvoren-za-tovarni-avtomobili-nad-10-tona-e-pat-551-debelets-sredni-kolibi-elena-v-oblast-veliko-tarnovo.html", "text": "Интензивно е движението по главните булеварди и кръстовища в града. Пътните настилки са мокри и хлъзгави, а времето е облачно, предаде репортер на  Радио \"Фокус\" - Велико Търново . Засилен е трафикът по бул. „България“, ул. „Никола Габровски“ и ул. „Васил Левски“. Натоварено е и в района на Южен пътен възел, пътен възел „Качица“, както и по улица „Магистрална“. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на „Пътна полиция“ следят за правилното протичане на движението. Патрули са разположени на входовете и изходите на града.  \r\n \r\nУсловията за пътуване в областта са нормални. Настилките са предимно мокри, а времето е облачно.  \r\nЗатворен за товарни автомобили над 10 тона е път -551 Дебелец - Средни колиби - Елена. Обходният  маршрут е през Дебелец - В. Търново - Лясковски кантон - Миндя - Елена и обратно.  \r\n \r\nОграничено е движението на моторни превозни средства над 3,5 тона по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, обходният маршрут е през село Сушица. \r\n \r\nРени АТАНАСОВА", "date": "2019.11.27", "title": "Затворен за товарни автомобили над 10 тона е път -551 Дебелец - Средни колиби - Елена в област Велико Търново"}
{"url": "http://www.focus-news.net/news/2019/11/27/2723542/faktor-makedoniya-den-na-traur-v-albaniya-i-kosovo.html", "text": "Албанското правителство обяви сряда, 27 ноември, за ден на национален траур за жертвите на серията от земетресения, при които загинаха най-малко 20 души и бяха ранени над 600 други, съобщава македонското електронно издание  „Фактор“ . \r\n \r\nЗнамената на всички институции в Албания ще бъдат спуснати наполовина, а училищата ще бъдат затворени. \r\nФутболната асоциация на Албания отмени всички мачове за седмицата. \r\n \r\nПо-рано президентът на Косово Хашим Тачи също обяви национален траур за жертвите на опустошителното земетресение от 6,4 по скалата на Рихтер, което удари Албания в ранните часове на вторник. \r\n \r\n Тереза Герова", "date": "2019.11.27", "title": "„Фактор“ (Македония): Ден на траур в Албания и Косово"}
{"url": "http://www.focus-news.net/news/2019/11/27/2723544/propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца, съобщиха за  Радио „Фокус“ – Велико Търново  от Областно пътно управление.  \r\n \r\nВремето в областта е облачно, настилките са сухи. Нови въведени ограничения няма. За изминалото денонощие не са регистрирани и тежки инциденти.  \r\n \r\nОграничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до началото на следващата година. Обходният маршрут е по път III–401 Граница Ловеч – Кормянско - Малки Вършец за ППС над 3,30 м при км 46+800 по общински път до III–403 в село Малки Вършец.   \r\n \r\nВ едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\n \r\nРени АТАНАСОВА", "date": "2019.11.27", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/11/27/2723547/26-mashini-sa-obrabotvali-patishtata-v-oblast-smolyan-zaradi-poleditsi.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян   дежурният в Областно пътно управление – Смолян. Времето е слънчево и ясно, а температурата е в интервала от 1 до 7 градуса. 26 машини през нощта са обработвали пътищата заради поледици. Заради валежите от изминалите дни е повишена опасността от падащи камъни по всички пътища в област Смолян. През нощта не са получавани сигнали за инциденти.  \r\n \r\nОт 7.00 часа до 19.00 часа е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Спирането на трафика в делничните дни е за полагането на нова асфалтобетонова настилка. Обходният маршрут е по пътя Девин - Смолян - Асеновград - Пловдив и обратно. В почивните дни събота и неделя движението в отсечката ще е без ограничение. \r\n \r\nДвижението по път ІІІ-8683 с. Арда – с. Горна Арда от км 27 до км 29+500 е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци.  \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка на срутището при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента.  \r\n \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути.  \r\n \r\nДвижението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\n \r\nВ Смолян пътните настилки са предимно сухи. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.11.27", "title": "26 машини са обработвали пътищата в област Смолян заради поледици"}
{"url": "http://www.focus-news.net/news/2019/11/27/2723545/zhurnalistat-nataliya-boyadzhieva-shte-predstavi-v-dobrich-svoyata-kniga-s-razkazi-za-kitay.html", "text": "Журналистът Наталия Бояджиева ще представи в Добрич своята книга с разкази за Китай. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ в Регионална библиотека „Дора Габе“, предаде кореспондент на  Радио „Фокус” – Варна .  \r\n \r\nПремиерата на книгата „Светлина от Изтока“ е от 17.30 часа в Регионална библиотека „Дора Габе”. Това е второ преработено и обновено издание в изцяло ново художествено оформление в каталога на издателството. „Светлина от Изтока“ е дебютната книга на Наталия Бояджиева. Тя живее три години в Пънлай, провинция Шандун. Сборникът с разкази за Китай ще бъде представен като част от своеобразното пътешествие до удивителния и самобитен свят на китайските традиции и съвременност. Публиката ще има възможност да види и снимки от местата, за които авторката разказва. „Предизвикателството за мен беше да преведа една чужда култура, като китайската, на езика и метафората на собствения си начин на живот. Криещите се под повърхността неща са универсални и правят от всички нас човешко семейство. Но как да ги извадя от техните скривалища”, казва Наталия Бояджиева за творческите си търсения.  \r\n \r\n„Виждаме живота от два различни ъгъла – българския и китайския. Съпреживяваме радостта да намерим път към другия и особеното чувство, че в сърцето ни се е отворило трето око – окото на приятелството. Книга за далечната екзотична страна и за приятелството – по детски чисто“, пише в рецензия за книгата писателят Захари Карабашлиев. Изключителна ценност на книгата е, че тялото съдържа 64 цветни и много черно-бели снимки на места, които Наталия Бояджиева е посетила. Родена е на 15 април 1960 година във Варна. Работила е като преподавател по български език и литература в родния си град. От 1990 година до днес е журналист на свободна практика и член на СБЖ – ДЖСП „Д-р Иван Богоров“. Членува също и в АБУЖЕТ, както и в световната Федерация на журналистите и писателите пътешественици FIJET. От 2010 г. до момента е кореспондент на интернет радио „Татковина“ от Азия, автор и водещ на рубриката „На пътешествие с Натали“. Превежда от руски, английски, полски и италиански. Автор е на книгата с разкази за Китай „Светлина от Изтока“, излязла от печат през 2016 г.. Втората ѝ книга с разкази „Лицата на Филипините“ е издадена през 2018 г. Второто обновено и преработено издание на „Светлина от Изтока“ излезе от печат през октомври 2019 г. \r\nЖулиета НИКОЛОВА", "date": "2019.11.27", "title": "Журналистът Наталия Бояджиева ще представи в Добрич своята книга с разкази за Китай"}
{"url": "http://www.focus-news.net/news/2019/11/27/2723546/pregled-na-osnovnite-temi-v-shumenskiya-pechat.html", "text": "„Кметът: Да уверим шуменци, че няма да има проблеми през зимата“ е водещото заглавие във  вестник „Шуменска заря“ . Всички снегопочистващи фирми, общински предприятия, отговарящи за поддържането на улиците в Шумен обявиха, че са готови за зимните предизвикателства. Това те направиха на срещата, която кметът на Община Шумен Любомир Христов организира, за да се убеди, че всичко ще е наред през зимата. От изявленията на фирмите стана ясно, че улиците ще се обработват, за да не замръзват. Те имат достатъчно инертни материали и техниката им е в изправност. Работата между фирмите е разпределена така, че да се почистват и пътищата и тротоарите. Общинската пътна мрежа е поверена на „Автомагистрали Черно море“, Обединение „Зимно поддържане Шумен“ ще чисти снега по малките улици на града, както и булевардите в северната част и кварталите „Мътница” и „Макак”. „РТК“ ООД ще почиства големите улици в южната половина на града и кв. „Дивдядово“.  \r\n \r\n„Африканска чума в „Патлейна“ е друго заглавие в броя. Със заповед на директора на Регионалната дирекция по горите в Шумен инж. Емил Гелов е забранен достъпът до горски територии в обхвата на ДГС „Преслав” и конкретно в ловно-стопански район „Патлейна”. Забраната се налага заради констатиран случай на заразено с африканска чума диво прасе. Втори случай е установен в землището на върбишкото село Сушина.  \r\n \r\n„БСП загуби делото, с което оспори избора на кмет“, съобщава изданието. Административният съд не откри основания да не остави в сила решението на ОИК за избор на кмет на Община Шумен.  \r\n \r\n„Скаутите спечелиха дело срещу областния управител на Шумен“, пише вестникът. Съдът отхвърли оспорването на решение на Общински съвет – Шумен по дело, образувано по протест на областния управител. Губернаторът смята, че Решение №1129/25.07.2019 г. не е правилно. С него местният парламент отпусна 14 000 лева на СК „Мадарски конник“.", "date": "2019.11.27", "title": "Преглед на основните теми в шуменския печат"}
{"url": "http://www.focus-news.net/news/2019/11/27/2723543/pochina-stefan-danailov.html", "text": "Почина Стефан Данаилов. Това написаха във  Фейсбук страницата си от Народния театър \"Иван Вазов\" .  \r\n \r\n\"СТЕФАН ДАНАИЛОВ ни напусна тази сутрин ... Думите ги няма, за да изразим мъката от тази загуба... \r\nБългарският театър, кино, култура вече не са същите. \r\nСветъл път, СТЕФАНЕ, приятелю! Почивай в мир!\" пише в публикацията.  \r\n \r\nОт  Военномедицинска академия (ВМА)  съобщиха, че Стефан Данаилов е починал в 00:15 часа тази нощ. \r\n  \r\n \r\n Стефан Ламбов Данаилов \r\n \r\nДата на раждане: 1942 г. \r\n \r\nБиография: \r\nДевиз: \"Искам да бъдете щастливи!\".  \r\nРоден през 1942 г. в София. Завършва актьорско майсторство във ВИТИЗ като ученик на Ст. Сърчаджиев и Методи Андонов. Актьор. Дебютира в киното през 1956 г. във филма \"Следите остават\". Участва в над 100 български и чуждестранни филмови продукции. Голяма международна популярност му донася ролята на майор Деянов от филма \"На всеки километър\" (1969 г.). Понастоящем играе в трупата на Народния театър \"Иван Вазов\". Професор в НАТФИЗ \"Кр. Сарафов\", наричан от своите студенти Мастера. От 1994 г. активно снима за италианската телевизия Rai. Член на БСП. Женен. \r\n \r\nСтефан Ламбов Данаилов е роден на 9 декември 1942 г. в София. Актьорската си кариера започва още в ученическите години, когато се снима във филма \"Следите остават\". През 1963 г. е приет във ВИТИЗ \"Кр. Сарафов\" в класа по актьорско майсторство на проф. Стефан Сърчаджиев. След неговата смърт учи при Методи Андонов и проф. Анастас Михайлов. Завършва през 1966 г. и започва работа в Пловдивския театър \"Н.О.Масалитинов\".  \r\nПървите му роли в киното са във филмите \"Понеделник сутрин\", \"Морето\" и \"С дъх на бадеми\". Участва в над 100 български и чуждестранни филмови продукции. Голяма международна популярност му донася ролята на майор Деянов от филма \"На всеки километър\" (1969 г.).  \r\nЗа малко напуска театъра и се отдава изцяло на киното. През 1973 г. се присъединява към трупата на Театъра на Българската армия, а от 1979 г. постъпва в Народния театър \"Иван Вазов\", където е и до днес. От 1994 г. активно снима за италианската телевизия Rai. \r\nОт 1988 г. е преподавател по актьорско майсторство в НАТФИЗ , където е доцент от 1996 г. и професор от 1999  г. Наричан е от своите студенти Мастера.   \r\nОт 1994 г. е съосновател и вицепрезидент на фондация \"Авансцена\", а от 1996 г. е президент на националния комитет на Международния институт за средиземноморски театър. \r\nНагради за актьорски изпълнения в киното: Специална награда на журито на Фестивала на българския филм (ФБФ) във Варна (1969 г.) за филма \"На всеки километър\"; Голямата награда за мъжка роля (княз Светослав Тертер) за филма \"Князът\" (ФБФ Варна, 1970 г.); Голямата награда за мъжка роля във филма \"Черните ангели\" (ФБФ Варна, 1970 г.); Първа награда \"Златен Лачено\" (МКФ в Авелино, Италия, 1971 г.); Голямата награда МКФ Карлови Вари, Чехословакия, 1970 г. През ноември 2004 г. получава наградата \"Паисий Хилендарски\". \r\nСтефан Данаилов е член на ИБ на ВС на БСП. Народен представител в 39-о НС. Член на Съвета по култура и духовност.", "date": "2019.11.27", "title": "Почина Стефан Данаилов"}
{"url": "http://www.focus-news.net/news/2019/11/27/2723841/nyoyski-miren-dogovor-otkasva-devet-naseleni-mesta-ot-kulsko-i-vidinsko.html", "text": "Ньойски мирен договор, с който се слага официално край на войната между Царство България и страните от Съглашението, засяга нашия край, от който са откъснати девет населени места от Кулско и Видинско – Бракевци, Голям и Малък Ясеновец, Градсков, Злокукя, Коилово, Халово, Шипиково и Черномашница. Това съобщиха за  Радио „Фокус“ – Видин  от местния Държавен архив. Деветте села са предадени насилствено на Сърбо-хърватско-словенското кралство, много от жителите им търсят убежище в България, някои го намират във Видин. Събитията от 1919 и последвалите я години намират отражение в документите, съхранявани в Държавен архив – Видин – материали от фондовете на общинските управления, Общинската комисия за настаняване на бежанците – Видин, Колекция “Регистри за гражданското състояние на селища от Кулска околия, част от Западните покрайнини” и др. Интерес представляват документите, отразяващи дейността на създаденото през 1924 г. Дружество на Западните покрайнини “Тимок” – Видин.", "date": "2019.11.27", "title": "Ньойски мирен договор откъсва  девет населени места от Кулско и Видинско"}
{"url": "http://www.focus-news.net/news/2019/11/27/2723548/povishena-e-opasnostta-ot-padashti-kamani-po-patya-sliven-ichera-gradets.html", "text": "Мокри са пътните настилки в Сливен и областта. Движението по пътищата е натоварено, но без проблеми и задръствания, съобщиха от  Областно пътно управление - Сливен . Опасност от падащи камъни има по пътя Сливен – Ичера – Градец. Там екипи на ОПУ - Сливен са отстранявали свлечени върху пътното платно камъни.  \r\n \r\nЗатворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства.  \r\n \r\nДвижението по път II-66 Сливен – с. Старо село от км 2 до км 17 трябва да се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г.", "date": "2019.11.27", "title": "Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2019/11/27/2723537/yasen-slivenski-bchk-stoki-ot-parva-neobhodimost-shte-badat-izprateni-na-postradaloto-naselenie-v-albaniya.html", "text": "Стоки от първа необходимост ще бъдат изпратени от БЧК на пострадалото население в Албания. Това каза в сутрешния блок  „Добро утро, България“  на  Радио „Фокус“  Ясен Сливенски, директор на Дирекция „Мениджмънт на бедствията“ в БЧК. Той отбеляза, че работата на спасителните екипи на терен започва веднага след приключване на първия трус, тъй като първи 72 часа са най-ценни за спасяване на оцелели след силно земетресение, каквото бе регистрирано в Албания.  \r\n \r\n„При усещане на трус трябва да запазим спокойствие. Паниката е тази, която допълнително може да причини повече жертви и наранявания. Ако сме вкъщи, е добре да застанем под трегер, солидна маса или носеща рамка до отминаване на първия трус. Ако сме на по-висок етаж, не би трябвало да се предприемат действия за излизане от сградата. Стълбите и асансьорите са опасни места по време на труса. Добре е да успеем да изключим електричеството от главния бушон, да затворим газта и крановете за вода и да напуснем по най -бързия начин след първия трус жилището си. Трябва да имаме винаги зареден телефон при всякакъв, фенерче и да знаме къде са ни документите“, коментира експертът. \r\n \r\nПрез септември е проведено последното учение на БЧК за действия при бедствие с доброволци от цялата страна, допълни Ясен Сливенски. Организацията има изградена мрежа от над 600 души в цялата страна, които са членове на доброволни екипи за действие при бедствия, каза още той. Доброволците са движещата сила, на която разчита БЧК, добави Ясен Сливенски. \r\nВиктория МЕСРОБОВИЧ - КУВЕНДЖИЕВА", "date": "2019.11.27", "title": "Ясен Сливенски, БЧК: Стоки от първа необходимост ще бъдат изпратени на пострадалото население в Албания"}
{"url": "http://www.focus-news.net/news/2019/11/27/2723549/pregled-na-osnovnite-temi-v-burgaskiya-pechat.html", "text": "„Лентяи тормозят бащи и дядовци за пари“ е водещото заглавие от първата страница на днешния брой на вестник  „Черноморски фар“  и темата на деня. Младежите са безработни и имат проблеми с алкохола и наркотиците. 215 души жертви на домашно насилие в Бургаска област, пише още вестникът.  \r\n \r\n„Нарушения по дигите на северните плажове няма\" е друго заглавие от днешния брой на ежедневника. Те са важни съоръжения и не бива да бъдат отричани, казват от Министерство на туризма.  \r\n \r\n„След жълтия код в региона най-малко дъжд падна в Бургас\" е още едно заглавие от страниците на вестника. 80 литра дъжд падна над Малко Търново, Граматиково и Кости, което е над средномесечните норми за първото денонощие откакто заваля, уточнява материалът.  \r\n \r\n„Родилка от Царево зарази със сифилис бебето си\" е още едно заглавие. Кърмачето с вродената полово-предавана болест е момченце, а майка му е около 25-годишна и е била носител на заболяването, докато е била бременна.", "date": "2019.11.27", "title": "Преглед на основните теми в бургаския печат"}
{"url": "http://www.focus-news.net/news/2019/11/27/2723554/v-stolichna-biblioteka-shte-bade-predstavena-knigata-prochete-li-i-garba-na-dimitar-dimitrov.html", "text": "В Американския център на Столична библиотека на пл. \"Славейков\" № 4а от 18.30 часа ще бъде представена книгата \"Прочете ли и гърба\" на Димитър Димитров - дългогодишен журналист в Би Би Си - Лондон, създател на поредицата \"Светът за българския воин\". Входът е свободен. Това съобщиха от пресцентъра на  Столична община . \r\n \r\nКнигата „Прочете ли и гърба?\" се базира на пощенски картички, издадени и изпращани от 80-те години на 19 век до 60-те на 20-и. За разлика от други подобни публикации в нея се проследява и написаното на гърба, откъдето идва и заглавието. Книгата съдържа 12 тематични раздела, между които: Самореклама, в който, между другото, са включени сгради в София и околностите, въжеходци в София, пътешественици, тръгнали да обикалят света от София. Курортни, в който е и софийския – Горна Баня, където „има много граждани“. Също и в другите раздели – Между роднини, Между деца и родители, Между приятели, Между приятелки, Войни и борби за България и т. н. – фигурират София и софиянци; както и хора от всички краища на страната, а също и от места, понастоящем извън територията на България. Има и множество картички, изпращани от българи до чужбина, както до роднини и приятели, така и до чуждестранни фирми, издателства и организации в търсене на информация или за покупки. \r\n \r\nОбщо погледнато книгата показва една пъстра палитра на българското общество; податели и получатели са: хора от селото и от града, търговци и предприемачи, чиновници и работници, художници и духовници, лекари и адвокати, войници и офицери, бивш министър и бъдеща дипломатка, учители и преподаватели, ученици и студенти. Има също картички, изпращани от чуждестранни посетители в България, и от чуждестранни окупатори след 1918. От последните особено интересна е картичка, изпратена от французин, който защитава българската позиция през Първата световна война, въпреки че България не е била на страната на Франция. \r\nКнигата демонстрира, че и двете страни на картичката говорят. На лицето виждаме хора, места и събития, някои от които за първи път. А текстът на гърба – фрагменти от живота във времена на война и мир, пълни със страсти и пристрастия, с хвалби, оплаквания и очаквания – допълва представите ни за социалния живот в България.", "date": "2019.11.27", "title": "В Столична библиотека ще бъде представена книгата \"Прочете ли и гърба\" на Димитър Димитров"}
{"url": "http://www.focus-news.net/news/2019/11/27/2723553/pregled-na-osnovnite-temi-vav-velikotarnovskiya-pechat.html", "text": "„Свинското с най-високи цени от 10 години насам“ е заглавие от първа страница на областния всекидневник  „Янтра ДНЕС” . Свинското месо достигна рекордно високи цени през последните месеци в търговската мрежа. В навечерието на Коледните и Новогодишните празници килограмът скочи между 8 и 9 лв. на едро. На дребно цените са по-високи, за кило месо от бут се продава за 9 лв., а каймата е 8 лв./кг. По-скъпи са и колбасите и деликатесите. Според Комисията по стокови борси и тържища това са най-високите цени на свинското през последните 10 години, а стойността му тепърва предстои да се покачва. \r\n \r\n„Младен Маринов: „България е готова да окаже незабавна помощ на Албания” е друга тема в ежедневника. България е готова да окаже незабавна помощ при спасителните дейности след земетресението в Албания. Това съобщи в Елена министърът на вътрешните работи Младен Маринов. Той уточни, че разпореждането е на премиера Бойко Борисов. \r\nМаринов е разговарял с министъра на вътрешните работи на Албания и е заявил готовност при нужда от албанска страна да бъдат изпратени екипи за търсене и спасяване на хора, следови кучета, техника и медицински екипи. С организацията е натоварен главен комисар Николай Николов. Министърът посочи, че към момента няма информация за пострадали българи в района на земетресението в Албания. Младен Маринов коментира и случая с нападнатото във влак момиче. По думите му трябва да се направи анализ и ресурсът да се насочи там, където е необходим. „Важно е да се обезпечат и жп гарите, където струпването на хора е по-голямо. Трябва да се търси и ефективността на техническите средства за охрана и видеонаблюдение“, посочва министърът. \r\n \r\n„Ботев“ излъга „Етър“ под проливния дъжд“ четем на спортната страница на вестника.  \r\n \r\n„Върнаха към живота мъж след два часа в клинична смърт“ е водещо заглавие в другия областен ежедневник  „Борба“.  Медицинско чудо сътвори екип на Спешния център в Горна Оряховица начело с младия лекар Мирослав Йорданов. Дежурните специалисти успяха да спасят живота на 50-годишен мъж от село Янтра, който получил масивен инфаркт. Пациентът е докаран в амбулаторията без сърдечна и дихателна дейност. Приложили му моментална реанимация в продължение на един час. Усилията на екипа били увенчани с успех и дишането и пулсът се възстановили, дори човекът дошъл в съзнание. Потърсили съдействието на Специализираната болница за активно лечение по кардиология в старата столица и след като мъжът бил пренесен в линейката, отново изпаднал в клинична смърт. Д-р Йорданов направил всичко възможно пациентът отново да се върне към живота и в крайна сметка той постъпва жив в частното лечебно заведение. Случаят е от края на миналата седмица. 50-годишният мъж е докаран с линейка до Спешния център в Горна Оряховица, след като близките му подали сигнал на телефон 112. \r\n \r\n„Търновка отвори домашна детска градина в малко френско градче“ е друга тема в ежедневника. Своя детска градина откри във френския град Колмар търновката Стефка Василева и вече няколко месеца тя работи там като Assistante maternelle. Буквалният превод на тази професия, която у нас не съществува, е „асистент на майката“. За нея Стефка се е подготвяла няколко месеца и е трябвало да премине през обучение, изпити, регистрация, да намери родителите, които ще й се доверят и ще й поверят децата си. „Когато за първи път чух за тази професия, ми се стори, че е нещо като да бъда детегледачка, но после разбрах, че двете занимания си приличат само по това, че ще се грижа за деца. Поразрових се за повече подробности и идеята да бъда assistante maternelle много ми допадна. Аз все пак това съм учила – да работя с деца. Това и правих допреди около година в Страсбург, където работих като аниматор. Но в един момент ми се прииска животът ми да се успокои и да намаля темпото“, разказва Стефка, която от пет години живее в Страсбург. Повече може да откриете на страниците на вестника. \r\n \r\n„Мирослав Ангелов е най-бърз и на „Рали спринт Бургас“ четем на спортната страница на вестника.", "date": "2019.11.27", "title": "Преглед на основните теми във великотърновския печат"}
{"url": "http://www.focus-news.net/news/2019/11/27/2723552/obshtina-stara-zagora-organizira-obsazhdane-na-shemata-za-prehod-kam-alternativni-formi-na-otoplenie-na-domakinstvata.html", "text": "От 17.00 часа в зала 1 на Община Стара Загора ще се проведе кръгла маса за обсъждане на Схема за преход към алтернативни форми за отопление на домакинствата по Интегрирания проект „Българските общини работят заедно за подобряване на качеството на атмосферния въздух” LIFE17 IPE/BG/000012 - LIFE IP CLEAN AIR. Това съобщиха от пресцентъра на  Общината .  \r\n \r\nОбщина Стара Загора в сътрудничество с още пет общини (Столична община, Община Бургас, Община Русе, Община Монтана и Община Велико Търново) разработи проект за поетапно преминаване на домакинствата от отопление на дърва и/или въглища към алтернативно екологично отопление. Това е първият одобрен от Европейската комисия по Програма LIFE интегриран проект за България. Главната му цел е подобряване качеството на въздуха в тези общини.   \r\n \r\nПроектът, както и всички документи към него, са достъпни на сайта на Общината -  .", "date": "2019.11.27", "title": "Община Стара Загора организира обсъждане на схемата за преход към алтернативни форми на отопление на домакинствата"}
{"url": "http://www.focus-news.net/news/2019/11/27/2723551/damyan-tachev-rzi-sliven-lechebnite-zavedeniya-v-obshtina-sliven-sa-gotovi-da-rabotyat-dori-pri-uslozhnena-zimna-obstanovka.html", "text": "Лечебните заведения на територията на община Сливен са готови да посрещнат зимния сезон и да работят дори при усложнена зимна обстановка. Това съобщи пред  Радио \"Фокус\"  - Сливен  Дамян Тачев от Съвета за медицинско осигуряване на населението при бедствия, аварии и катастрофи към Регионална здравна инспекция - Сливен.  \r\n \r\nПо думите му са готови разчетите на ръководителите на лечебните заведения за допълнително транспортиране и  хоспитализация на пострадали, хронично болни, бременни, родилки и болните на хемодиализа.  \r\nБолните на хемодиализа в община Сливен са около 100, те са картотекирани, има списък и на останалите пациенти на хемодиализа от останалите три общини в областта. „Автомобилната фирма, която транспортира болните, има достатъчно автомобили, включително и такива с висока проходимост, с която да достави пациентите до центъра за хемодиализа в Сливен. В случай на непроходимост на пътищата, са предприети мерки, болните, които имат нужда от хемодиализа, да бъдат обслужени в лечебните заведения по местоживеене“, допълни Дамян Тачев. \r\n \r\nВсички лечебни заведения на територията на общината имат генератори, за да преминат в автономен режим в случай на прекъсване на електрозахранването, освен ДКЦ I. Извършена е проверка на готовността на медицинските автомобили, включително и линейките. Те са технически подготвени за работа при зимни условия, посочи още експертът. \r\n \r\nЛюдмила ЙОРГОВА", "date": "2019.11.27", "title": "Дамян Тачев, РЗИ - Сливен: Лечебните заведения в община Сливен са готови да работят дори при усложнена зимна обстановка"}
{"url": "http://www.focus-news.net/news/2019/11/27/2723555/vavedena-e-vremenna-organizatsiya-na-dvizhenieto-v-uchastak-ot-avtomagistrala-struma-pri-dupnitsa.html", "text": "Въведена е временна организация на движението в участък от автомагистрала „Струма” при Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности.  \r\n \r\nПревозните средства с маса по-голяма от 12 т, включително и автобусите, пътуващи към Кулата, се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.  \r\n \r\nУкрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. \r\n   \r\nВенцеслав ИЛЧЕВ", "date": "2019.11.27", "title": "Въведена е временна организация на движението в участък от автомагистрала „Струма” при Дупница"}
{"url": "http://www.focus-news.net/news/2019/11/27/2723539/sloboden-pechat-makedoniya-zhitelite-na-duras-prekaraha-noshtta-na-otkrito.html", "text": "Жителите на албанския град Дуръс – един от най-тежко засегнатите след опустошителното земетресение от 6,4 по скалата на Рихтер, прекараха нощта на открито, съобщава фоторепортер на македонския вестник  „Слободен печат“ . \r\n \r\nХората, чиито домове са били разрушени или повредени след серията трусове, се събраха в голям лагер, където им бяха раздадени храни и топли дрехи заради ниските температури, подчертава изданието. \r\n \r\nПо последни данни загиналите в резултат на труса са 20, над 600 са ранени. Училищата в страната остават затворени. Президентът Илир Мета посети ранените в централната болница на Тирана и описа ситуацията като „драматична“. \r\n \r\nСпоред премиера Еди Рама броят на спасените изпод развалините на рухналите сгради е достигнал до 28 души. Съгласно думите му екипи от Италия, Гърция, Франция, Турция, Сърбия, Черна гора и Косово участват в издирванията по земя. \r\n \r\n Тереза Герова", "date": "2019.11.27", "title": "„Слободен печат“ (Македония): Жителите на Дуръс прекараха нощта на открито"}
{"url": "http://www.focus-news.net/news/2019/11/27/2723557/prokuraturata-v-plovdiv-shte-poiska-72-chasova-myarka-za-neotklonenie-za-45-godishniya-zadarzhan-za-dvoynoto-ubiystvo.html", "text": "Прокуратурата в Пловдив ще поиска 72-часова мярка за неотклонение за 45-годишния Йордан Таков, на който ще бъде повдигнато обвинение за двойно убийство. Това съобщи пред журналисти окръжният прокурор на Пловдив Румен Попов, предаде репортер на  Радио „Фокус“ - Пловдив . Мъжът е направил писмени самопризнания тази нощ, но твърди, че го е извършил при самоотбрана. \r\n \r\nСпоред прокурор Попов това предстои да се установява, тъй като не отговаря напълно на събраните доказателства до момента. Назначена е и балистична експертиза, която ще даде яснота за извършения разстрел. След изтичане на 72 часа прокуратурата ще поиска от съда и постоянна мярка за неотклонение „задържане под стража“ за извършителя на двойното убийство.  \r\n \r\nСпоред старши комисар Йордан Рогачев, директор на ОДМВР, Таков е братовчед на убития Васил Ботев, а синът му Христо е бил негов съдружник във фирма за рециклиране на кафемашини. Между тях възниква спор за пари, който прераства в сбиване, след което Таков извадил законно притежаван пистолет и застрелял с по два куршума жертвите. Той е бил заловен на местопроизшествието, като не е направил опит да избяга. Днес предстои да се направи втори оглед на мястото на двойното убийство, а Икономическа полиция ще проверява дали бизнесът им е бил законен. \r\n \r\nИзвършителят на убийството не е криминално проявен, а убитите са със стари криминални прояви. \r\n \r\nЦветана ТОНЧЕВА", "date": "2019.11.27", "title": "Прокуратурата в Пловдив ще поиска 72-часова мярка за неотклонение за 45-годишния задържан за двойното убийство"}
{"url": "http://www.focus-news.net/news/2019/11/27/2723559/okrazhniyat-prokuror-na-plovdiv-rumen-popov-zadarzhaniyat-za-dvoynoto-ubiystvo-v-grada-e-napravil-palni-samopriznaniya-za-izvarshenoto-ot-nego-prestaplenie.html", "text": "Задържаният за двойното убийство в Пловдив е направил пълни самопризнания за извършеното от него престъпление. Това каза на брифинг по окръжният прокурор на Пловдив Румен Попов, предаде репортер на  Радио „Фокус“ – Пловдив . Попов посочи, че 45-годишният мъж е дал обяснения пред полицейските служители през нощта.  \r\n \r\n„Написал ги е собственоръчно и в тях признава за двойното убийство. Според обясненията му основният мотив е възникнал спор между него и по-младия убит мъж – сина на жертвата, който е негов бизнес партньор. Спорът е прераснал в сбиване, при първоначалния оглед са установени доказателства в тази посока, след което задържаният е извадил законно притежавания си пистолет и е застрелял двамата. Спорът е бил за пари“, каза Попов.  \r\n \r\nТой допълни, че в самопризнанията си задържаният твърди, че се е защитавал, но това, поне първоначално, не съответства на събраните при огледа доказателства. „Той е изстрелял всичките патрони, с изключение на един, който е бил намерен в пистолета. Дали е презареждал пълнителя или не, не е дал обяснение към този момент. Предстоят резултатите от допълнителния оглед, от аутопсията, от химическите експертизи за взетите натривки с оглед на взривните вещества по задържания. Тогава може да съберем една по цялостна картина за случилото се“, посочи окръжният прокурор на Пловдив. \r\n \r\nРумен Попов каза още, че днес предстои повдигането на обвинения на задържания 45-годишен мъж, задържането му до за 72 часа от страна наблюдаващия прокурор и внасяне на искане за постоянна мярка за задържане спрямо него в Окръжния съд рамките на следващите 3 дни. \r\n \r\n „Фокус“  припомня, че вчера в стопанска постройка на ул. „Борба“ в Пловдив бяха убити двама мъже – баща на 52 г. и синът му на 32 г.  По случая бе задържан 45-годишен мъж. На място бе открито огнестрелното оръжие, с което е извършено престъплението. Свидетел е видял задържаният да напуска местопрестъплението с пистолет в ръка. \r\n \r\nТони МИХАЙЛОВ", "date": "2019.11.27", "title": "Окръжният прокурор на Пловдив Румен Попов: Задържаният за двойното убийство в града е направил пълни самопризнания за извършеното от него престъпление"}
{"url": "http://www.focus-news.net/news/2019/11/27/2723562/faz-germanskite-grazhdani-se-zastapvat-za-evropeyski-yadren-shtit.html", "text": "30 години след падането на Берлинската стена мнозинството от германските граждани са убедени, че отново е необходимо ядрено възпиране, пише националният ежедневник  Die Frankfurter Allgemeine Zeitung , позовавайки се на данни от скорошно проучване. Резултатите от него показват, че над две трети от германците се застъпват за идеята родината им да бъде отбранявана посредством ядрен щит. Налице са обаче различни възгледи по отношение на това как идеята може да бъде реализирана. \r\n \r\nКласическият вариант - използването на американския ядрен „чадър“ - се предпочита само от 22% от анкетираните. Европейската опция се оказа най-популярна, като Франция и Великобритания са посочени като основните закрилници. 40% от анкетираните смятат, че Берлин трябва да се съсредоточи върху обединяване на усилията с тези две държави, въпреки факта, че техният ядрен арсенал е значително по-ограничен от този на САЩ. Само 7% от анкетираните смятат, че Германия трябва да се защитава сама и да създаде собствено ядрено оръжие. \r\n \r\nСпоред проучването, в очите на германските граждани, САЩ вече нямат статут на основен съюзник, отбелязва изданието. На първо място в списъка на важните съюзници е Франция, следвана от САЩ, Китай и Русия. В същото време почти две трети от анкетираните определят германско-американските отношения като „лоши“. \r\n \r\nПовечето германци смятат ситуацията в страната си за „сигурна\" (14%) или „сравнително сигурна\" (62%). Германските граждани виждат сътрудничеството с важни държави като Франция, Япония, Русия, Полша, Италия и Китай като основна посока на външната политика на ФРГ. \r\n \r\n \r\n . \r\n \r\n Тереза Герова", "date": "2019.11.27", "title": "FAZ: Германските граждани се застъпват за европейски „ядрен щит\""}
{"url": "http://www.focus-news.net/news/2019/11/27/2723550/d-r-borislav-tsekov-edinichnite-idei-za-promeni-v-konstitutsiyata-dosega-pretarpyavaha-katastrofa-osnovatelni-motivi-nyama-da-ima-i-tozi-pat.html", "text": "Единичните идеи за промени в Конституцията досега претърпяваха катастрофа, основателни мотиви няма да има и този път. Това каза в сутрешния блок  „Добро утро, България“  на  Радио „Фокус“  Борислав Цеков, доктор по конституционно право във връзка с дебата за конституционни промени, който обяви президентът. По думите му прокуратурата и двете големи съдилища са достатъчно отчетни, като евентуално преструктуриране в основния закон едва ли ще срещне необходимата политическа и обществена подкрепа.  \r\n \r\n„Аз лично не виждам перспектива за такъв тип широко споделено съгласие за някаква съществена промяна в Конституцията и не смятам въобще, че Конституцията е виновна за определени проблеми или неуспехи на българските институции и българските политици. Неслучайно самата процедура за конституционни промени е така конструирана, че да не може едно агресивно радикално малцинство да натрапва волята си на цялото общество, да не може улицата и групи, които протестират по една или друга тема, да налагат със силата на натискана цялото общество конституционния модел, в който живеем. Затова се иска съгласие и волята на гражданите, затова се иска и волята на гражданите“, обясни той \r\n \r\nНеслучайно никога досега от влизането в сила на сегашната Конституция, български държавен глава не е упражнявал правомощието си за промени в основния закон, а причината е, че досега никога не е възниквал т.нар. „конституционен момент“, обясни д-р Борислав Цеков. Всяка дискусия обаче по тема „правосъдие“ е по-добра от мълчание и би имала ползотворен ефект, допълни той.  \r\nВиктория МЕСРОБОВИЧ - КУВЕНДЖИЕВА", "date": "2019.11.27", "title": "Д-р Борислав Цеков: Единичните идеи за промени в Конституцията досега претърпяваха катастрофа, основателни мотиви няма да има и този път"}
{"url": "http://www.focus-news.net/news/2019/11/27/2723564/80-godishna-peshehodka-e-blasnata-ot-lek-avtomobil-vav-vratsa.html", "text": "80-годишна пешеходка е блъсната от лек автомобил във Враца. Това съобщиха от  ОДМВР - Враца . Инцидентът е станал на 26 ноември 2019 г. около 19.45 часа на ул. „Поп Сава Катрафилов“. Лек автомобил, управляван от 39-годишен водач, блъснал 80-годишна пешеходка. Жената е транспортирана и настанена в болница. Пробата за алкохол на водача е отрицателна. Образувано е досъдебно производство.", "date": "2019.11.27", "title": "80-годишна пешеходка е блъсната от лек автомобил във Враца"}
{"url": "http://www.focus-news.net/news/2019/11/27/2723561/premierat-boyko-borisov-za-smartta-na-stefan-danailov-sbogom-beshe-golyam-mazh.html", "text": "Сбогом! Беше голям мъж! Това написа във  профила си във Фейсбук  премиерът Бойко Борисов относно смъртта на Стефан Данаилов.  \r\n \r\n\"Фокус\" припомня: \r\nАктьорът Стефан Данаилов почина в 00.15 часа тази нощ във  Военномедицинска академия (ВМА).", "date": "2019.11.27", "title": "Премиерът Бойко Борисов за смъртта на Стефан Данаилов: Сбогом! Беше голям мъж!"}
{"url": "http://www.focus-news.net/news/2019/11/27/2723556/prof-plamen-pavlov-nyoyskiyat-dogovor-e-zhestok-udar-sreshtu-balgarskata-natsiya-i-neynoto-edinstvo.html", "text": "Ньойският договор е жесток удар срещу българската нация и нейното единство. Това каза историкът проф. Пламен Павлов в интервю за  Агенция „Фокус“  по повод 100 години от Ньойския диктат.  \r\n„Много често съвсем формално се поставят нещата от 1919 г. с Букурещкия мирен договор от 1913 г. Твърди се, че България е загубила единствено своята Беломорска територия, Западните покрайнини разбира се, като дори не се споменава Южна Добруджа, доколкото тя е загубена по силата на Букурещкия договор. Става дума за цяла Македония, включително и Южната част, която днес е в Република Гърция и за Северна Македония в това число, и за Поморавието, за което напълно се забравя, че е било в пределите на Царство България през 1915 – 1916 г. Разбира се, за цяла Добруджа, тъй като с оглед на ситуацията след Брест-Литовския договор не само Южна, но и Северна Добруджа е в пределите на България и разбира се Беломорска Тракия. Това, което ние търпим като териториални загуби и в хора по решенията на Ньойския договор съвсем не са тези малки проценти, които се получават на базата на съпоставката от мирните договори от 1913 и 1919 г.“, подчерта историкът.  \r\n \r\n„Още по-лошо - решенията от Ньой с изключение на Южна Добруджа, са подкрепени от Парижкия договор от 1947 г. Тази матрица е влязла в главите на поколения българи, за съжаление на голяма част от нашите политици, журналисти, на средностатистическия български гражданин, а тя е откровено невярна. Това, което усещат, мислят и знаят нашите деди по време на Първата световна война, съвсем не е картата, с която сме свикнали ние. Войниците на Каймак-Чалан, за които Красимир Узунов написа проникновени страници, знаят, че това е врата към вътрешността на България, а не точка, която по силата на Ньойския договор, изобщо няма право да бъде в България. Аз говоря твърде емоционално, тъй като и днес се чуват оценки, които са откровено неверни, да не кажа и нещо повече“, изтъкна още проф. Пламен Павлов.  \r\nДеница КИТАНОВА \r\n \r\n Пълния текст на интервюто четете по-късно в раздел „Мнение“ .", "date": "2019.11.27", "title": "Проф. Пламен Павлов: Ньойският договор е жесток удар срещу българската нация и нейното единство"}
{"url": "http://www.focus-news.net/news/2019/11/27/2723565/starshi-komisar-yordan-rogachev-odmvr-plovdiv-predstoi-povtoren-ogled-na-myastoto-na-dvoynoto-ubiystvo-v-grada-ubitite-imat-registrirani-kriminalni-proyavi.html", "text": "Предстои повторен оглед на мястото на двойното убийство в Пловдив. Това каза на брифинг директорът на Областната дирекция на МВР в Пловдив старши комисар Йордан Рогачев, предаде репортер на  Радио „Фокус“ – Пловдив . Рогачев посочи, че днес предстои също вземането на 72-часова мярка за задържане спрямо 45-годишния мъж, признал за двойното убийство. \r\n \r\nСтарши комисар Йордан Рогачев каза още, че общата дейност на убитите и задържания датира от месец март 2015 година, когато основават фирма за рециклиране на кафе автомати. „Човекът, който е стрелял, няма криминални прояви, той е придобил право да притежава пистолет през месец юли тази година. Починалите лица имат регистрирани криминални прояви. Синът има криминална проява, касаеща телесна повреда и управление на МПС след употреба на алкохол, а бащата – за употреба на наркотични вещества“, посочи Рогачев. \r\n \r\nТой допълни, че предстои извършването на проверка по отношение на законността на склада, в който тримата са работили. „Сформиран е екип на „Икономическа полиция“ и до края на деня ще има резултат“, каза директорът на Областната дирекция на МВР. \r\n \r\nТони МИХАЙЛОВ", "date": "2019.11.27", "title": "Старши комисар Йордан Рогачев, ОДМВР - Пловдив: Предстои повторен оглед на мястото на двойното убийство в града, убитите имат регистрирани криминални прояви"}
{"url": "http://www.focus-news.net/news/2019/11/27/2723560/sds-predi-100-godini-beshe-podpisan-nyoyskiya-dogovor-koyto-slaga-kray-na-mechtite-na-balgarite-za-obedinenie.html", "text": "Днешният ден е един от най-пагубните в българската история. Това се посочва в  позиция на СДС  по повод навършването на 100 години от подписването на Ньойския договор. \r\n \r\n„Преди 100 години беше подписан Ньойския договор, който слага край на мечтите на българите за обединение. Вместо това, стигаме до национална катастрофа! Над 120 000 жертви, 2.250 млрд. златни франка репарации, плащане в натура под формата на животни и зърно, армията ни – от най-голямата в света по брой на глава от населението, е намалена до 33 хил. души, голяма част от оръжието ни е отнето от победителите – това е тежката равносметка след Първата световна война“, посочват от СДС. \r\n \r\nСпоред партията България е поставена в унизително положение. „Всичко това води до поредица от трагични събития в българската история, с много кръв и репресии. \r\nВъпреки тази нерадостна участ, само след непълни 20 години, през 1939 г., страната ни се възражда икономически, българите са наричани прусаците на Балканите и България е сравнявана с Швейцария на Балканите. \r\nТези исторически уроци показват, че когато намерим сили да загърбим тясно политическите си различия, научим се да носим отговорност и да работим заедно за каузите на България, можем да постигнем успех, какъвто очакват днес българските граждани - за икономически възход и повишаване на доходите“, добавят от СДС. \r\n \r\n„Днес, 100 години по-късно, трудно можем да си представим цялостните измерения на човешката и националната трагедия, сполетели отечеството ни в онези дни. Днес ние дори не говорим за това. \r\nОтбелязваме само датата в историческия си календар. \r\nА трябва да си спомняме и да вадим поуките от историята ни. Защото само в паметта на народа ни се крие умението да възкръсваме, да преодоляваме несгодите, без да се самосъжаляваме, да оцеляваме без да потъпкваме националното си самочувствие“, посочват от партията. \r\n \r\n„На днешния ден, повече от всякога, в СДС сме убедени, че си заслужава да продължим усилията ни за намиране на съюзници за постигането на очертаната от нас цел - икономическо възраждане и двойно увеличение на доходите на българите през следващия управленски мандат. \r\nБългария има всички предпоставки за това, нужни са само още повече воля и съгласие между всички политически сили за националните приоритети“, се посочва още в позицията на СДС.", "date": "2019.11.27", "title": "СДС: Преди 100 години беше подписан Ньойския договор, който слага край на мечтите на българите за обединение"}
{"url": "http://www.focus-news.net/news/2019/11/27/2723568/rekordnite-270-nominatsii-v-razlichnite-kategorii-sa-registrirani-za-godishnite-tehnologichni-nagradi-za-2019-g.html", "text": "Рекордните 270 номинации в различните категории на Годишните технологични награди за 2019 г. са регистрирани към момента, съобщиха  организаторите  на единствените у нас събитие с фокус върху разработката на софтуер, което за втора поредна година ще отличи най-добрите професионалисти, екипи и компании от софтуерната индустрия.  \r\n \r\nКандидатите се борят за призове в следните категории: Софтуерна компания на годината, Най-добро работно място, Кампания на годината, Благотворителна инициатива на годината и др. Ще бъдат раздадени и специални награди за компаниите и професионалистите, които следват глобалните тенденции в технологичния сектор против дискриминация, развитие на технологичните общности, обучение и насърчаване на младите таланти, социална отговорност. \r\n \r\nГодишните награди - Global Tech Summit Technology Awards имат за цел да отличат не само водещите технологични компании, но и професионалистите, които стоят в основата на успешните бизнеси в ИТ индустрията. Номинираните ще се съревновават за титлите: Софтуерен разработчик на годината, Екип за разработка на софтуер на годината, Ръководител на екип на годината и Технологичен екип на годината. \r\n \r\nПо време на церемонията ще бъдат обявени ТОП 10 разработчиците на годината и ще бъде връчена специалната награда “Developer On Focus 2019” на DevStyleR - медията с акцент върху живота на софтуерния бранш и професионалистите заети в него. Призът “Developer On Focus 2019” ще отличи най-влиятелните професионалисти в обществото на софтуерните разработчици. В надпреварата ще вземат участие всички експерти, които през годината са взели участие в едноименната рубрика на DevStyleR. Гласуването е отворено на сайта на технологичната медия DevStyleR и по традиция ще бъде затворено непосредствено преди церемонията.  \r\n \r\nGlobal Tech Summit Technology Awards се отличават от другите формати, тъй като представят и оценяват постиженията на ИТ експертите и компаниите през очите на техните колегите от индустрията. Финалните резултати ще бъдат обявени по време на официалната церемония на 10 декември в НДК.  \r\n \r\nФорумът Global Tech Summit обединява конференциите Java2Days, CodeMonsters, AI&Smart_Tech, предназначени за професионални разработчици, ИТ експерти и ентусиасти. В програмата на мащабното събитие са включени и безплатните инициативи Free Tech Training, предназначена за студенти, както и Tech4Kids - за по-малките, но обещаващи технологични таланти. \r\n \r\n За Global Tech Summit \r\nGlobalTech Summit е международен технологичен форум, който обединява конференциите Java2Days, CodeMonsters, AI&Smart Tech, както и безплатните образователни инициативи FreeTech Trainig и Tech4Kids. През последните 11 години конференциите (част от GTS) се утвърдиха като водещи за технологичната общност не само в страната, но и в цяла Източна Европа.  \r\nОт 10-ти до 12-ти декември повече от 110 световноизвестни лектори ще представят последните тенденции в областта на разработката на софтуер и ще споделят опита си с посетителите. \r\nJava2Days е едно от най-посещаваните събития в световен мащаб, посветено на Java технологиите (с 11-годишна история).  \r\nCodeMonsters е конференция, която се фокусира върху всички технологии за разработка на софтуер, освен Java.  \r\nAI & Smart Tech е ново събитие, което е с акцент изкуствен интелект, машинно самообучение, проектиране и изграждане на \"умни\" инфраструктури и др.  \r\nТака 3-те събития заедно формират едно място, което представя последните новости в областта на софтуерната разработка като цяло и е притегателен център за 2500+ разработчици на софтуер и ИТ професионалисти. \r\nFree Tech Training - безплатна инициатива за студенти и начинаещи професионалисти (ежегодно в нея се включват над 600 студенти, обучаващи се в т.нар. компютърни специалности и ученици от последните класове на специализираните училища и математически гимназии) \r\nTech4Kids - безплатен фестивал за деца от 7 до 14 години (разделени на групи), което има за цел да ги запознае с новите технологии, професиите, свързани с разработката на софтуер, както и да им даде възможност да направят своите 1-ви стъпки в програмирането и роботиката.  \r\nВ програмата на GTS 2019 са включени и тематични дискусии с участие на водещи технологични експерти, HR мениджъри и мениджъри на водещи компании, поредица от хакатони, Годишни Технологични Награди, пространства за демонстрация на средства за разработка на софтуер, зона за директна среща между специалисти и компании с отворени работни позиции и много др.", "date": "2019.11.27", "title": "Рекордните 270 номинации в различните категории са регистрирани за Годишните технологични награди за 2019 г."}
{"url": "http://www.focus-news.net/news/2019/11/27/2723571/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта.  \r\nПотокът от автомобили към този час на деня е нормален, преминаването се извършва без големи изчаквания.  \r\n \r\nВенцеслав ИЛЧЕВ", "date": "2019.11.27", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/11/27/2723558/the-telegraph-turtsiya-shte-podpishe-nov-dogovor-za-s-400-s-rusiya-poreden-udar-varhu-otnosheniyata-sas-sasht.html", "text": "Според Москва Турция трябва да подпише нов договор за доставките на зенитно-ракетни системи С-400, което може да постави под риск по-нататъшни връзки със САЩ и да доведе до налагане на санкции от страна на Вашингтон, твърди британското издание  The Telegraph . \r\n \r\nАнкара получи първата партида от руските системи през юли, което накара САЩ да извади страната от програмата за производството на изтребителите F-35. Администрацията на президента Доналд Тръмп предупреди Анкара, че може да наложи санкции, но подчерта, че Турция може да бъде пощадена, ако не въведе в експлоатация С-400.   \r\n \r\nВ началото на тази седмица обаче военните на Анкара започнаха изпитания на новопридобитата система. Кадри от първия пробен цикъл, който започна в понеделник и продължи във вторник, показаха радарите на системата, които се въртят над въздушна база извън столицата. Произведените от САЩ изтребители F-16 бяха използвани като макетни цели по време на ученията, което вероятно ще раздразни Вашингтон. \r\nПървоначалните тестове може да са само, за да се гарантира, че радарите работят правилно или да се провери дали те могат да правят адекватни разграничения между приятелски и вражески самолети. \r\n \r\nСАЩ, както и НАТО, са притеснени, че турската армия може да проведе тестове, които ще дадат на Русия представа за способностите на западните самолети. Висш служител на Държавния департамент на САЩ заяви миналата седмица, че Турция трябва да се отърве от С-400, които вече е купила, за да поправи щетите, нанесени в двустранните отношения. Майк Помпео заяви, че тестовете са „притеснителни“, но във вторник заяви, че САЩ „все още говорят с турците, все още се опитват да намерят изход от ситуацията\". \r\n \r\nАлександър Михеев, директор на „Рособоронекспорт“, заяви в интервю във вторник, че Москва се надява да подпише споразумение за снабдяване на Турция с повече ракетни системи С-400 през първата половина на следващата година. На фона на коментарите му, турският президент Реджеп Тайип Ердоган отбеляза, че представители на Анкара и Вашингтон предприемат усилия до април догодина, за да разрешат спора за С-400. \r\nОтношенията на Турция със САЩ и НАТО са напрегнати от продажбата на отбранителната система и от началото на операцията „Изтор на мира“ в Северна Сирия. \r\n \r\n Тереза Герова", "date": "2019.11.27", "title": "The Telegraph: Турция „ще подпише нов договор за С-400“ с Русия - пореден удар върху отношенията със САЩ"}
{"url": "http://www.focus-news.net/news/2019/11/27/2723572/iliya-lazarov-sds-imame-povod-za-gordost-ot-predstavyaneto-na-partiyata-na-mestnite-izbori.html", "text": "Имаме повод за гордост от представянето на СДС на местните избори. Това каза в интервю за предаването  „Вече 30 години времето е наше“  на  Радио „Фокус“  главният секретар на СДС Илия Лазаров. Резултатите от местните избори в София и останалите градове на страната са анализирани по време на Националния съвет на партията, допълни той.  \r\n \r\n„Изводът е, че въпреки проблемите, които имаше СДС през миналата година, сме се представили доста добре на местния вот. Направихме сравнителен анализ и спрямо изборите преди четири години- имаме отстъпление в броя на общинските съветници само със седем – осем души в национален мащаб“, обясни той.  \r\n \r\nИлия Лазаров отбеляза, че местните избори са твърде специфични и в различните общини СДС се явява самостоятелно или в различни коалиции, но това не обезличава партията. СДС има избрани кметове в Монтана, Видин и Карлово, като в първите два областни града партия има и председател на Общински съвет.   \r\n \r\n„Златко Живков е постигнал рекорд, защото изборите в Монтана са приключили на първи тур. Избран е за кмет, всичките селски кметове, които подлежат на избор, също са избрани на първи тур, както и съветниците. И де факто в община Монтана не е имало втори тур за нищо, така че имаме повод за гордост от представянето на СДС на тези местни избори. Анализирахме и резултатите на наши доскорошни коалиционни партньори, като ДСБ, които се представяха в рамките на „Демократична България“. Видяхме, че при тях няма подобрение, има отстъпление. Коалицията „Демократична България“ няма нито един областен или общински кмет, има само 8 районни кмета“, коментира Илия Лазаров. \r\n \r\nНа въпрос – възможно ли е обединение на СДС и ДСБ, Илия Лазаров коментира, че партията може да си партнира добре, но само с класическото ДСБ. \r\n \r\nВиктория МЕСРОБОВИЧ - КУВЕНДЖИЕВА", "date": "2019.11.27", "title": "Илия Лазаров, СДС: Имаме повод за гордост от представянето на партията на местните избори"}
{"url": "http://www.focus-news.net/news/2019/11/27/2723570/kompozitorat-georgi-shagunov-posmartno-be-udostoen-sas-zvanieto-pocheten-grazhdanin-na-burgas.html", "text": "Композиторът Георги Шагунов посмъртно бе удостоен със званието „Почетен гражданин на Бургас“, предаде репортер на  Радио „Фокус“ – Бургас . Решението бе взето по време на редовното заседание на Общински съвет – Бургас с 47 гласа „за“. Предложението за посмъртното удостояване на композитора бе отправено заради навършените 71 години от смъртта му на 10 ноември. \r\n \r\n„В продължение на 50 години маестро Шагунов пише около 2 000 произведения, в това число тържествените химни „Независимостта“, „Един завет“, „Бургаски колоездач“ и много др. Автор е и на първия химн на най-стария бургаски спортен и футболен клуб „Черноморец“, който нарича „Черноморец – млад, сърцат! Капелмайстор и музикален педагог, през целия си живот той твори в Бургас и се утвърждава сред водещите по това време имена, дали значим принос за развитието на музикалната култура на България“, припомниха входиралите докладната записка общински съветници. \r\n \r\nМария ПОПЧЕВА", "date": "2019.11.27", "title": "Композиторът Георги Шагунов посмъртно бе удостоен със званието „Почетен гражданин на Бургас“"}
{"url": "http://www.focus-news.net/news/2019/11/27/2723567/fokus-makedoniya-prodalzhava-da-se-uvelichava-broyat-na-zhertvite-v-albaniya-po-posledni-danni-zaginalite-sa-24-ma.html", "text": "Броят на жертвите, загинали в резултат на серията опустошителни земетресения в Албания, достигна до 24. Пострадали при бедствието са над 650 души, а 45 са спасени в хода на операциите на аварийните служби, съобщава електронното издание на македонския  „Фокус“ .  \r\n \r\nРазрушителният трус от 6,4 по скалата на Рихтер унищожи множество жилищни сгради и хотел в Дуръс, където бяха регистрирани първите жертви - двама братя от Косово.  Друг човек бе намерен мъртъв, след като в опит да се спаси от бедствието е скочил от балкона на апартамента си.  \r\n \r\nМеждувременно спасителите успяха да извадят 17-годишен младеж изпод развалините на дома му Дуръс, който потърсил помощ чрез мобилния си телефон. \r\nВъв видео обръщение премиерът Еди Рама заяви, че около 40 души са спасени, като добави, че институциите ще направят всичко възможно, за да извадят всички, за които се смята, че все още са под развалините на рухналите сграда. Рама призова за спокойствие и изрази увереност, че албанците ще преодолеят последиците от това природно бедствие. \r\n \r\n Тереза Герова", "date": "2019.11.27", "title": "„Фокус“ (Македония): Продължава да се увеличава броят на жертвите в Албания – по последни данни загиналите са 24-ма"}
{"url": "http://www.focus-news.net/news/2019/11/27/2723563/predsedatelyat-na-parlamenta-tsveta-karayancheva-poklon-pred-pametta-na-stefan-danailov-saprikosnovenieto-s-negoviya-talant-beshe-istinski-praznik.html", "text": "Поклон пред паметта на Стефан Данаилов – съприкосновението с неговия талант беше истински празник. Това каза в началото на днешното пленарно заседание председателят на парламента Цвета Караянчева във връзка с кончината на Стефан Данаилов, предаде репортер на  Агенция „Фокус“ . \r\n \r\n„Напусна ни нашият скъп приятел и колега големият актьор и човек Стефан Данаилов. Ще го запомним с неговото обаяние, талант и артистичност. Той изгради завладяващи образи както на сцената, така и в знакови за филмовата история екранни произведения, за които получи топлото признание и обич на целия народ.  \r\n\"Съприкосновението с неговия талант беше истински празник“, каза още Караянчева. Тя посочи, че Стефан Данаилов е влагал енергия и отдаденост като народен представител в 6 парламента и министър на културата.  \r\n \r\nДеница КИТАНОВА", "date": "2019.11.27", "title": "Председателят на парламента Цвета Караянчева: Поклон пред паметта на Стефан Данаилов – съприкосновението с неговия талант беше истински празник"}
{"url": "http://www.focus-news.net/news/2019/11/27/2723576/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-noemvri.html", "text": "„Софийска вода” временно ще прекъсне водоснабдяването в някои части на столицата на 28 ноември. Това съобщиха от пресцентъра на  дружеството . \r\nВъв връзка с извършване на строително-монтажни работи в ПСПВ „Бистрица“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\n- Южна част на бул. „Околовръстен път“ между пътя за лифт „Симеоново“ до бул. „Симеоновско шосе“; \r\n- бул. „Околовръстен път“ между бул. „Черни връх“ до бул. „България“ - бензиностанция „Шел“, база на „Волф“, Езиково училище и частна детска градина „ЕСПА“; \r\n- Жк. „Малинова долина“  \r\n- кв. „Витоша“ между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“, в което влизат комплекси: „Макси“, „Преслав“ и „Градина“; \r\n- кв. „Кръстова вада“ между: бул. „Черни връх“ от №91 до №151, ул. „Димитър Манев“, ул. „ген. Иван Колев“ и бул. „Околовръстен път“ ;  \r\n- кв. „Манастирски ливади изток“ между ул. „Луи Айер“, ул. „Шарл Шампо“, бул. „Околовръстен път“ и ул. „Йордан Бакалов Стубел“; кв. „Малинова долина“ – карето между ул. „Бистришко шосе“, ул. „Проф. Теодор Горанов“, ул. „Проф. Юрдан Дачков“ и ул. „Околовръстен път“. \r\nАлтернативно водоснабдяване с водоноски, ще бъде осигурено на адреси: вилна зона „Киноцентъра“ III-та част на ул. „Градина“ №23 и Частно езиково училище „ЕСПА“ от 10.00 часа до 17.00 часа на 28 ноември 2019 г. При продължителност на спирането над дванадесет часа, ще бъде осигурено алтернативно водоснабдяване с водоноски на адреси: жк. „Малинова долина“ пред бл. 29 от 22.00 часа на 28 ноември 2019 г. и кв. „Манастирски ливади-изток“ на ул. „Луи Айер“ при колелото на автобуса от 22.00 часа на 28 ноември 2019 г. \r\n \r\nВъв връзка с изграждане на сградно водопроводно отклонение на бул. „Джеймс Баучер“ в жк. „Лозенец“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: бул. „Джеймс Баучър“ от ул. „Милин камък“ до ул. „Екзарх Йосиф“,  Математически факултет на СУ. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Джеймс Баучер“. \r\n \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.11.27", "title": "„Софийска вода” временно ще прекъсне водоснабдяването в някои части на столицата на 28 ноември"}
{"url": "http://www.focus-news.net/news/2019/11/27/2723573/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към  Българския червен  кръст . Температурите са между -4 и 4 градуса. Лифтовите съоръжения в курортите не работят. Няма регистрирани инциденти.  \r\n \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.11.27", "title": "ПСС: Лоши са условията за туризъм в планините"}
{"url": "http://www.focus-news.net/news/2019/11/27/2723569/obshtinski-savet-burgas-zapochna-zasedanieto-si-s-ednominutno-malchanie-po-povod-100-godini-ot-podpisvane-na-nyoyskiya-dogovor.html", "text": "Общински съвет – Бургас започна заседанието си с едноминутно мълчание по повод 100 години от подписване на Ньойския договор, предаде репортер на  Радио „Фокус“ – Бургас . Почит с едноминутно мълание бе отдадена и на големия български актьор Стефан Данаилов, който почина рано тази сутрин. \r\n \r\nМария ПОПЧЕВА", "date": "2019.11.27", "title": "Общински съвет – Бургас започна заседанието си с едноминутно мълчание по повод 100 години от подписване на Ньойския договор"}
{"url": "http://www.focus-news.net/news/2019/11/27/2723566/parlamentat-pochete-s-ednominutno-malchanie-pametta-na-stefan-danailov.html", "text": "Парламентът почете с едноминутно мълчание паметта на Стефан Данаилов, предаде репортер на  Агенция „Фокус“ . За това призова председателят на Народното събрание Цвета Караянчева в началото на днешното пленарно заседание.  \r\n \r\nСъгласно Правилника за организацията и дейността на парламента предложения за почитане на паметта с едноминутно мълчание могат да се правят само ако са били внесени писмено в деловодството на Народното събрание до 18,00 ч. на деня, предшестващ съответното пленарно заседание, освен в изключителни случаи. \r\nЗа да запазят минута мълчание народните представители сведоха глави и станаха на крака в знак на почит към личността на Стефан Данаилов.  \r\n \r\nДанаилов бе народен представител в 6 в парламента, ав 44-ото Народно събрание той бе депутат от 24-ти Многомандатен избирателен район – София. \r\n \r\nДеница КИТАНОВА", "date": "2019.11.27", "title": "Парламентът почете с едноминутно мълчание паметта на Стефан Данаилов"}
{"url": "http://www.focus-news.net/news/2019/11/27/2723578/nona-yotova-bsp-lichnosti-kato-stefan-danailov-sa-sas-sobstvena-svetlina.html", "text": "Личности като Стефан Данаилов са със собствена светлина. Това каза народният представител от ПГ на \"БСП за България\" Нона Йотова пред журналисти в Народното събрание във връзка с кончината на Стефан Данаилов, предаде репортер на  Агенция \"Фокус\" .  \r\n \r\n\"Стефан ще го запомня с изключителната личност, която е той. За това не мога да говоря за него в минало време. Личности като него са със собствена светлина и винаги остават в сърцата на хората. Аз го познавам и като колега, и като приятел, в последно време го опознах и като политик. Стефан беше първият човек, до когото се допитах, когато ми предложиха да вляза в листите\", заяви още Йотова. По думите й Стефан Данаилов освен любим актьор е и изключителен човек.  \r\n \r\nДеница КИТАНОВА", "date": "2019.11.27", "title": "Нона Йотова, БСП: Личности като Стефан Данаилов са със собствена светлина"}
{"url": "http://www.focus-news.net/news/2019/11/27/2723574/ministar-vladislav-goranov-za-intsidenta-v-pirogov-nadyavam-se-da-se-ustanovi-prichinata-poslednite-godini-dosta-sredstva-byaha-investirani-v-bolnitsata.html", "text": "България винаги трябва да е нащрек, когато Русия и Турция започнат да действат заедно. Винаги сме били надежден и предвидим партньор на Балканите. Това каза в интервю за предаването на „Здравей, България” на  Нова телевизия  финансовият министър Владислав Горанов. \r\n \r\nНа въпрос дали е възможно партньорите ни да не смятат Турция за надежден натовски партньор и да искат да се изнесат към Варна, Горанов отговори: „Те не са възхитени от това че натовска Турция купува модерни, опасни ракетни установки - това е най-меката позиция, която съм чувал от американска страна\", каза Горанов.  \r\n \r\nВ студиото на предаването той обясни какво ще представлява кординационият център във Варна. „Координационният логистичен център ще ръководи всички учения, които се провеждат под натовски флаг. Там ще има комуникационна техника и оборудване, свързано с планирането и провеждането на ученията в Черно море. И сега има военни обекти на територията на Варна, става въпрос само за логистика”,  поясни Горанов. \r\n \r\nФинансовият министър бе част от делегацията, водена от премиера Бойко Борисов в САЩ за среща с американския президент Доналд Тръмп.  \r\n \r\nТой коментира снимката, на която се вижда как Каракачанов си носи сам куфара и е по дънки, а не в официален костюм. Фотосът предизвика множество коментари в социалните мрежи.  \r\n \r\n„Няма кой да ни носи куфарите. Багажът се натоварва от правителствения протокол в самолета, после се сваля и се откарва до хотела. Става въпрос за ръчен багаж, който вицепремиерът Каракачанов можеше да остави в самолета. Придава се твърде голямо значение на станалото. Този случай не трябва да е в основата на дебата за срещата във Вашингтон. Каракачанов трябваше да изчака и да слезем първо министрите, които бяха костюмирани, за да не привлича такова внимание. След толкова часове полет човек се колебае как най-добре да си организира слизането\", каза още Горанов. \r\n \r\nФинансовият министър коментира и трагедията в „Пирогов”. „Инцидентът е изключително неприятен. Надявам се да се установи причината. Последните години доста средства бяха инвестирани в болницата. Ако има допусната техническа грешка, тя трябва да бъде отстранена. Подобен инцидент е нелеп”, заключи Горанов.", "date": "2019.11.27", "title": "Министър Владислав Горанов за инцидента в \"Пирогов\": Надявам се да се установи причината, последните години доста средства бяха инвестирани в болницата"}
{"url": "http://www.focus-news.net/news/2019/11/27/2723575/evgeni-budinov-gerb-zagubata-na-stefan-danailov-za-tsyala-balgariya-e-ogromna.html", "text": "Загубата на Стефан Данаилов за цяла България е огромна. Това каза народният представител от ПГ на ГЕРБ Евгени Будинов пред журналисти в Народното събрание във връзка с кончината на Стефан Данаилов предаде репортер на  Агенция „Фокус“ .  \r\n \r\n„Когато ме прие в НАТФИЗ видях, че това е един от най-добрите хора. Той помагаше много на студентите си и на всички хора около себе си. Да не говорим, че това е може би най-добрият актьор и най-добрият български киноактьор със сигурност, министър на културата, невероятен политик. Загубата според мен за цяла България е огромна\", коментира Будинов.  \r\n \r\nБудинов изрази съболезнования към близките на Данаилов и неговите студенти. „Аз буквално разбрах преди пет минути и така. Много тъжно. Нека го запомним с много невероятни роли, които остави и с огромното му сърце. Бог да го прости“, каза Будинов.  \r\n \r\nДеница КИТАНОВА", "date": "2019.11.27", "title": "Евгени Будинов, ГЕРБ: Загубата на Стефан Данаилов за цяла България е огромна"}
{"url": "http://www.focus-news.net/news/2019/11/27/2723583/dvizhenieto-se-osashtestvyava-v-edna-lenta-po-chast-ot-po-pat-ii-11-milkovitsa-somovit-v-oblast-pleven-zaradi-remont.html", "text": "Движението се осъществява в една лента по част от по път II-11 Милковица - Сомовит от км 196 до км 206 заради ремонт до 29 ноември. Това съобщиха за  Радио „Фокус“  от Областно пътно управление – Плевен. Участъкът е сигнализиран с пътни знаци.  \r\n \r\nПътните настилки в областта са мокри, очаква се разкъсване на облачността в следобедните часове.  Максималните температури ще са между 8°и 13°.  \r\n \r\nДвижението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\n \r\nВиолета КРЪСТЕВА", "date": "2019.11.27", "title": "Движението се осъществява в една лента по част от по път II-11 Милковица - Сомовит в област Плевен заради ремонт"}
{"url": "http://www.focus-news.net/news/2019/11/27/2723580/dvizhenieto-e-ogranicheno-za-avtomobili-nad-12-tona-po-patya-gramada-sinagovtsi-v-oblast-vidin-poradi-svlachishte.html", "text": "Движението е ограничено за автомобили над 12 тона по пътя Грамада – Синаговци поради свлачище. Това съобщиха за  Радио „Фокус“ – Видин  от Областно пътно управление. Обходният маршрут е по път I-1 Дунавци – Срацимирово, път III-141 Срацимирово - Грамада и обратно.  \r\n \r\nНатоварен е трафикът по главен път Е-79, като в посока от ГКПП „Дунав мост 2“ към София пътуват предимно тежкотоварни автомобили. Най-много автомобили се движат в участъците Димово - Ружинци и Видин – Дунавци.  \r\n \r\nНа ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен и няма образувани опашки от чакащи автомобили.   \r\n \r\nОстава забраната за преминаване на автомобили над 12 тона през прохода Петрохан.   \r\n \r\nВъв Видин трафикът е засилен на входно-изходните артерии на града, в централната градска част и по бул. \"Панония\".  \r\n \r\nАнна ЛОЗАНОВА", "date": "2019.11.27", "title": "Движението е ограничено за автомобили над 12 тона по пътя Грамада – Синаговци в област Видин поради свлачище"}
{"url": "http://www.focus-news.net/news/2019/11/27/2723577/dimitar-nikolov-kmet-na-burgas-sledite-na-stefan-danailov-ostavat-poklon-pred-pametta-mu.html", "text": "Кметът Димитър Николов изказва искрени съболезнования за кончината на големия български актьор, преподавател, политик и бивш министър на културата Стефан Данаилов, отправяйки към неговите близки, колеги и ученици, съобщиха от пресцентъра на  Община Бургас . \r\n \r\n„Тъжа заедно с всички Вас за голямата загуба. Напусна ни един наистина легендарен мъж, любимец на поколения българи, изиграл някои от най-въздействащите роли в киното и театъра. Той не само беше, но и ще продължи да е културен феномен. Неговият образ, глас и крилатите му фрази, познати във всеки български дом, ще останат част от нашия живот дълго. Защото „Следите остават“. С този филм започна неговата кариера, а следите, които оставя в българската култура и изкуство Стефан Данаилов, са дълбоки и дълговечни. Поклон пред паметта му!“, посочва кметът Николов.", "date": "2019.11.27", "title": "Димитър Николов, кмет на Бургас: Следите на Стефан Данаилов остават, поклон пред паметта му"}
{"url": "http://www.focus-news.net/news/2019/11/27/2723585/pregled-na-osnovnite-temi-vav-varnenskiya-pechat.html", "text": "„До края на годината сняг не се очаква“, става ясно от водещото заглавие в днешния брой на  вестник „Черно море“ . Мека зима, с близки и по-високи от обичайните температури и валежи под нормата е дълготрайната прогноза, сочена от всички метеорологични центрове. Това каза Венета Тодорова от НИМХ – Варна. Темата продължава на втора страница, където водещо е заглавието „Варна е готова за зимата“.  \r\n \r\n„1.2 млн. лв. са заложени в бюджета на община Варна за обезпечаване на зимния сезон, като при необходимост той може да се увеличи. Това каза на заседание по повод готовността на Варна за зимния сезон зам.-кметът Христо Иванов. Общината има готовност да посрещне зима 2019-2020. Подписани са договорите с поддържащите фирми за петте района в града. Това съобщи Петър Гърбузов – директор на дирекция „Инженерна инфраструктура“.  \r\n \r\n„Създават военноморски център на НАТО във Варна“, се посочва в челната публикация на трета страница. Гледайки със загриженост положението със сигурността в Черно море, Съединените американски щати приветстват предложението на България за създаване на военноморски координационен център във Варна в подкрепа на инициативата на НАТО за адаптирано предно присъствие. Това се казва в съвместно изявление на двете страни по рамката за стратегическо партньорство.", "date": "2019.11.27", "title": "Преглед на основните теми във варненския печат"}
{"url": "http://www.focus-news.net/news/2019/11/27/2723587/mvr-19-dushi-sa-postradali-pri-katastrofi-v-stranata-prez-izminaloto-denonoshtie.html", "text": "19 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 18 тежки пътнотранспортни произшествия.  \r\nВ София са регистрирани 25 леки и две тежки катастрофи, при които са пострадали двама души.", "date": "2019.11.27", "title": "МВР: 19 души са пострадали при катастрофи в страната през изминалото денонощие"}
{"url": "http://www.focus-news.net/news/2019/11/27/2723588/dvizhenieto-po-asparuhoviya-most-vav-varna-shte-bade-ogranicheno-v-edna-lenta-zaradi-remont-na-fuga.html", "text": "До 4 декември движението при км 117 на Аспаруховия мост в посока Варна ще се осъществява в една лента поради ремонтни дейности на дилатационна фуга. Това съобщават от  Агенция „Пътна инфраструктура“ . Ограничава се движението в активната лента, като трафикът се пренасочва в изпреварващата лента.  \r\nУчастъкът е сигнализиран с пътни знаци.  \r\nОт АПИ апелират шофьорите да се движат с повишено внимание и съобразена скорост и да спазват пътната сигнализация.", "date": "2019.11.27", "title": "Движението по Аспаруховия мост във Варна ще бъде ограничено в една лента заради ремонт на фуга"}
{"url": "http://www.focus-news.net/news/2019/11/27/2723582/politsiyata-razsledva-sluchay-na-zastrelyano-kuche-v-selo-gomotartsi-v-oblast-vidin.html", "text": "Полицията разследва случай на застреляно куче в село Гомотарци. Това съобщиха от  ОДМВР - Видин . Убитото животно е намерено на улица в село Гомотарци вчера от собственика му - 72-годишен мъж. Кучето е порода пинчер. Дежурна оперативна група извършила оглед на местопроизшествието. Трупът на животното бил транспортиран за ветеринарна аутопсия. Работата на разследващите по случая продължава, в РУ - Видин е образувано досъдебно производство.", "date": "2019.11.27", "title": "Полицията разследва случай на застреляно куче в село Гомотарци в област Видин"}
{"url": "http://www.focus-news.net/news/2019/11/27/2723581/korneliya-ninova-za-smartta-na-stefan-danailov-balgariya-zagubi-golyam-balgarin-obichan-i-uvazhavan-ot-milioni-hora.html", "text": "България загуби голям българин, обичан и уважаван от милиони хора. Той беше вселена от талант, емоция и мъдрост. Това написа в  профила си във Фейсбук  лидерът на БСП Корнелия Нинова, по повод смъртта на Стефан Данаилов.  \r\n \r\nБСП загубихме една от най-авторитетни си личности и опора. Стефан беше вдъхновение за нас. След смъртта на татко, той стана мой втори баща. Загубих го. Ламбо, обичам те толкова много. Ще ми липсваш. Почивай в мир.", "date": "2019.11.27", "title": "Корнелия Нинова за смъртта на Стефан Данаилов: България загуби голям българин, обичан и уважаван от милиони хора"}
{"url": "http://www.focus-news.net/news/2019/11/27/2723584/vitseadmiral-plamen-manushev-ima-napredak-v-otdavane-na-znachimoto-na-parvata-svetovna-voyna-a-knigite-na-krasimir-uzunov-varnaha-pametta-za-zaginalite-ni-voyni.html", "text": "Има напредък в отдаване на значимото на Първата световна война, а книгите на Красимир Узунов върнаха паметта за загиналите ни войни. Това каза в интервю за  Агенция „Фокус“  народният представител от ПГ на ГЕРБ вицеадмирал Пламен Манушев по повод 100 години от Ньойския диктат.  \r\n \r\n„Последните няколко години започнахме да говорим за тази война. Написаха се и книги. Една от големите книги не мога да не я спомена, особено говорейки за „Фокус“. Става въпрос за моя приятел и ваш бивш президент Красимир Узунов. Той написа „Каймакъ-Чаланъ“ и останалите изследвания, които направи в тази област. Те върнаха паметта за загиналите български войни, върнаха паметта за героизма на българската армия и на целия български народ в най-голямото му и върховно усилие за освобождаване на братята и обединение на Отечеството“, каза още Манушев.  \r\n \r\nТой посочи, че за съжаление Ньойският договор е зачеркнал тази мечта.  \r\nДеница КИТАНОВА \r\n \r\n Пълният текст на интервюто четете по-късно в „Мнение“ .", "date": "2019.11.27", "title": "Вицеадмирал Пламен Манушев: Има напредък в отдаване на значимото на Първата световна война, а книгите на Красимир Узунов върнаха паметта за загиналите ни войни"}
{"url": "http://www.focus-news.net/news/2019/11/27/2723579/le-point-frantsiya-sreshtata-na-varha-na-nato-praznenstvoto-svarshi.html", "text": "и Преди избирането на Доналд Тръмп за държавен глава на САЩ срещите на върха на НАТО бяха преди всичко празник на трансатлантическото единство. Всичко беше обсъждано предварително и сценарият на събитието беше внимателно писан. Нищо не можеше да съсипе празненството на организация, която описваше себе си като „най-успешния съюз\" в историята. В края на краищата, нали тъкмо тя спечели Студената война? САЩ бяха приветствани като основен акционер в борда на директорите (техният бюджет за отбрана все още представляваше повече от две трети от военните разходи на 28-те съюзници). Но празненството свърши, предупреждават в редакцията на френския национален ежедневник  Le Point . \r\n \r\n70 години след подписването на Вашингтонския договор (4 април 1949 г.), предстоящата среща на върха в Лондон (3-4 декември) трябваше да следва същия сценарий. За страната домакин тази среща е важна по две причини. Премиерът на Обединеното кралство Борис Джонсън се стреми да докаже - седмица преди парламентарните избори (12 декември), че е истински държавник: сега малцина признават това, дори в собствената му Консервативна партия. За Великобритания тази среща на върха е отлично средство за доказване, че дори и да напусне Общността, тя все още активно участва в европейския живот в рамките на НАТО. От самото начало на преговорите за Брекзит Лондон се опитва да използва аргументите на армията и специалните си служби, за да направи ЕС по-отворен за бъдещите търговски отношения. \r\n \r\nВсъщност, както на предишните две срещи на върха (май 2017 г. и юли 2018 г.), атмосферата в кулоарите на събитието вече не изглежда съвсем празнична. Да, НАТО вече е имало периоди на сътресения, може би и по вина на Франция. Независимо от това, организацията още не е виждала подобно на това, което й се случва в днешно време. От 2017 г. държавните и правителствените ръководители, които отиват на срещата на върха, не знаят – образно казани - в какъв сос ще бъдат сервирани. Фактът, че САЩ, стълбът на организацията, страна, от която се очакват гаранции за сигурност (особено за Източна Европа), публично изразява съмнения относно значението на НАТО – нещо, което вече се превърна в голям удар наред с ексцентричното и непредсказуемо поведение на президента. \r\n \r\nНито един политик не харесва изненадите. Доналд Тръмп напомня на дядо, който не може да бъде поканен на сватба, макар да плаща за нея, защото всички знаят, че може да предизвика скандал по всяко време. Освен това не може да се предвиди мащабът на кризата. Във Вашингтон никой не може правилно да инструктира посланици какво ще каже или иска да каже Тръмп. По една проста причина: само той знае това. През 2017 и 2018 г. американският президент упрекна съюзниците, че не са изпълнили обещанието си да увеличат бюджета за отбрана до 2% от БВП. Освен това Тръмп не пропуска шанса да се усъмни в полезността на съюза за САЩ и по този начин поражда съмнения относно американските задължения за защита на Европа. „Защо да защитаваме Черна гора?\", попита той открито преди време. \r\n \r\n Съюз между Тръмп и Макрон? \r\n \r\nВ такава трудна ситуация изявлението на френския президент Еманюел Макрон за „мозъчната смърт“ на НАТО не постигна най-добрия ефект. Меко казано, то неприятно изненада съюзниците. Отначало атакуваха еретика: по-лесно е, отколкото да критикуват Тръмп. Но когато президентът на републиката заяви, че е имал положителен телефонен разговор за НАТО с американския си колега, гневът към него бе заменен от объркване. Нашите съюзници днес са в ступор при мисълта за това какво оста Тръмп-Макрон може да сътвори за Алианса. Единият иска да се отърве от Европа, а другият се стреми да се възползва от това. Тук може да лежат основите на един договор, който изобщо няма да се хареса на съюзниците, обвързани с американските гаранции. Някои се нуждаят от тях на фона на руските провокации, докато други разчитат на НАТО, за да не увеличават собствения си бюджет за отбрана. \r\n \r\nС други думи, на срещата на върха в Лондон може и да ни очакват изненади. Едно от най-добрите заключения би бил определянето на взаимното допълване на НАТО и ЕС. Нека НАТО участва в колективна отбрана, което е толкова важно за нашите източноевропейски партньори, но да не се иска нищо друго от САЩ. Нека ЕС има средства да гарантира сигурността на нашия континент във всички останали случаи, включително в периферията. Това означава, че нашите основни съюзници, Германия, Италия и Испания, ще трябва да допринесат за отбраната на континента, като същевременно поддържат надеждата, че Великобритания няма да загуби близките си връзки с европейските инструменти за отбрана. Това е основната задача на Еманюел Макрон във връзка с Тръмп и неговите европейски колеги. Освен това американският лидер ще бъде по-лесен за убеждаване от останалите. \r\n \r\n Материалът е достъпен на руски език на inosmi.ru \r\n \r\n \r\n \r\n \r\n \r\n Тереза Герова", "date": "2019.11.27", "title": "Le Point (Франция): Срещата на върха на НАТО – празненството свърши"}
{"url": "http://www.focus-news.net/news/2019/11/27/2723591/kmetat-na-vidin-d-r-tsvetan-tsenkov-shte-sadeystva-za-nabirane-na-sredstva-za-lechenieto-na-31-godishna-zhena.html", "text": "Кметът д-р Цветан Ценков щесъдейства за набиране на средства за благородна кауза, съобщиха за  Радио „Фокус“ – Видин  от Общината.  \r\nС молба за помощ към него се обърнаха 31-годишната Моника Димитрова и нейният баща Николай Василев. На младата жена ѝ предстои трансплантация на бъбрек. Моника е с кръвна група АВ+, различна от тази на Николай, който ще бъде неин донор. У нас трансплантации в подобни случаи не се правят, за това интервенцията ще бъде извършена в клиника в Инстанбул, но семейството не разполага с необходимата сума за лечението – 22 000 евро. За по-малко от месец от близки, приятели и събрани средства от дарителски кутии има 20 000 лева.  \r\n \r\nСега младата жена, която утре ще навърши 32 години, ходи три пъти седмично на хемодиализа в Монтана, защото е с много нисък хемоглобин и двата ѝ бъбрека почти не работят. Тя е в листата на чакащите в България за трансплантация, а към момента в страната ни повече от хиляда пациенти се нуждаят от здрав бъбрек.  \r\n \r\nМоника е майка на осемгодишно момиче – второкласничка в ОУ „Любен Каравелов“ във Видин, като по инициатива на класния ръководител Колетка Павлова в спортна зала „Фестивална“ на 16 декември от 18.00 часа ще се състои благотворителен концерт и базар за набиране на средства.  \r\n \r\nКметът на Община Видин д-р Цветан Ценков лично ще подпомогне каузата, към нея ще се присъединят и общински служители. Той призовава гражданите да се обърнат с лице към болката на семейството и протегнат ръка за помощ.  \r\n \r\nИнициативите в подкрепа на Моника продължават и в мол „Видин“, където ще се организира базар на 18 декември.  \r\nДарителска сметка:  \r\nРАЙФАЙЗЕНБАНК  \r\nIBAN: BG19RZBB91551011262560  \r\nBIC:RZBBBGSF", "date": "2019.11.27", "title": "Кметът на Видин д-р Цветан Ценков ще съдейства за набиране на средства за лечението на 31-годишна жена"}
{"url": "http://www.focus-news.net/news/2019/11/27/2723590/prof-plamen-pavlov-teodosiy-tarnovski-e-znakova-figura-v-srednovekovna-balgariya.html", "text": "Свети Теодосий Търновски е имал голям авторитет върху монашеството. Това каза за  Радио „Фокус“ – Пазарджик  проф. Пламен Павлов, историк и преподавател в ВТУ „Св. Св. Кирил и Методий“ по повод почитането на паметта на свети Тедосий Търновски от православната църква на 27 ноември. \r\n \r\n„Той е една знакова фигура, неговият лик го има в почти всички големи български църкви и манастири. Свети Теодосий има авторитет не само върху българските монаси, но и върху останалото православно монашество. Култът към него е много силен в българската земя. Неговият авторитет и дарба на учител и проповедник по онова време е привличал хора от всички балкански държави в столицата.  \r\n \r\nТеодосий Търновски по всяка вероятност е бил и книжовник. За съжаление ние нямаме запазено нито едно съчинение, което да може точно да бъде отнесено към неговото перо“, коментира проф. Павлов. Той допълни, че в края на живота си Теодосий решава да посети Константинопол и се установява в манастира „Свети Мамант”, където умира на 27 ноември 1363 година. \r\n \r\nВаня НИКОЛОВА", "date": "2019.11.27", "title": "Проф. Пламен Павлов: Теодосий Търновски е знакова фигура в средновековна България"}
{"url": "http://www.focus-news.net/news/2019/11/27/2723593/emsc-zemetresenie-s-magnitud-ot-61-po-skalata-na-rihter-e-registrirano-kray-ostrov-krit.html", "text": "Земетресение с магнитуд от 6,1 по скалата на Рихтер е регистрирано край гръцкия остров Крит в 9:23 часа местно време (съвпада с българското време), показва справка на  официалната интернет страница на Европейския средиземноморски сеизмологичен център (EMSC) . \r\n \r\nТрусът е бил с епицентър на 188 км западно от Ираклион и на 272 км южно от столицата на Гърция – Атина, с дълбочина от 55 км под земната кора.  \r\n \r\nНе се съобщават данни за пострадали или материални щети. \r\n \r\n Тереза Герова", "date": "2019.11.27", "title": "EMSC: Земетресение с магнитуд от 6,1 по скалата на Рихтер е регистрирано край остров Крит"}
{"url": "http://www.focus-news.net/news/2019/11/27/2723595/genadi-velkov-sds-uspeshno-upravlenie-na-sobstvenostta-shte-bade-osnoven-prioritet-v-rabotata-na-noviya-obshtinski-savet.html", "text": "Успешно управление на общинската собственост във Видин ще бъде основен приоритет в работата на новия Общински съвет. Това каза в интервю за предаването  „Вече 30 години времето е наше“  на  Радио „Фокус“  Генади Велков, председател на Областен съвет на СДС-Видин и председател е на Общинския съвет към Община Видин. Представителите на СДС в новия местен орган на управление са 10 от 33, ГЕРБ има 12 общински съветници.  \r\n \r\n„От БСП заявиха, че имат 8 общински съветници и те ще бъдат опозиция. Останалите трима съветници предполагам, че в повечето случаи ще гласуват с нас. Смятам, че Общинският съвет няма проблеми и това, че ми гласуваха доверие, дори и тези извън нашата група, е още една причина да работя колкото се може по-добре“, допълни Генади Велков. \r\n \r\nПравилното управление на общинската собственост е част от работата на администрацията, обясни още той. \r\n \r\n„Най-вече земите и горите, които досега се управляваха много зле и носеха малко приходи, горите почти никакви, земята също. Ние имаме около 10 000 декара земя и приблизително толкова гори. От  тази земя бяха продадени около 1 000 декара и това е единственото управление. Събираме много малко пари, около 20 000 лева годишно, което е изключително малко. Това е един от приоритетите“, подчерта председателят  на Общинския съвет. Приоритет ще бъде и създаването на нормални условия за работа на общинската администрация, каза още той.  \r\n \r\nГенади Велков подчерта, че СДС ще подкрепи изграждането на индустриална зона в града, като основен приоритет е привличането на поне един сериозен индустриален инвеститор. Безмитната зона, която съществува във Видин, вече има ПУП, каза още той и допълни, че има възможност за разширяването й чрез съществуващите в близост общински земи.  \r\n \r\n„Видин се променя, но хората не го усещат. Имаме филиал на университета, по-добра градска среда, която се променя непрекъснато, но за хората е важно да усещат сигурност, да имат работа, а напусналите преди години Видин да имат причина да се върнат – доходи, които ги удовлетворяват“, отбеляза Генади Велков. \r\n \r\nВиктория МЕСРОБОВИЧ - КУВЕНДЖИЕВА", "date": "2019.11.27", "title": "Генади Велков, СДС: Успешно управление на собствеността ще бъде основен приоритет в работата на новия Общински съвет"}
{"url": "http://www.focus-news.net/news/2019/11/27/2723586/ministar-boil-banov-za-smartta-na-stefan-danailov-osirotyaha-tsvetovete-i-zimata-e-nyakaksi-bezkrayna-sbogom-mastare.html", "text": "Осиротяха цветовете и зимата е някакси безкрайна... Сбогом, Мастъре! Това написа във  страницата си във Фейсбук  министърът на културата Боил Банов.", "date": "2019.11.27", "title": "Министър Боил Банов за смъртта на Стефан Данаилов: Осиротяха цветовете и зимата е някакси безкрайна... Сбогом, Мастъре!"}
{"url": "http://www.focus-news.net/news/2019/11/27/2723596/pregled-na-osnovnite-temi-v-evropeyskiya-pechat-agentsiya-fokus.html", "text": "Гласуването в ЕП на новия състав на Комисията, предстоящата среща на върха на НАТО в Лондон, плановете на Турция за закупуване на допълнителни системи С-400 от Русия, както и нагласите на германците по отношение на защитата на страната им са част от основните теми, върху които акцентират водещите европейски издания. \r\n \r\n*** \r\n и Преди избирането на Доналд Тръмп за държавен глава на САЩ срещите на върха на НАТО бяха преди всичко празник на трансатлантическото единство. Всичко беше обсъждано предварително и сценарият на събитието беше внимателно писан. Нищо не можеше да съсипе празненството на организация, която описваше себе си като „най-успешния съюз\" в историята. В края на краищата, нали тъкмо тя спечели Студената война? САЩ бяха приветствани като основен акционер в борда на директорите (техният бюджет за отбрана все още представляваше повече от две трети от военните разходи на 28-те съюзници). Но празненството свърши, предупреждават в редакцията на френския национален ежедневник  Le Point . \r\n70 години след подписването на Вашингтонския договор (4 април 1949 г.), предстоящата среща на върха в Лондон (3-4 декември) трябваше да следва същия сценарий. За страната домакин тази среща е важна по две причини. Премиерът на Обединеното кралство Борис Джонсън се стреми да докаже - седмица преди парламентарните избори (12 декември), че е истински държавник: сега малцина признават това, дори в собствената му Консервативна партия. За Великобритания тази среща на върха е отлично средство за доказване, че дори и да напусне Общността, тя все още активно участва в европейския живот в рамките на НАТО. От самото начало на преговорите за Брекзит Лондон се опитва да използва аргументите на армията и специалните си служби, за да направи ЕС по-отворен за бъдещите търговски отношения. \r\nВсъщност, както на предишните две срещи на върха (май 2017 г. и юли 2018 г.), атмосферата в кулоарите на събитието вече не изглежда съвсем празнична. Да, НАТО вече е имало периоди на сътресения, може би и по вина на Франция. Независимо от това, организацията още не е виждала подобно на това, което й се случва в днешно време. От 2017 г. държавните и правителствените ръководители, които отиват на срещата на върха, не знаят – образно казани - в какъв сос ще бъдат сервирани. Фактът, че САЩ, стълбът на организацията, страна, от която се очакват гаранции за сигурност (особено за Източна Европа), публично изразява съмнения относно значението на НАТО – нещо, което вече се превърна в голям удар наред с ексцентричното и непредсказуемо поведение на президента. \r\nНито един политик не харесва изненадите. Доналд Тръмп напомня на дядо, който не може да бъде поканен на сватба, макар да плаща за нея, защото всички знаят, че може да предизвика скандал по всяко време. Освен това не може да се предвиди мащабът на кризата. Във Вашингтон никой не може правилно да инструктира посланици какво ще каже или иска да каже Тръмп. По една проста причина: само той знае това. През 2017 и 2018 г. американският президент упрекна съюзниците, че не са изпълнили обещанието си да увеличат бюджета за отбрана до 2% от БВП. Освен това Тръмп не пропуска шанса да се усъмни в полезността на съюза за САЩ и по този начин поражда съмнения относно американските задължения за защита на Европа. „Защо да защитаваме Черна гора?\", попита той открито преди време. \r\n \r\nСъюз между Тръмп и Макрон? \r\nВ такава трудна ситуация изявлението на френския президент Еманюел Макрон за „мозъчната смърт“ на НАТО не постигна най-добрия ефект. Меко казано, то неприятно изненада съюзниците. Отначало атакуваха еретика: по-лесно е, отколкото да критикуват Тръмп. Но когато президентът на републиката заяви, че е имал положителен телефонен разговор за НАТО с американския си колега, гневът към него бе заменен от объркване. Нашите съюзници днес са в ступор при мисълта за това какво оста Тръмп-Макрон може да сътвори за Алианса. Единият иска да се отърве от Европа, а другият се стреми да се възползва от това. Тук може да лежат основите на един договор, който изобщо няма да се хареса на съюзниците, обвързани с американските гаранции. Някои се нуждаят от тях на фона на руските провокации, докато други разчитат на НАТО, за да не увеличават собствения си бюджет за отбрана. \r\nС други думи, на срещата на върха в Лондон може и да ни очакват изненади. Едно от най-добрите заключения би бил определянето на взаимното допълване на НАТО и ЕС. Нека НАТО участва в колективна отбрана, което е толкова важно за нашите източноевропейски партньори, но да не се иска нищо друго от САЩ. Нека ЕС има средства да гарантира сигурността на нашия континент във всички останали случаи, включително в периферията. Това означава, че нашите основни съюзници, Германия, Италия и Испания, ще трябва да допринесат за отбраната на континента, като същевременно поддържат надеждата, че Великобритания няма да загуби близките си връзки с европейските инструменти за отбрана. Това е основната задача на Еманюел Макрон във връзка с Тръмп и неговите европейски колеги. Освен това американският лидер ще бъде по-лесен за убеждаване от останалите. \r\n \r\n*** \r\n  30 години след падането на Берлинската стена мнозинството от германските граждани са убедени, че отново е необходимо ядрено възпиране, пише националният ежедневник  Die Frankfurter Allgemeine Zeitung , позовавайки се на данни от скорошно проучване. Резултатите от него показват, че над две трети от германците се застъпват за идеята родината им да бъде отбранявана посредством ядрен щит. Налице са обаче различни възгледи по отношение на това как идеята може да бъде реализирана. \r\nКласическият вариант - използването на американския ядрен „чадър“ - се предпочита само от 22% от анкетираните. Европейската опция се оказа най-популярна, като Франция и Великобритания са посочени като основните закрилници. 40% от анкетираните смятат, че Берлин трябва да се съсредоточи върху обединяване на усилията с тези две държави, въпреки факта, че техният ядрен арсенал е значително по-ограничен от този на САЩ. Само 7% от анкетираните смятат, че Германия трябва да се защитава сама и да създаде собствено ядрено оръжие. \r\nСпоред проучването, в очите на германските граждани, САЩ вече нямат статут на основен съюзник, отбелязва изданието. На първо място в списъка на важните съюзници е Франция, следвана от САЩ, Китай и Русия. В същото време почти две трети от анкетираните определят германско-американските отношения като „лоши“. \r\nПовечето германци смятат ситуацията в страната си за „сигурна\" (14%) или „сравнително сигурна\" (62%). Германските граждани виждат сътрудничеството с важни държави като Франция, Япония, Русия, Полша, Италия и Китай като основна посока на външната политика на ФРГ. \r\n \r\n*** \r\n  Според Москва Турция трябва да подпише нов договор за доставките на зенитно-ракетни системи С-400, което може да постави под риск по-нататъшни връзки със САЩ и да доведе до налагане на санкции от страна на Вашингтон, твърди британското издание  The Telegraph . \r\nАнкара получи първата партида от руските системи през юли, което накара САЩ да извади страната от програмата за производството на изтребителите F-35. Администрацията на президента Доналд Тръмп предупреди Анкара, че може да наложи санкции, но подчерта, че Турция може да бъде пощадена, ако не въведе в експлоатация С-400.   \r\nВ началото на тази седмица обаче военните на Анкара започнаха изпитания на новопридобитата система. Кадри от първия пробен цикъл, който започна в понеделник и продължи във вторник, показаха радарите на системата, които се въртят над въздушна база извън столицата. Произведените от САЩ изтребители F-16 бяха използвани като макетни цели по време на ученията, което вероятно ще раздразни Вашингтон. \r\nПървоначалните тестове може да са само, за да се гарантира, че радарите работят правилно или да се провери дали те могат да правят адекватни разграничения между приятелски и вражески самолети. \r\nСАЩ, както и НАТО, са притеснени, че турската армия може да проведе тестове, които ще дадат на Русия представа за способностите на западните самолети. Висш служител на Държавния департамент на САЩ заяви миналата седмица, че Турция трябва да се отърве от С-400, които вече е купила, за да поправи щетите, нанесени в двустранните отношения. Майк Помпео заяви, че тестовете са „притеснителни“, но във вторник заяви, че САЩ „все още говорят с турците, все още се опитват да намерят изход от ситуацията\". \r\nАлександър Михеев, директор на „Рособоронекспорт“, заяви в интервю във вторник, че Москва се надява да подпише споразумение за снабдяване на Турция с повече ракетни системи С-400 през първата половина на следващата година. На фона на коментарите му, турският президент Реджеп Тайип Ердоган отбеляза, че представители на Анкара и Вашингтон предприемат усилия до април догодина, за да разрешат спора за С-400. \r\nОтношенията на Турция със САЩ и НАТО са напрегнати от продажбата на отбранителната система и от началото на операцията „Изтор на мира“ в Северна Сирия. \r\n \r\n*** \r\n  Членовете на ЕС дадоха зелена светлина за новата Европейската комисия, която ще встъпи в длъжност на 1 декември без представител на Великобритания, решение, което вероятно ще отвори вратата за нови юридически спорове, които биха могли да възникнат, пише базираното в Брюксел електронно издание  New Europe . \r\nТе също съставиха изменен списък на членовете на Комисията, който ще бъде част от предстоящия кабинет, като колегията вече остава с 28 членове и 27 кандидатури за комисари. \r\nИзбраният председател на Комисията Урсула фон дер Лайен поиска от премиера на Обединеното кралство Борис Джонсън да предложи британски комисар до 22 ноември. Джонсън умишлено пропусна датата, заявявайки, че е обвързан от предизборните правила на Обединеното кралство и не може да назначи кандидатура преди Великобритания да проведе предсрочни общи избори на 12 декември. \r\nНеуспехът на Обединеното кралство да назначи комисар принуди Брюксел да каже на британското правителство, че ако то отново не изпълни задълженията си съгласно законодателството на ЕС, Комисията може да изпрати искане до Съда на ЕС да започне производство за нарушение. \r\nКонференцията на председателите на парламента, включително председателят на Европейския парламент Давид Сасоли, заедно с лидерите на политическите групи, официално приключи изслушванията за потвърждение на 21 ноември \r\n„През следващите пет години Европа има да се изправи пред множество проблеми - от предоставянето на дългосрочни решения за миграцията и убежището до оглавяването на света в борбата срещу изменението на климата. Имаме нужда от Европейска комисия, готова да предприеме действия по въпросите, които имат значение за европейците. Като пряка връзка с гражданите на ЕС, парламентът ще продължи да иска отговорност от Комисията да отчита и гарантира, че тя изпълнява своите обещания“, каза Сасоли. \r\n \r\n***", "date": "2019.11.27", "title": "Преглед на основните теми в европейския печат (Агенция „Фокус“)"}
{"url": "http://www.focus-news.net/news/2019/11/27/2723599/dots-d-r-ana-kocheva-ban-romanat-pod-igoto-shte-nadzhivee-vsichki-eksperimenti-koito-se-pravyat-s-nego.html", "text": "Романът „Под игото“ ще надживее всички експерименти, които се правят с него. Това каза в сутрешния блок  „Добро утро, България“  на  Радио „Фокус“  доц. д-р Ана Кочева от Института за български език при БАН за новия „превод“ на романа „Под игото“, в който над 6000 думи и изрази са заменени. Подобно действие осакатява произведението, защото губи духа на епохата, смята доц. Кочева.  \r\n \r\n„Превод означава да преведем някакъв текст от един език на друг език. В този случаи става дума за превод, според „възприятията на издателя и на преводача“ от българската книжовна норма в края на 19 век - тогава, когато тя се формира от същите тези хора, които всъщност са написали литературата на 19 век. Един от тях е Иван Вазов, на днешния съвременен български език в началото на 21 век. Езикът е доста консервативна система и колкото и да се променя в лексикално отношение, във всяко едно друго той е много устойчив“, обясни езиковедът. \r\n \r\nДоц. Ана Кочева допълни, че посягайки на лексиката в романа, всъщност се посяга на епохата на Вазов. \r\n \r\n„Всички тези дми, които са променени, които са от турски произход, не са неслучайно там. Те не са в романа, защото на Вазов така му е хрумнало, а защото те носят своята конотация. Когато имаме чуждици,  те са елемент на стила, те описват героите по един или друг начин. А пък различната лексика носи духа на епохата, тази епоха, която Вазов описва. Посягайки на тази лексика, всъщност посягаме на епохата на Вазов“, каза още доц. Ана Кочева. \r\n \r\nВсичко, което се счита, че би било непознато на съвременните ученици, може да се обяснява допълнително, каза още доц. д-р Ана Кочева. Вместо да адаптираме нещо, което би било разбираемо за тяхната по-ограничена лексика, с която оперират, ние ще можем да разширим простора на техните литературни познания, когато им подадем повече информация. Доц. Ана Кочева припомни, че тази година се навършват 125 години от създаването на романа „Под игото“. \r\n \r\nВиктория МЕСРОБОВИЧ - КУВЕНДЖИЕВА", "date": "2019.11.27", "title": "Доц. д-р Ана Кочева, БАН: Романът „Под игото“ ще надживее всички експерименти, които се правят с него"}
{"url": "http://www.focus-news.net/news/2019/11/27/2723598/nivoto-na-reka-dunav-kray-novo-selo-se-e-ponizhilo-s-33-sm-za-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 33 см и водният стоеж е 314 см, съобщиха от местната  хидрометеорологична станция .  \r\nКрай Лом водният стоеж е 398 см, регистрирано е понижение от 17 см. Нивото на реката край Оряхово е 282 см, там за последното денонощие нивото се е понижило с 3 см. Температурата на водата край Ново село е 10 градуса, край Оряхово е 11.6 градуса.", "date": "2019.11.27", "title": "Нивото на река Дунав край Ново село се е понижило с 33 см за изминалото денонощие"}
{"url": "http://www.focus-news.net/news/2019/11/27/2723592/zapochva-razdavaneto-ot-bchk-na-paketi-hrana-za-nuzhdaeshti-se-v-kardzhali-chernoochene-kirkovo-i-chorbadzhiysko.html", "text": "Днес започва раздаването от БЧК на пакети храна за нуждаещи се в Кърджали, Черноочене, Кирково и Чорбаджийско, предаде кореспондент на  Радио „Фокус“ . Групите правоимащи лица са определени по списък, съставен от Регионалната дирекция „Социално подпомагане“ - Кърджали за всички общини от областта.   \r\n \r\nВ Кърджали пунктът ще бъде отворен от днес до 28 февруари 2020 година на ул. „Екзарх Йосиф“ 8; в Черноочене - до 15 януари 2020 г. в сградата на Пожарна безопасност; в Кирково - до 30 януари 2020 г. в двора на Ученическия пансион на СУ „Отец Паисий“; в Чорбаджийско - до 15 февруари 2020 г. в сградата на кметството. \r\n \r\nПакетите с помощи съдържат 16 вида трайни хранителни продукти, опаковани в 32 опаковки, с общо тегло 24.570 кг: 2 опаковки брашно, 1 пакет ориз, 2 опаковки спагети, 4 пакета леща, 3 пакета зрял боб, 4 л олио  и по една и две консерви с лютеница, зелен фасул, белени домати, зелен грах, конфитюр, гювеч, говеждо месо, говежди кюфтета в сос, пиле фрикасе. \r\n \r\nДарина ДЕЕНИЧИНА", "date": "2019.11.27", "title": "Започва раздаването от БЧК на пакети храна за нуждаещи се в Кърджали, Черноочене, Кирково и Чорбаджийско"}
{"url": "http://www.focus-news.net/news/2019/11/27/2723601/obshtina-burgas-shte-kandidatstva-za-safinansirane-za-sazdavaneto-na-mladezhki-mezhdunaroden-tsentar.html", "text": "Община Бургас ще кандидатства за съфинансиране за създаването на Младежки международен център. Това стана ясно на редовното заседание на Общинския съвет, предаде репортер на  Радио „Фокус“ – Бургас . Съветниците дадоха своето съгласие Общината да кандидатства с проектно предложение „Създаване на Младежки международен център Бургас“ по програма „Местно развитие, намаляване на бедността и подобрено включване на уязвими групи“, съфинансирана от Финансовия механизъм на Европейското икономически пространство. Община Бургас е възложила изготвянето на инвестиционен технически проект за изграждането на центъра, а мястото, на което се предвижда да бъде открит, не намира в зона „А“ на жилищен комплекс „Меден рудник“. Предложението за изграждане на Младежки международен център бе прието с 49 гласа „за“. \r\n \r\nПо време на дебата зам.-кметът Йорданка Ананиева изясни необходимостта от създаване на подобен център в града. „Това е един проект, който е обявен за конкурентен подбор, ще се конкурираме с всички областни градове, кандидатствали по тази програма. Той е нужен на града, нужен е на „Меден рудник“, защото ще даде на много млади хора възможност на много млади хора да имат различни школи и да извършват различни полезни дейности. Проектът е с продължителност 42 месеца. Първо трябва да го построим, след което програмата финансира и дейността на центъра в продължение на 2 години. Тогава ще вземем решение по какъв начин ще бъде управляван. Изискването на програмата е той да отговаря на всички изисквания на Съвета на Европа. там ще има и най-малко 35 места за настаняване, ние сме заложили 38″, отбеляза Йорданка Ананиева.  \r\n \r\nСпоред кмета Димитър Николов дейностите, които ще бъдат извършвани в новия център, ще надградят тези в настоящия Младежки културен център. „В момента в ж.к. „Меден рудник“ тази дейност извършват само читалищата, което не е достатъчно, имайки предвид големия интерес от страна на младите хора“, отбеляза кметът Димитър Николов. \r\n \r\nОт входираната докладна записка, свързана с този проект, става ясно, че основната цел на проекта е да се подобри качеството на живот на младежите на територията на община Бургас, включително и тези в риск и неравностойно положение, чрез изграждането на международен младежки център, покриващ високи стандарти на Съвета на Европа за младежка работа и предоставящ качествени, разнообразни и комплексни услуги за младежкия сектор. Идеята е центърът да послужи за реализирането на различни дейности,  насочени към младежите – обучения, професионални курсове, доброволчески инициативи, партньорство между младежи и възрастни, информационни събития. Освен това да бъдат сформирани академии по интереси – пеене, музикални инструменти, модерно изкуство, литература, танци, роботика, кино и театрално изкуство, фотография, кулинария. Предвидено е също така там да се извършват дейности, насочени към реинтеграцията на отпадналите или в риск от отпадане от образователната система ученици. \r\n \r\nОбщински съвет – Бургас дава съгласие Община Бургас да осигури съфинансиране по проекта в размер на 1 025 230 лева от бюджета за 2020 и 2021 година. Съгласно проекта бе одобрено споразумение за партньорство между Община Бургас и Община Рейкявик. \r\n \r\nМария ПОПЧЕВА", "date": "2019.11.27", "title": "Община Бургас ще кандидатства за съфинансиране за създаването на Младежки международен център"}
{"url": "http://www.focus-news.net/news/2019/11/27/2723589/korneliya-ninova-bsp-zagubihme-edin-ot-nay-avtoritetnite-si-hora-i-opora-az-lichno-zagubih-vtori-bashta.html", "text": "БСП загубихме един от най-авторитетните си хора и опора - аз лично загубих втори баща.  \r\nТова каза лидерът на БСП Корнелия Нинова пред журналисти в Народното събрание във връзка със смъртта на Стефан Данаилов, предаде репортер на  Агенция \"Фокус\" . \r\nБългария загуби един от големите си синове. Човек, който беше обичан и ще бъде обичан от милиони хора. Вселена беше той от талант, емоция, мъдрост. Ние от БСП загубихме един от най-авторитетните си хора и опора. Аз лично загубих втори баща. След смъртта на татко той ми беше като баща. Много го обичам. Да почива в мир\", каза още Нинова.  \r\n \r\nЛидерът на БСП заяви, че всички много са го уважавали. \"Има хиляди студенти, които го боготворят. За нас в политиката, за БСП бееш истинска опора и вдъхновение. Винаги ни е давал и мъдрост, и спокойствие. Винаги в много трудни моменти за партията е бил разумът. Той е събирал, обединявал, помагал ни е да взимаме най-правилните решения. Много помагаше на младите. Много му се радвахме за това, че намираше време и сили да помогне на младите колеги\", заяви още Нинова.  \r\nКорнелия Нинова заяви, че още като е станала председател на партията, той я е взел под крилото си. \r\n \r\nЛидерът на БСП посочи, че не иска да говори за него в минало време.  \r\n \r\nДеница КИТАНОВА", "date": "2019.11.27", "title": "Корнелия Нинова: БСП загубихме един от най-авторитетните си хора и опора - аз лично загубих втори баща"}
{"url": "http://www.focus-news.net/news/2019/11/27/2723594/vitsepremierat-tomislav-donchev-po-skoro-choveshka-greshka-e-prichinata-za-intsidenta-s-zhertvi-v-pirogov.html", "text": "По-скоро човешка грешка е причина за инцидента в „Пирогов”, при който загинаха двама тежко болни пациенти. Това каза виципремиерът Томислав Дончев в интервю за предаването „Тази сутрин” по  бТВ . \"Не е злонамерен акт. Тепърва ще се изясняват обстоятелствата по безспорен начин\", посочи още Дончев.  \r\n \r\nТомислав Дончев каза още, че ще бъде направено конструктивно обследване на сградата, за да е сигурно, че не е компрометирана и не е опасна за пациентите и медицинския персонал. \r\n \r\nПо-рано сутринта на бригинг на властите и ръководството на болницата стана ясно, че тежко болни пациенти на 55 и 68-годишна възраст са двете жертви на взрива и последвалия пожар в УМБАЛСМ „Пирогов” тази нощ. Един пациент и няколко спасители са с леки обгазявания. В опасност е бил животът на повече от 80 души.", "date": "2019.11.27", "title": "Вицепремиерът Томислав Дончев: По-скоро човешка грешка е причината за инцидента с жертви в „Пирогов”"}
{"url": "http://www.focus-news.net/news/2019/11/27/2723604/posleden-obshtogradski-turisticheski-pohod-za-tazi-godina-shte-se-provede-v-stara-zagora-na-30-noemvri.html", "text": "На 30 ноември от 9.00 часа в парк „Митрополит Методий Кусев“ пред фонтана с жабките за последно тази година си дават среща почитателите на пешеходните походи. Това съобщиха от пресцентъра на  Община Стара Загора . Инициативата е на Туристическо дружество „Сърнена гора“, съвместно с Община Стара Загора. \r\n  \r\nМаршрутът включва преход през Аязмото, кв. „Дъбрава“ до Лъвската чешма и обратно. Времетраенето ще е около 4 - 5 часа. Водач на групата ще бъде Звездалина Николова.  \r\nВсички желаещи е необходимо да бъдат подходящо облечени. Организаторите напомнят, че при дъждовно време походът няма да се проведе.", "date": "2019.11.27", "title": "Последен общоградски туристически поход за тази година ще се проведе в Стара Загора на 30 ноември"}
{"url": "http://www.focus-news.net/news/2019/11/27/2723607/obshtina-bansko-shte-se-pobratimi-s-obshtina-erzurum.html", "text": "Община Банско, съвместно с Метрополитен Община Ерзурум (Турция), изпълнява проект „Сътрудничество за зимен туризъм, щадящ околната среда“. Това съобщиха от пресцентъра на  Община Банско. \r\n \r\nНегова основна цел е повишаване нивото на инвестиционна информация, свързана с употребата на източници на възобновяема енергия, а именно - слънчева, в зимния туризъм. \r\n \r\nОт 16.00 часа в Посетителския информационен център ще се проведе официална среща за побратимяване между двете общини.", "date": "2019.11.27", "title": "Община Банско ще се побратими с Община Ерзурум"}
{"url": "http://www.focus-news.net/news/2019/11/27/2723597/d-r-hasan-ademov-dps-pametta-na-stefan-danailov-shte-bade-primer-za-pokoleniya-nared.html", "text": "Паметта на Стефан Данаилов ще бъде пример за поколения наред. Това каза народният представител от ПГ на ДПС д-р Хасан Адемов пред журналисти в Народното събрание за кончината на Стефан Данаилов, предаде репортер на  Агенция \"Фокус\" . \r\n\"Познавам Стефан Данаилов като дългогодишен народен представител. Познавам го и в качеството му на бивш министър на културата. Впечатлен съм от неговото присъствие, ентусиазъм и хъс. Неговата памет ще бъде пример за поколения наред. Стефан Данаилов е една легенда на българското кино, една легенда на българския парламентаризъм. Светла му памет\", заяви д-р Хасан Адемов.  \r\nДеница КИТАНОВА", "date": "2019.11.27", "title": "Д-р Хасан Адемов, ДПС: Паметта на Стефан Данаилов ще бъде пример за поколения наред"}
{"url": "http://www.focus-news.net/news/2019/11/27/2723609/knigata-na-elena-alekova-rodopa-e-predel-shte-bade-predstavena-v-smolyan.html", "text": "„Родопа е предел” е заглавието на новата книга на поетесата Елена Алекова, която ще бъде представена от 18.00 часа в зала „Петър Стайков” на Клуба на дейците на културата на бул. „България” 43. Това съобщиха от  Клуба  . Тя е звучна плесница в лицето на клеветата, измислиците и лъжата по така наречения възродителен процес. \r\n \r\nНовата творба на Елена е изградена от най-ярките ѝ статии, студии и публикации по темата през последните две десетилетия и половина. И е разделена на три части: „Моята България”, „Много пушилка, а после” и „Новото битие на Николай Хайтов”. \r\n \r\nЗа нея академик Георги Марков пише: „Публицистиката на Елена Алекова съчетава силата на фактите с плама на поезията, което я прави истинска и четивна.Авторката е толкова убедена в правотата си, че я предава убедително и на неизкушения от тематиката читател, за да почувства и разбере премеждията в съдбата на родопските българи”.", "date": "2019.11.27", "title": "Книгата на Елена Алекова „Родопа е предел“ ще бъде представена в Смолян"}
{"url": "http://www.focus-news.net/news/2019/11/27/2723602/stanislava-stoyanova-gerb-sas-zakonoproekta-za-vissheto-obrazovanie-shte-dadem-prinos-za-po-dobro-funktsionirane-na-obrazovatelnata-sistema.html", "text": "Със законопроекта за висшето образование ще дадем принос за по-добро функциониране на образователната система. Това каза народният представител от ПГ на ГЕРБ станислава Стоянова по време на дебата по първото четене на Закона за висшето образование, предаде репортер на  Агенция „Фокус“ .  \r\n \r\nСтоянова заяви, че е твърдо убедена, че настоящите изменения в законодатеството са добри и са в пълен синхрон с действащото право на ЕС. „Лично аз подкрепям предложените изменения и призовавам всички колеги да направят  това“, заяви още Стоянова. Тя посочи, че със законопроекта ще се даде принос за националната кауза.  \r\n \r\nДеница КИТАНОВА", "date": "2019.11.27", "title": "Станислава Стоянова, ГЕРБ: Със законопроекта за висшето образование ще дадем принос за по-добро функциониране на образователната система"}
{"url": "http://www.focus-news.net/news/2019/11/27/2723611/api-do-1700-chasa-dvizhenieto-shte-se-izvarshva-v-edna-lenta-po-am-trakiya-mezhdu-km-63-i-km-55-v-posoka-sofiya-zaradi-pochistvane-na-rastitelnost.html", "text": "До 17.00 часа движението ще се извършва в една лента по АМ „Тракия“ между км 63 и км 55 в посока София. Това съобщиха от пресцентъра на  Агенция „Пътна инфраструктура“ . Поради почистване на растителност в средна разделителна ивица е ограничено преминаването по изпреварващата лента. Трафикът се пренасочва в активната.   \r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.11.27", "title": "АПИ: До 17.00 часа движението ще се извършва в една лента по АМ „Тракия“ между км 63 и км 55 в посока София заради почистване на растителност"}
{"url": "http://www.focus-news.net/news/2019/11/27/2723608/koha-ditore-kosovo-obyavyaviha-izvanredno-polozhenie-v-albaniya.html", "text": "Министър-председателят на Албания Еди Рама свика правителството си на спешна среща в сутрешните часове на деня, след която обяви въвеждането на извънредно положение в страната във връзка с опустошителното земетресение от 6,4 по скалата на Рихтер, регистрирано в ранните часове на вторник, съобщава електронното издание на прищинския ежедневник  Koha Ditore . \r\n \r\n„Днес ще обявим извънредно положение въз основа на Конституцията и съответното законодателство. Предвид естеството на проблема и ситуацията, това ще бъде извънредно положение по периметъра на двата най-засегнати района - Дуръс и Тирана. Извънредното положение не е просто въпрос на финанси, а серия от мерки; то ще означава получаването или създаването на ново ниво на управление на ситуацията за период от 30 дни“, поясни Рама. \r\n \r\nКъм настоящия момент е потвърдено за 24 загинали, 657 ранени и 45 спасени. \r\n \r\n„Земетресението е предизвикателство за нашето общество, за държавата ни, за нашето правителство и за нацията ни като цяло. Без да преувеличавам, трябва да подчертая от самото начало незабавния и значителен отговор на целия Министерски съвет, а също и на органите за гражданска помощ, на държавната полиция, въоръжените сили и на националните служби за извънредни ситуации. Това беше един от най-мрачните моменти в нашия живот. Може да се каже, че всички хора в униформа на албанската държава са свършили героична работа“, увери Рама. \r\nСлед това той изрази благодарност, уважение и благодарност към всички военнослужещи, участващи в операцията по издирване и спасяване на оцелели, които рискуваха живота си, за да спасят животи. \r\n \r\nАлбанският премиер благодари и на страните, които изразиха солидарност към Тирана в трудния за нея момент. „Впечатляваща солидарност в пълния смисъл на думата от целия ни народ и от приятелите и партньорите на страната ни. Трябва да изразя безгранична благодарност за наистина дълбоко успокояващите реакции на посолствата на САЩ и ЕС“, завърши Рама. \r\n \r\n Тереза Герова", "date": "2019.11.27", "title": "Koha Ditore (Косово): Обявявиха извънредно положение в Албания"}
{"url": "http://www.focus-news.net/news/2019/11/27/2723600/ivan-nikolov-kits-bosilegrad-proklyatieto-koeto-nosi-granitsata-ot-nyoy-v-saznanieto-i-v-zhivota-na-horata-e-razdelenieto.html", "text": "Проклятието, което носи границата от Ньой в съзнанието и в живота на хората - е разделението. Това каза в интервю за  Агенция „Фокус“   председателят на Културно-информационния център в Босилеград Иван Николов по повод 100 години от Ньойския диктат. \r\n \r\n„Винаги разделението значи, че семействата се разпадат на две части. Част от роднините отиват в България, част остават на място. Съдбата на едните и на другите никак не е лесна, но очевидно ние, които сме останали, сме изстрадали страшно много. Проблемите, които останаха нерешени след разпадането на Югославия днес ни застигат със страшна сила“, обясни Николов. Той обърна внимание, че днес Босилеград почти е обезлюдял.  \r\n„През последните няколко години независимо от тези истории, които непрекъснато говореха, че положението на българското малцинство е много добро, че се спазват всички човешки права, явно никой вече не вярва на това, защото младите масово напускат града и си търсят по-добри места за живот“, разказа още Иван Николов.  \r\nДеница КИТАНОВА \r\n \r\n Пълния текст на интервюто четете по-късно в „Мнение“ .", "date": "2019.11.27", "title": "Иван Николов, КИЦ – Босилеград: Проклятието, което носи границата от Ньой в съзнанието и в живота на хората - е разделението"}
{"url": "http://www.focus-news.net/news/2019/11/27/2723612/prohodimi-pri-normalni-usloviya-sa-patishtata-v-oblast-blagoevgrad.html", "text": "Проходими при нормално условия са пътищата в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Нормално се осъществява движението по основните пътни направления - автомагистрала „Струма“, главен път Е-79 и второкласен път – 19 Симитли – Гоце Делчев. През изминалата нощ няма данни за възникнали тежки пътни инциденти.  \r\n \r\nПовишена опасност от падащи камъни има в Кресненското дефиле, също и в района на проходите Предел и Папаз Чаир.  \r\n \r\nВ област Благоевград е въведено само едно ограничения за движението. То е наложено по пътя автомагистрала „Струма“ – Лозеница от км 0 до км 10+754 поради извършвана рехабилитация на пътното тяло.  \r\n \r\nДо 31 декември преминаването е ограничено за всички моторни превозни средства и се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. \r\n \r\nЛивия НИНОВА", "date": "2019.11.27", "title": "Проходими при нормални условия са пътищата в област Благоевград"}
{"url": "http://www.focus-news.net/news/2019/11/27/2723606/prof-plamen-pavlov-za-pokoleniya-balgari-27-noemvri-e-nay-chernata-data-v-istoriyata.html", "text": "За поколения българи 27 ноември е най-черната дата в историята. Това каза в интервю за  Агенция „Фокус“  историкът проф. Пламен Павлов по повод 100 години от Ньойския диктат. Проф. Павлов обърна внимание, че  за съжаление през годините тази представа избледнява.  \r\n \r\n„Ньойският договор трябва да бъде наричан диктат, тъй като става дума за едно изключително несправедливо и лишено от здрав разум решение срещу България, е отнето над половината българско етническо землище“, подчерта историкът.   \r\n \r\nПроф. Павлов изтъкна, че  датата доста неправилно се интерпретира дори в учебникарската литература. Според него откровеният разговор за Ньойския договор не само, че не е приключил, а тепърва трябва да бъде продължен. „Тази национална катастрофа трябва да бъде преосмислена с оглед на това, което може да постигне нашата нация вече в новите условия в перспективата на Обединена Европа“, посочи още историкът.  \r\n \r\nДеница КИТАНОВА \r\n \r\n Пълния текст на интервюто четете по-късно в раздел „Мнение“", "date": "2019.11.27", "title": "Проф. Пламен Павлов: За поколения българи 27 ноември е най-черната дата в историята"}
{"url": "http://www.focus-news.net/news/2019/11/27/2723603/lekari-ot-bolnitsata-v-pazardzhik-se-boryat-za-zhivota-na-20-godishna-zhena-ot-velingradskoto-selo-birkova.html", "text": "20-годишна жена от велинградското село Биркова, която е в много тежко състояние, се лекува в МБАЛ - Пазарджик, съобщиха от  болницата . На този етап не може да бъде напълно изяснена причината за заболяването ѝ. Болната постъпва за лечение във Второ вътрешно отделение на 18 ноември в задоволително общо състояние. Ден по-късно е приведена в реанимация, след като развива остър белодробен микротромбоемболизъм.   \r\n \r\nНа две заседания на интердисциплинарен лекарски консилиум с председател д-р Георги Станчев  задълбочено е обсъдено състоянието на пациентката. Направени са редица изследвания за поставянето на диагноза, както и е приета схема за лечението ѝ. От проведените лабораторни и рентгенови изследвания и процедури се стига до извода, че е възможно да се касае за генетично заболяване, което не може да бъде потвърдено в МБАЛ - Пазарджик. \r\n \r\nПо разпореждане на изпълнителния директор на болницата д-р Красимир Темнилов, болната е консултирана и от републикански консултанти. На този етап и те не могат да дадат категорично заключение на какво се дължи влошеното и здравословно състояние. Лечението на 20-годишната жена продължава в Интензивното отделение на МБАЛ - Пазарджик. \r\n \r\nСпоред лекуващите лекари болната трябва да бъде транспортирана и настанена в друго лечебно заведение с по-добри диагностични възможности. Медиците от МБАЛ - Пазарджик продължават борбата за живота на младата жена. Изпълнителният директор на болницата д-р Красимир Темнилов е провел разговори за привеждането на болната в УМБАЛ „Свети Георги” в Пловдив.", "date": "2019.11.27", "title": "Лекари от болницата в Пазарджик се борят за живота на 20-годишна жена от велинградското село Биркова"}
{"url": "http://www.focus-news.net/news/2019/11/27/2723616/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ по  Радио „Фокус“ – Пирин  и тази сряда продължаваме да говорим за всичко актуални и интересно, което се случва в града и малките населени места.  \r\n \r\nВ края на миналата седмица стана ясно, че е регистриран нов случай на заболяването африканска чума по свинете. Заразеното диво прасе е открито в района на симитлийското село Железница. Повече за епизоотичната обстановката, но и за мерките, които са предприети в района с цел ограничаване на заболяването ще чуете още в началото на предаването. \r\n \r\nВеднага след това ще Ви срещнем с кметът на най-голямото село в Община Симитли – Иванка Чакалска, за да разберете какво предстои да се случи в населеното място в идните месеци. Думата ще дадем и на кметът на село Полето – Иван Манчев, с който ще дискутираме същите теми.  \r\n \r\nМинути преди финала на предаването очаквайте и традиционни обзор на всичко по-важно и интересно, което се случи в община Симитли през изминалите дни.  \r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. \r\nСлушайте предаването „Симитли – минало, настояще и бъдеще“ на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.11.27", "title": "Акценти в предаването „Симитли – минало, настояще и бъдеще“ по Радио „Фокус“ - Пирин"}
{"url": "http://www.focus-news.net/news/2019/11/27/2723613/slavcho-atanasov-nfsb-stefan-danailov-beshe-kapital-za-balgarskata-natsiya-mazhe-kato-nego-se-razhdat-vednazh-na-sto-godini.html", "text": "Стефан Данаилов беше капитал за българската нация – мъже като него се раждат веднъж на сто години. Това каза народният представител от „Обединени патриоти“ Славчо Атанасов пред журналисти в парламента по повод кончината на Стефан Данаилов, предаде репортер на  Агенция „Фокус“ . „Един безспорно велик мъж си отиде. Велик мъж не само като актьор, а като човек. Много ми е трудно в момента да говоря, защото той ми беше и личен приятел. От него съм видял само добро. И като по-мъдър човек от мен, и като по-преживял ме е съветвал много и в средите на политиката, и в житейския ми път. За това много тежко приемам неговата загуба. Той беше капитал за българската нация. Такива мъже като него се раждат веднъж на сто години. \r\n \r\nДеница КИТАНОВА", "date": "2019.11.27", "title": "Славчо Атанасов,  НФСБ: Стефан Данаилов беше капитал за българската нация – мъже като него се раждат веднъж на сто години"}
{"url": "http://www.focus-news.net/news/2019/11/27/2723615/okrazhna-prokuratura-haskovo-predade-na-sad-ediniya-ot-zadarzhanite-mladezhi-za-zhestokoto-ubiystvo-v-selo-aleksandrovo.html", "text": "Окръжна прокуратура - Хасково привлече като обвиняем 14-годишен младеж с инициали В.Г., обвинен за това, че в съучастие с наказателно неотговорно лице – 13-годишно момче, и като непълнолетен, умишлено умъртвил по особено мъчителен начин и с особена жестокост лице с инициали Д.М. (на 61 г.). Това съобщиха от пресцентъра на  Апелативна прокуратура - Пловдив . \r\n   \r\nНа 24 ноември 2019 г. в с. Александрово, община Хасково, след възникнал словесен конфликт, който преминал във физическа саморазправа, обвиняемият и 13-годишно момче нанесли побой над пострадалия, вследствие на което на Д.М. били причинени телесни увреждания несъвместими с живота.  \r\n   \r\nСлед констатиране на смъртта на Д.М., по случая е било образувано досъдебно производство, като разследването се води от следовател.  \r\nВ хода на разследването е бил извършен оглед на местопроизшествие, иззети са веществени доказателства, разпитани са свидетели, назначена е и съдебномедицинска експертиза.  \r\n   \r\nВ.Г. е бил задържан от органите на МВР за срок от 24 часа, а след привличането му в качеството на обвиняем, спрямо него е  постановено и задържането му за срок до 72 часа с постановление на наблюдаващия прокурор.  \r\n   \r\nПредстои Окръжна прокуратура - Хасково да внесе искане в съда за вземане на мярка за неотклонение „задържане под стража“ спрямо обвиняемия В.Г.", "date": "2019.11.27", "title": "Окръжна прокуратура - Хасково предаде на съд единия от задържаните младежи за жестокото убийство в село Александрово"}
{"url": "http://www.focus-news.net/news/2019/11/27/2723617/pregled-na-osnovnite-temi-v-dobrudzhanskiya-pechat.html", "text": "„Общинският съвет избра постоянните комисии“, съобщава вестник  „Нова добруджанска трибуна“ . На второто си заседание вчера новоизбраните общински съветници на Добрич са избрали председатели и членове на постоянните комисии, които ще работят в мандат 2019 - 2023 година. Сформирани са 13 комисии с по пет, седем или девет члена. Вестникът е публикувал пълен списък на имената на членовете на комисии и техните председатели.  \r\n \r\n„Приказно! 10 000 елхови играчки направиха „джуджетата“ на Дядо Коледа край Добрич“, съобщава изданието. Цехът за елхови украшения в добричкия квартал „Рилци“ отново е заработил. Според ръководителя му Георги Керанов от 1985 година, откакто работи този цех, досега са изработени близо 400 хиляди елхови играчки. Към коледните базари в страната и чужбина, към домовете на хората и офисите на фирми вече пътуват 26 вида от така наречените „живи“ играчки, които са в 6 цвята.  \r\n \r\n„Български хотелиери привличат турски туристи“, съобщава изданието. Гости от южната ни съседка ще идват на море и планина у нас от следващата година. Хотелиери от Албена и Пампорово работят по привличане на нов международен пазар, този на Турция. Продължават срещите с туроператорите. Според изпълнителния директор на „Албена“ АД Красимир Станев турският пазар е реалност в някои от големите зимни курорти, като Пампорово и Банско. Необходимо е повече усилие, за да се развие и морския туризъм, за да бъдат убедени потенциалните гости от Турция, че и на Черно море могат да почиват прекрасно.", "date": "2019.11.27", "title": "Преглед на основните теми в добруджанския печат"}
{"url": "http://www.focus-news.net/news/2019/11/27/2723622/obshtina-kardzhali-obyavi-obshtestveno-obsazhdane-za-izmenenie-na-naredbata-za-mestnite-danatsi-i-taksi.html", "text": "До 18 декември гражданите на Кърджали ще могат да дадат своите предложения, мнения и становища по изменението на Наредбата за местните данъци и такси. Това съобщи зам.-кмета с ресор „Местни приходи” Тунджай  Шюкрю, предаде кореспондент на  Радио „Фокус“ .  \r\n \r\nПисмени становища могат да бъдат изпратени на електронния адрес на Общината или подадени в Информационния център в сградата на администрация.  \r\n \r\nОткритата процедура е по План-сметката за дейностите по управление на отпадъците и по определяне размера на таксата за битови отпадъци за 2020 г. През 2020 година по нея се очакват приходи от  2.5 млн. лв. повече, в случай че промените бъдат одобрени.  \r\n \r\nВ предстоящото обществено обсъждане са поканени също да участват браншовите организации, кметствата на територията на общината и всички други заинтересовани. То ще се състои на 19 декември 2019 г. от 17.00 часа в сградата на Бизнес инкубатора. Двата проекта са публикувани на сайта на Общината.  \r\n \r\nДарина ДЕЕНИЧИНА", "date": "2019.11.27", "title": "Община Кърджали обяви обществено обсъждане за изменение на Наредбата за местните данъци и такси"}
{"url": "http://www.focus-news.net/news/2019/11/27/2723619/sport-rekordi-za-levandovski-i-keyn-v-shampionska-liga.html", "text": "Двама нападатели записаха рекордни постижения в мачовете от Шампионската лига. Става въпрос за голмайстора на Байерн (Мюнхен) Роберт Левандовски и за звездата на Тотнъм Хари Кейн. Полякът вкара четири гола във вратата на Цървена звезда за победата на неговия тим с 6:0 на “Мала Маракана” в Белград. Впечатляващото е, че четирите попадения паднаха в рамките само на 14 минути. Така това стана най-бързият квадрипъл в историята на турнира. В същото време пък Кейн се разписа на два пъти за успеха на неговия Тотнъм с 4:2 над Олимпиакос. По този начин англичачънът вече има 20 попадения на сметката си в Шампионската лига и стана играчът, който стига до толкова голове за най-кратък период от време - само за 24 мача.", "date": "2019.11.27", "title": "Спорт: Рекорди за Левандовски и Кейн в Шампионска лига"}
{"url": "http://www.focus-news.net/news/2019/11/27/2723618/s-dve-sabitiya-regionalen-istoricheski-muzey-blagoevgrad-shte-otbelezhi-100-godishninata-ot-podpisvaneto-na-nyoyskiya-miren-dogovor.html", "text": "С две събития Регионален исторически музей – Благоевград ще отбележи 100-годишнината от подписването на Ньойския мирен договор, предаде репортер на  Радио „Фокус“ - Пирин .  \r\nПървото от тях е постерна изложба „Когато оръжията замлъкнаха – попарени надежди”, съставена от историкът и уредник д-р Биляна Карадакова и в.и.д директор на музея д-р Кирил Алексиев.  \r\n \r\nВ 11.00 часа в конферентната зала на музея пред ученици от Езикова гимназия „Акад. Людмил Стоянов“ - Благоевград ще се проведе музеен урок, посветен на годишнината. Той ще бъде представен от историкът и уредник д-р Елена Чългънова.  \r\n \r\nЛивия НИНОВА", "date": "2019.11.27", "title": "С две събития Регионален исторически музей – Благоевград ще отбележи 100-годишнината от подписването на Ньойския мирен договор"}
{"url": "http://www.focus-news.net/news/2019/11/27/2723614/vitseadmiral-plamen-manushev-ne-sme-zabravili-balgarite-ostanali-otvad-balgariya-sled-nyoy.html", "text": "Не сме забравили българите, останали отвъд България след Ньой. Това каза в интервю за  Агенция „Фокус“  народният представител от ПГ на ГЕРБ вицеадмирал Пламен Манушев по повод 100 години от Ньойския диктат. \r\n \r\n„Радвам се, че много сме активни последните години. Призна се българско малцинство в Албания. Знаете за сдруженията на българите в западните покрайнини. Там хората усещат, че Майка България се сеща за тях, мисли за тях и им помага, колкото може. Да даде Господ един ден всички държави от Западните Балкани на Балканския полуостров да сме заедно в ЕС“, каза Манушев. Той пожела, че тази вековна вражда, която се е трупала през годините да остане само в историята и да отдаваме почит на загиналите войни и нашите и техните. Вицеадмиралът отчете, че Първата световна война е отнела страшно много човешки живот. „Вечна слава на героите и дано даде Господ да живеем в мир и благоденствие на Балканите“, каза Манушев.  \r\n \r\nДеница КИТАНОВА \r\n \r\n Пълният текст на интервюто четете по-късно в „Мнение“ .", "date": "2019.11.27", "title": "Вицеадмирал Пламен Манушев: Не сме забравили българите, останали отвъд България след Ньой"}
{"url": "http://www.focus-news.net/news/2019/11/27/2723620/piesata-az-plashtam-shte-bade-predstavena-v-dupnitsa.html", "text": "Пиесата „Аз плащам” ще бъде представена в Дупница. Това съобщиха за  Радио „Фокус” – Кюстендил  от Общински драматичен театър „Невена Коканова” – Дупница. Представлението ще започне от 19.00 часа.  \r\n \r\nПостановката е дело на Народния театър „Иван Вазов”. На сцената ще излязат Аня Пенчева, Георги Мамалев, Йорданка Кузманова, Михаил Петров, София Бобчева и Христо Терзиев. Режисьор на постановката е Владлен Александров, сценография и костюми - Елена Иванова, хореография - Ивайло Александров, превод - Снежина Русинова-Здравкова. \r\n   \r\nДраматург и актьор, автор на множество сценарии за киното и телевизията, Ив Жамиак е роден на 30 януари 1918 г. в Париж. След смъртта му през 1987 г. особена известност придобива пиесата му „Господин Амилкар”, играна за първи път на 25 септември 1974 г. в „Театр де Буф паризиен”. Под заглавието „Всичко е платено” пиесата вече 20 години не слиза от сцените в Европа и преди всичко в Русия, където се радва на множество постановки и шумен успех.  \r\n \r\nВенцеслав ИЛЧЕВ", "date": "2019.11.27", "title": "Пиесата „Аз плащам” ще бъде представена в Дупница"}
{"url": "http://www.focus-news.net/news/2019/11/27/2723610/bez-problemi-se-osashtestvyava-preminavaneto-na-gkpp-kulata.html", "text": "Без проблеми се осъществява преминаването на ГКПП „Кулата“. Това съобщиха за  Радио „Фокус“ - Пирин  от Главна дирекция „Гранична полиция“.  \r\nПоради извършване на ремонтни работи на пункта е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.  \r\n \r\nНа ГКПП „Илинден“ трафикът също се извършва без проблеми. Спокойна е и обстановката на пунктовете „Златарево“ и „Станке Лисичково“.  \r\n \r\nЛивия НИНОВА", "date": "2019.11.27", "title": "Без проблеми се осъществява преминаването на ГКПП „Кулата“"}
{"url": "http://www.focus-news.net/news/2019/11/27/2723621/ministar-krasimir-karachanov-spomenat-za-tragediyata-ot-nyoy-dava-svoeto-otrazhenie-varhu-razvitieto-na-balgarskata-darzhava-sled-1919-godina.html", "text": "Споменът за трагедията от Ньой дава своето отражение върху развитието на българската държава след 1919 година. Това пише в приветствие към участниците на конференцията \"100 години от Ньой\" от министъра на отбраната Красимир Карачанов , предаде репортер на  Агенция Фокус\" .  \r\n \r\n\"С навършването на 100 години от подписването на Ньойския договор, определян като най-позорния и унизителен акт в новата българска история, излизат отново на преден план множество въпроси останали без отговор вече един век, свързани със сериозните, трайните и дълбоки последствия за страната ни в края на първата световна война\", поше още в приветствието. \r\n \r\n\"В голята война, която трябваше да сложи край на всички войни,България подкрепя справедливи каузи и защитава изконни национални интереси, а българската армия води продължителни и героични боеве на два фронта срещу армиите на няколко империи и съседни страни\", казва още Каракачанов.  \r\n \r\n\"Макар да поставят страната ни в редиците на победените в тази войн, българският народ показа на света, че може да отстоява твърдо правото си за национално обединение. За да се сложи край на този български идеал победителите от Антантата налагат своята воля чрез клаузите на един несправедлив и позорен за 20 век договор, който не е мирен, а по съществото си представлява чудовищен диктат\", е написал още министърът на отбраната.\"Споменът за трагедията от Ньой дава своето отражение върху развитието на българската държава след 1919 година. На днешната конференция чрез докладите и научните съобщения отново ще бъде възкресена историческата памет за това събитие и неговите последици\", пише още в приветствието.  \r\n \r\nТеодора ПАТРОНОВА", "date": "2019.11.27", "title": "Министър Красимир Карачанов: Споменът за трагедията от Ньой дава своето отражение върху развитието на българската държава след 1919 година"}
{"url": "http://www.focus-news.net/news/2019/11/27/2723624/", "text": "Ако помещението не се използва активно през целия отоплителен сезон термостатния вентил на радиатора не трябва да работи на пълна мощност. Това каза в  предаването   „Топлофикация на фокус“ по Радио „Фокус“ , говорителят на „Топлофикация София“ Елизабет Павлова.  \r\n \r\nТя обясни, че има правила, които ако се спазват може  да се спести топлоенергия. Например през студените зимни дни когато хората излизат от жилището те затварят вентилите на нула, което не е добър подход, защото когато навън е студено  на практика изстива цялото помещение.  \r\n \r\n„Когато вечерта хората се върнат обратно в жилищата на тях им е необходимо максимално бързо да се затопли помещението, те отварят вентила на максимална степен и по този начин се хаби много повече енергия, за да се затопли това помещение“, обясни Павлова. \r\n \r\nРазумно е докато помещението се проветрява термостатния вентил да бъде затворен, защото изложен на студения въздух вентилът автоматично допуска максимално количество топлинна енергия, за да запаси радиатора от замръзване, посочи говорителят на дружеството. Препоръката е да се проветрява шоково, посъветва Елизабет Павлова. Тя допълни, че за да работят радиаторите ни ефективно непосредствено пред тях не трябва да има мебели. Добре е да се избягват плътните и тежки завеси, допълни тя.  \r\n \r\nЕвелина БРАНИМИРОВА", "date": "2019.11.27", "title": "Елизабет Павлова, „Топлофикация София“: Помещението трябва да  се проветрява шоково, за да се спести топлоенергия"}
{"url": "http://www.focus-news.net/news/2019/11/27/2723605/kaloyan-pagrov-za-smartta-na-stefan-danailov-pochivay-v-mir-lambo-dumite-se-gubyat-v-tozi-moment-svetla-shte-e-pametta-za-teb-vinagi.html", "text": "Почивай в мир, Ламбо! Думите се губят в този момент... Светла ще е паметта за теб винаги! Дълбок поклон! Това написа в  профила си във Фейсбук  лидерът на БСП-София и и общински съветник в Столичен общински съвет Калоян Паргов, по повод смъртта на Стефан Данаилов.", "date": "2019.11.27", "title": "Калоян Пагров за смъртта на Стефан Данаилов: Почивай в мир, Ламбо! Думите се губят в този момент... Светла ще е паметта за теб винаги!"}
{"url": "http://www.focus-news.net/news/2019/11/27/2723629/dimitar-nikolov-kmet-na-burgas-badeshteto-e-v-personaliziranata-meditsina.html", "text": "Бъдещето е в персонализираната медицина. Това каза кметът на Бургас Димитър Николов по време на дебата за изграждането на научно-изследователски център по генетика и биотехнологии, предаде репортер на  Радио „Фокус“ – Бургас . „Преди една година в Бургас не функционираше Медицинският факултет. Радвам се, че общинският съвет ще може да даде възможност в Бургас да се извършват изключително важни дейности в областта на здравеопазването, не само за Бургас, но и зацелия Югоизточен регион“, отбеляза кметът Димитър Николов. Според него ползите от създаване на подобен научно-изследователски център по генетика и биотехнологии носи редица ползи.  \r\n \r\n„Първата полза, това е, че чрез високите технологии и дълбоко изследване на генома на човешкото тяло, ще се даде достъп до качествена диагностика и персонализирана медицина за пациентите на Бургас. Всикчи вие знаете, че болестите по кйръвообращението са първите по значимост и смъртност в населението. Вторите след тях са онкологичните заболявания. В момента сме в процес на изграждане на много сериозен център по диагностика на онкологичните заболявания. Чрез тази нова диагностика ще подобрим диагностицирането на тези заболявания в региоона. Когато това се съчетае с изключително прецизно и високотехнологично изследване, това ще намали със сигурност рисковете и ще увеличи ефективността по отношение нйа терапията на тези заболявания“, каза още кметът Николов.  \r\n \r\nПо думите му другата важна полза от изграждането на подобен център, е стимулирането на ин-витро прграми и процедури. „Община Бургас е тази, която до този момент е инвестирала най-много средства в ин-витро процедури. Тази лаборатория ще подбри диагностицирането и възможността младите двийки да се сдобиват с поколение. Освен това, за първи път в града ни ще се даде възможност да се привлекат млади учени биолози, които ще имат възможност да развиват познанията си в собствения си гра. Гледайки в перспектива, бъдещето на съвременната медицина е персонализираната медицина“, посочи още кметът на Бургас Димитър Николов. \r\nМария ПОПЧЕВА", "date": "2019.11.27", "title": "Димитър Николов, кмет на Бургас: Бъдещето е в персонализираната медицина"}
{"url": "http://www.focus-news.net/news/2019/11/27/2723631/s-20-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 20 см се е повишило нивото на Дунав при Свищов за изминалото денонощие. Това съобщиха от  хидрометеорологичната станция  в града. Водният стоеж на реката е 300 см, а температурата на водата 10.5 градуса.  \r\nДнес над по-голямата част от страната ще преобладава слънчево време с временни увеличения на облачността. Максималните температури ще бъдат между 9° и 14°.", "date": "2019.11.27", "title": "С 20 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/11/27/2723628/prof-plamen-pavlov-ne-otdavame-znachimoto-na-parvata-svetovna-voyna-no-blagodarenie-na-knigite-na-krasimir-uzunov-napredakat-e-mnogo-golyam.html", "text": "Не отдаваме значимото на Първата световна война, но напредъкът е много голям. Това каза в интервю за  Агенция „Фокус“  историкът проф. Пламен Павлов по повод 100 години от Ньойския диктат.   \r\n \r\n„В това отношение могат да бъдат посочени много изследвания. Непременно трябва да бъде казано дължимото за невероятните книги на Красимир Узунов, който написа в рамките на няколко години. Това е много повече, отколкото е писано в предходни периоди и десетилетия. Материалът, събран от Красимир Узунов, тепърва трябва да бъде преиздаден, осмислен, обобщен и така нататък. Появиха се много спомени на участници във войните. Красимир Узунов сам намери много от тези дневници и спомени. Оказа се, че паметта не е била загърбена от участниците във войните“, каза още проф. Павлов. Той посочи, че са излезли и редица изследвания.  \r\n \r\n„Мога да посоча книгите на Румен Манов, на адвокат Георги Кременлиев, на колегата Ангел Джонев от Кюстендилския музей, на акад. Георги Марков и на много други хора. Една от книгите, които излезе преди буквално няколко дни е на Стоян Райчевски и тя носи показателното име „Долу Ньой“, обясни още историкът. По думите му този лозунг може да звучи като нещо от миналото, но е актуален и днес. \r\nДеница КИТАНОВА \r\n \r\n Пълния текст на интервюто четете по-късно в раздел „Мнение“ .", "date": "2019.11.27", "title": "Проф. Пламен Павлов: Не отдаваме значимото на Първата световна война, но благодарение на книгите на Красимир Узунов напредъкът е много голям"}
{"url": "http://www.focus-news.net/news/2019/11/27/2723626/predsedatelyat-na-komisiyata-po-kulturata-i-mediite-vezhdi-rashidov-sas-stefan-danailov-si-otide-edna-epoha.html", "text": "Със Стефан Данаилов си отива една епоха! Това заяви от Париж, където е на посещение, председателят на Комисията по културата и медиите Вежди Рашидов, съобщиха от  Комисията .  \r\n \r\n„Скърбя дълбоко за един голям талант, за един голям актьор и скъп мой приятел. Неговият въздух ще ми липсва много, но духом винаги ще сме заедно! Сбогом, Стефане!“, допълни Рашидов", "date": "2019.11.27", "title": "Председателят на Комисията по културата и медиите Вежди Рашидов: Със Стефан Данаилов си отиде една епоха!"}
{"url": "http://www.focus-news.net/news/2019/11/27/2723632/blizo-50-000-kubicheski-metra-darva-za-ogrev-sa-poluchili-nad-8700-domakinstva-v-oblast-varna.html", "text": "49 138 пространствени кубически метра дърва за огрев са получили 8 796 домакинства от област Варна, които са избрали този начин за отопление през зимата. Това съобщават от  Североизточното държавно предприятие (СИДП) .  \r\n \r\nКъм Държавното горско стопанство – Цонево заявките са 1 823 за 12 338 кубика, към това в Провадия – са 1 220 за 6 478 кубика, към Суворово са 1 550 за 5 233 кубика, към Варна – 1 506 за 9 998 кубика и към Държавното ловно стопанство – Шерба са 2 697 за 15 091 кубика.  \r\n \r\nПо данни на СИДП за този сезон най-много дърва за огрев за гражданите са доставили горските от ДЛС - Шерба – 15 091 пространствени кубически метра, следвани от ДГС - Шумен – 13 189 и ДГС - Търговище – 12 851. В част от областните центрове продължават да постъпват заявки, като и те се изпълняват регулярно.", "date": "2019.11.27", "title": "Близо 50 000 кубически метра дърва за огрев са получили над 8700 домакинства в област Варна"}
{"url": "http://www.focus-news.net/news/2019/11/27/2723630/hristo-grigorov-bchk-za-postradalite-v-albaniya-tova-e-edin-zhest-na-solidarnost-zashtoto-sme-sasedi-i-tryabva-da-si-pomagame.html", "text": "Това е един жест на солидарност, защото сме съседи и трябва да си помагаме. Това каза за Агенция \"Фокус\" Христо Григоров, председател на Български червен кръст, по повод отпускане на помощи за пострадалите при земетресението в Албания.  \r\n \r\n\"С проявяване на чувство за солидарност Български червен кръст реагира незабавно отваряме нашия склад, както и депото, което направихме с турския червен полумесец. От там изваждаме одяла, палатки, спални комплекти, хигиенни принадлежности. Изпращаме всичко за около 5 000 души\", каза още председателят на БЧК. По думите му днес или утре продуктите за първа необходимост да бъдат изпратени. \"Днес и правителството ще отпусне пари. Това е един жест на голяма солидарност. Това е на принципа съсед помага на съсед. Вие си спомняте при такива бедствени ситуации в България – наводнения, земетресения, често сме получавали помощ. Това е просто една солидарност, трябва да се помага\", добави още Христо Григоров.   \r\n \r\nВиолета СИМЕОНОВА", "date": "2019.11.27", "title": "Христо Григоров, БЧК, за пострадалите в Албания: Това е един жест на солидарност, защото сме съседи и трябва да си помагаме"}
{"url": "http://www.focus-news.net/news/2019/11/27/2723634/927-bezrabotni-sa-postapili-na-rabota-s-posrednichestvoto-na-byurata-po-truda-prez-oktomvri-v-oblast-varna.html", "text": "На работа в област Варна през октомври 2019 г. са постъпили 927 безработни лица, с 50 повече спрямо предходния месец. Това съобщават от  Регионалната служба по заетостта  в града. На първичния трудов пазар реализация са намерили над 96% от общия брой започнали работа лица. В бюрата по труда продължават действията за устройване на работа на лицата от уязвимите групи на пазара на труда. В заетост са включени 58 младежи до 24-годишна възраст и 102 на възраст от 25 до 29 г. включително.  \r\n \r\nПреходите в заетост на млади хора са 17.3% от всички реализирани през месеца преходи в заетост. През октомври 2019 г. на работа са устроени и 47 продължително безработни лица (с регистрация в бюрата по труда над 1 година). \r\n \r\nПрез октомври 2019 г. в бюрата по труда от областта са заявени 685 работни места. На първичния пазар са обявени 662 работни места. Най-много от заявените през октомври работни позиции са от сферата на търговията (161). Следват хотелиерство и ресторантьорство (135), образованието (83), преработваща промишленост (67). По програми и мерки за заетост и схеми на Оперативна програма „Развитие на човешките ресурси” са обявени 23 работни места. \r\n \r\nВ края на октомври 2019 г. равнището на безработица в областта се е установило на 3.7%. Броят на регистрираните безработни в бюрата по труда от областта към 31 октомври 2019 г. е 8142. Спрямо същия период 2018 година равнището на безработица се запазва в същите стойности, а регистрираните безработни са с 8 по-малко. Традиционно през месец октомври се отчита ръст на безработицата в областта спрямо предходния месец. Спрямо месец септември 2019 г. равнището на безработица нараства с 0.7%, а регистрираните в бюрата по труда от областта безработни лица се увеличават с 1543. \r\n \r\nВ община Варна броят на регистрираните безработни в края на месец октомври 2019 г. е 4154. Равнището на безработица в града е 2.4% при 1.9% през предходния месец. На годишна база, спрямо октомври 2018 г., се отчита спад с 0.1 процентни пункта на равнище на безработица и със 195 безработни лица по-малко.", "date": "2019.11.27", "title": "927 безработни са постъпили на работа с посредничеството на бюрата по труда през октомври в област Варна"}
{"url": "http://www.focus-news.net/news/2019/11/27/2723623/sotsialnite-rabotnitsi-ot-blagoevgrad-izyazoha-na-protest-s-iskane-za-po-visoki-zapalti.html", "text": "Социалните работници от Благоевград изязоха на протест с искане за по-високи запалти, предаде репортер на  Радио „Фокус“ - Пирин . \r\n \r\nТе настояват за увеличение на парите, които получават с 40 %.  \r\n \r\nЛивия НИНОВА", "date": "2019.11.27", "title": "Социалните работници от Благоевград изязоха на протест с искане за по-високи запалти"}
{"url": "http://www.focus-news.net/news/2019/11/27/2723627/ivitsa-dachich-nyama-nishto-optimistichno-v-badeshteto-na-dialoga-s-prishtina.html", "text": "Според министъра на външните работи на Сърбия Ивица Дачич няма нищо, което би могло да внесе „малко оптимизъм“ в бъдещето на диалога за нормализиране на отношенията с Косово, напротив – от Прищина идват само лоши изявления, цитира думите му електронното издание на белградския ежедневник  „Вечернье Новости“ . \r\n \r\n„Мисля, че е рядкост някой, който е направил толкова малко за каузата, колкото (Рамуш) Харадинай и (Албин) Курти, защото те показаха на всички, че албанската страна е проблем\", заяви Дачич пред местна медия, цитирана от изданието.  \r\n \r\nСпоред него, докато не се оказва натиск върху Прищина, не може да се очаква успех в диалога. Подобен натиск трябва да продължи, докато косовските власти не отменят 100-процентовите мита за внос на сръбски стоки в най-младата държава на Балканите.   \r\nПопитан за международното посредничество в диалога, Дачич заяви, че Жозеп Борел е тъкмо този, който трябва да бъде на поста на Върховен представител на Европейския съюз по външните въпроси и политиката за сигурност. \r\n \r\n„Цялата история на специален представител за диалога, свързан със Западните Балкани, беше инициирана от негодуванието в някои европейски страни, на първо място в Германия, от това какво свърши Федерика Могерини\", обясни Дачич в отговор на въпрос дали словашкият външен министър Мирослав Лайчак ще бъде назначен за специален представител на Брюксел в региона. \r\n \r\nТой каза, че „в това отношение беше казано - тъй като Борел идва от страна, която не признава Косово, е добре да се намери някой, който да се посвети на проблема“. \r\n„Смятам, че първо трябва да бъде попитан Борел. Той ще разгледа ситуацията и ще определи дали изобщо трябва да има специален представител. Никой не е уточнил, че ще има такъв\", припомни Дачич. \r\nСпоред сръбския министър, ако все пак има такъв специален представител, вероятно това ще е бивш премиер или първи дипломат на някоя от европейските столици. \r\n \r\n Тереза Герова", "date": "2019.11.27", "title": "Ивица Дачич: Няма нищо оптимистично в бъдещето на диалога с Прищина"}
{"url": "http://www.focus-news.net/news/2019/11/27/2723625/valeri-simeonov-nfsb-nay-veroyatno-tekstovete-za-elektronnite-platformi-za-nastanyavane-shte-pretarpyat-promeni.html", "text": "Най-вероятно текстовете за електронните платформи за настаняване ще претърпят промени. \r\nТова каза лидерът на НФСБ Валери Симеонов пред журналисти в Народното събрание във връзка с предложението между първо и второ четене на държавния бюджет за създаване на условия за спазване на законодателство при електронните платформи за настаняване, предаде репортер на  Агенция \"Фокус\" .\"Най-вероятно ще променим текста и ще въведем регистрационен режим, а не категоризация на тези обекти\", посочи Симеонов. \"Става въпрос за обхващането на една категория туристически обекти, които са обекти за настаняване, коит оса изцяло в сивия бизнес и не плащат нито една стотинка за разлика от всички останали. Дали ще бъде с ограничаване или със сключване на договори с тези сайтове да предоставят информация към НАП и общини е друг въпрос. Това второто е организирано в Естония и Франция и в Испания в отделни общини. Въпрос на допълнително коментиране. Идеята на внесените промени е такава да се ограничи незаконното извършване на търговска дейност, което създава неравностойност от търговска гледна точка\",  посочи още Симеонов. \r\nВъв връзка с информацията, че той притежва хотели, Симеонов уточни, че става въпрос за манипулация и оклеветяване. \"Аз не съм собственик на нито един хотел и на стая за гости. Второ, фирмата, която управлявах допреди четири години е собственик на 2 хотела. Хотелите са единият в Златоград, другият в Малко Търново, където няма особен наплив на отдаване на апартаменти и стаи за гости. Такова нещо там няма. Тази фактически услуга се предлага в големите градове и основно в София и в Пловдив. Даже много малко във Варна. Няма такъв случай някой да е открил стая за гости в Златоград или Малко Търново\", допълни още Симеонов.  \r\nДеница КИТАНОВА", "date": "2019.11.27", "title": "Валери Симеонов, НФСБ: Най-вероятно текстовете за електронните платформи за настаняване ще претърпят промени"}
{"url": "http://www.focus-news.net/news/2019/11/27/2723635/obezpecheno-e-otoplenieto-na-vsichki-detski-i-uchebni-zavedeniya-v-oblast-gabrovo-za-zimniya-sezon.html", "text": "Добра предварителна подготовка за зимата има в община Габрово, сочат докладите на структурите, ангажирани с осигуряването на нормални условия за работа и живот през зимата. Това съобщиха за  Радио „Фокус“-Велико Търново  от пресцентъра на Общината. Обезпечено е отоплението на всички детски и учебни заведения, както и транспорта за учениците от средищните училища. Всички здравни и лечебни заведения са създали необходимата организация за работа през зимния сезон. \r\n \r\nОбщинско предприятие „Благоустрояване” разполага с подготвена снегопочистваща техника и  необходимите количества инертни материали и противозамръзващи химикали. Продължава прочистването на пътната и алейна мрежа от растителност, повдигат се короните на дърветата и се премахват сухи и счупени клони. Ежемесечно се определя дежурна група, която е на разположение и при необходимост може да отстрани паднали и препречили пътната мрежа дървета на територията на града. \r\n \r\nЗа зимното поддържане на общинската пътна мрежа са осигурени необходимите инертни материали и специализирани машини. Създадена е необходимата организация за осигуряване на нормалната експлоатация и на републиканските пътища. Зимното им поддържане на територията на общината ще се осъществява от 2 опорни пункта, в които има налични инертни материали. До края на месеца ще приключат ремонтните работи по инфраструктурните обекти от републиканската пътна мрежа. \r\n \r\n„Топлофикация - Габрово\" има сключени договори за доставка на горива за отоплителния сезон. Осигурени са и необходимите резерви на склад от въглища и биомаса. Извършени са ремонт и профилактика на основните и резервни топлоизточници в топлоелектрическата централа. \r\n \r\nРайонната служба „Пожарна безопасност и защита на населението“ има готовност за работа при зимни условия, разполага с 8 специализирани автомобила, окомплектовани с необходимото оборудване, като почти 100% от техниката е обновена. \r\n \r\n13 аварийни екипа ще отговарят за отстраняване на аварии по електроразпределителната мрежа в общината. Почистени са от клони и дървета 65 дка от просеките на електропроводи средно и високо напрежение, извършени са обходи и ревизии на 96 км мрежи средно напрежение, подготвен е план за действия при снегонавявания. При евентуално усложняване на метеорологичната обстановка в района на общината има възможност за командироване на допълнителни екипи на от други райони. \r\n \r\nОт Общинския съвет по сигурност отбелязват, че възможните усложнения през предстоящата зима на територията на община Габрово са свързани с интензивен снеговалеж, придружен със силен вятър, сняг с висока плътност, обледявания и много ниски температури. \r\n \r\nРени АТАНАСОВА", "date": "2019.11.27", "title": "Обезпечено е отоплението на всички детски и учебни заведения в област Габрово за зимния сезон"}
{"url": "http://www.focus-news.net/news/2019/11/27/2723633/kmetat-na-sofiya-yordanka-fandakova-poklon-pred-pametta-na-stefan-danailov-obichan-aktyor-mazh-s-harakter-koyto-darzheshe-na-dumata-si.html", "text": "Поклон пред паметта на Стефан Данаилов – обичан актьор, мъж с характер, който държеше на думата си, учител за сцената и за живота. Светъл да е пътят му! Това написа в  профила си във Фейсбук  кметът на София Йорданка Фандъкова, по повод смъртта на Стефан Данаилов.", "date": "2019.11.27", "title": "Кметът на София Йорданка Фандъкова: Поклон пред паметта на Стефан Данаилов – обичан актьор, мъж с характер, който държеше на думата си"}
{"url": "http://www.focus-news.net/news/2019/11/27/2723636/nikola-doychev-dobrovolno-formirovanie-plovdiv-112-v-gotovnost-sme-za-podpomagane-na-operatsiyata-po-izdirvane-i-spasyavane-v-albaniya.html", "text": "Екип от Доброволно формирование „Пловдив 112“ е в готовност за заминаване за подпомагане на операцията по издирване и спасяване в Албания, заедно с българския модул за издирване и спасяване при градски условия (USAR). Това каза за  Радио „Фокус“ – Пловдив  Никола Дойчев, експерт по безопасност и първа помощ към доброволното формирование. Той посочи, че екипът, който е в готовност за оказване на съдействие за справяне с щетите от бедствието в Албания, се състои от петима души.  \r\n \r\n„Общо около 30 души от ДФ „Пловдив 112“ и българския USAR ще тръгнат към пострадалата ни съседна страна при повикване“, каза Дойчев. Експертът посочи, че екипът на ДФ „Пловдив 112“ е мобилизиран и е бил в готовност за заминаване още в рамките на вчерашния ден. „Молбата за съдействие към нас означава огромно доверие, че сме се доказали като професионалисти и че имаме много високо качество на обучение. Преминали сме обучение в Националния център за професионално обучение на „Гражданска защита” в Монтана и то точно за такъв модул – за издирване и спасяване в градска среда. В пълна готовност сме за реакция при бедствия“, каза Никола Дойчев.  \r\n \r\nТой подчерта, че кметът на Пловдив Здравко Димитров е успял изключително бързо да осигури необходимите финанси и транспорт на екипа от ДФ „Пловдив 112“, за да могат да помогнат на бедстваща Албания. \r\n \r\n „Фокус“  припомня, че земетресение с магнитуд 6,4 бе регистрирано в Албания на 26 ноември, в района на Дуръс, адриатическото крайбрежие. Трусът е усетен в 3:54 часа (04:54 часа българско време).  По последни данни са загинали 24 души. \r\n \r\nТони МИХАЙЛОВ", "date": "2019.11.27", "title": "Никола Дойчев, Доброволно формирование „Пловдив 112“: В готовност сме за подпомагане на операцията по издирване и спасяване в Албания"}
{"url": "http://www.focus-news.net/news/2019/11/27/2723639/angela-merkel-v-bundestaga-zapazvaneto-na-nato-dnes-e-v-nash-interes-poveche-otkolkoto-v-godinite-na-studenata-voyna.html", "text": "В днешно време запазването на НАТО е в по-голям интерес на европейците, отколкото дори в годините на Студената война. Това подчерта канцлерът на ФРГ Ангела Меркел в генералния дебат в Бундестага, съобщава изданието  Focus . \r\n \r\n„Запазването на НАТО днес е в наш интерес повече от времето на Студената война\", подчертава канцлерът. Германия трябва да продължи да играе активна роля в Алианса, но преди всичко е важно държавите от Европейския съюз да постигнат съгласие по въпроса. \r\nСъщевременно Меркел потвърди плановете на Берлин до 2030 г. страната да постигне целта за отделяне на 2% от БВП на страната за нуждите на отбраната. \r\n \r\nГерманският канцлер говори и за перспективите на Западните Балкани, като подчерта, че стабилизирането им е от решаващо значение. „Имате надеждна европейска перспектива\", увери Меркел, като защити започването на преговори за присъединяването на страните от региона към Европейския съюз. \r\n \r\n Тереза Герова", "date": "2019.11.27", "title": "Ангела Меркел в Бундестага: Запазването на НАТО днес е в наш интерес повече, отколкото в годините на Студената война"}
{"url": "http://www.focus-news.net/news/2019/11/27/2723637/d-r-kiril-aleksiev-rim-blagoevgrad-s-nyoyskiya-miren-dogovor-se-izvarshva-golyama-krazhba-na-balgarski-teritorii.html", "text": "С Ньойския мирен договор се извършва голяма кражба на български територии, поради което страната ни бива разпокъсана. Това каза за  Радио „Фокус“ – Пирин  д-р Кирил Алексиев, историк и временно изпълняващ длъжността директор на Регионален исторически музей – Благоевград по повод 100-годишнината от подписването на въпросния договор. По думите му Ньойският мирен договор подпечатва и онази надвиснала прокоба над българският народ още от времето на Берлин - 1878 година и Букурещ - 1913 година.  \r\n \r\n„С въпросния документ се преподписват и препотвърждават всички негативни фактори, които спъват нашето национално развитие“, каза още д-р Алексиев. Той уточни, че Ньойският договор е „началото“ на „края“ на българския устрем към така нареченото от историците „българско чудо“, „прусаците на Балканите“, „Япония на Балканите“.  \r\n \r\n„Датата 27 ноември 1919 година е изключително „черна“ за нашата национална история, защото тя бележи не просто подписването на един договор, който не само отнема някакви територии или дава някакви рестриктивни клаузи по отношение на българската икономика и национално развитие, но след него започва една поредица от събития, които дават доста печални резултати“, подчерта д-р Алексиев. По думите му едно от тези събития е огромната бежанска вълна, която нахлува в България по това време.  \r\n \r\n„Българите приемат своите еднородници вътре в държавата, но в едни условия на сериозна криза след военно положение. Всички ние знаме, че е доста трудно обществото да се справи с този огромен проблем“, коментира д-р Алексиев.  \r\n \r\nЛивия НИНОВА", "date": "2019.11.27", "title": "Д-р Кирил Алексиев, РИМ – Благоевград: С Ньойския мирен договор се извършва голяма кражба на български територии"}
{"url": "http://www.focus-news.net/news/2019/11/27/2723642/menda-stoyanova-gerb-popravkata-ni-nyama-kak-da-zasegne-potebitelite-na-onlayn-platformite-za-nastanyavane.html", "text": "Поправката ни няма как да засегне потебителите на онлайн платформите за настаняване. \r\nТова каза председателят на Бюджетна комисия и депутат от ГЕРБ Менда Стоянова за общото й предложение с Валери Симеонов между първо и второ четене на Закона за държавния бюджет в преходни и заключителни разпоредби за създаване на условия за спазване на законодателство при електронните платформи за настаняване, предаде репортер на  Агенция \"Фокус\" . \r\n \r\nВъв връзка с обвиненията за лобизъм, Менда Стоянова заяви, че винаги ще има такива обвинения. \"Аз всъщност мога да потвърдя, че както обикновено внасям само лобистки текстове за бюджета. \r\n \r\nНа въпрос дали при четири нарушения онлайн платфомата може да бъде спряна, Стоянова заяви, че не вижда причина той да отпада. \"В момента за една касова бележка НАП може да запечати временно един обект, а това не може да се случи, ако някой друг не изпълнява закона. Тъй като това е един нов бизнес в България. Още повече, че този бизнес при всички случаи над 90 % се осъществява онлайн, няма как да не работим за регулирането му. Това е начинът, по който се опитваме да го направим\", посочи СТоянова. Тя каза, че поправката няма как да засегне потребителите на онлайн платформите. \"Искам да успокоя всички хора, които правят този бизнес, че нямаме за цел да увеличаваме тяхната административна тежест. Нещо повече в настоящия Закон за туризма всички те са били длъжни преди да осъществяват тази дейност да се категоризират и впишат в националния регистър за местата за настаняване. Сега ще ги освободим от възможността, от задължението да се категоризират и ще остане само вписването им в регисътра за хотелските настанявания\", посочи още Стоянова.  \r\n \r\nТя заяви, че ако някой е правил нелоялна конкуренция, неплащайки данъците си, сега ще трябва да ги плати.  \r\nДеница КИТАНОВА", "date": "2019.11.27", "title": "Менда Стоянова, ГЕРБ: Поправката ни няма как да засегне потебителите на онлайн платформите за настаняване"}
{"url": "http://www.focus-news.net/news/2019/11/27/2723645/arestuvan-e-39-godishen-mazh-koyto-se-e-opital-da-osueti-politseyska-proverka-v-gabrovo.html", "text": "Арестуван е 39-годишен мъж от Габрово, който се е опитал да осуети полицейска проверка, съобщиха от  ОДМВР - Габрово.  Случаят нашумя в социалните мрежи, където бе публикуван видеоклип, целящ да дискредитира работата на полицията и предизвиквайки стотици реакции и коментари. \r\n \r\nСпоред официалната информация на 25 ноември около 11.00 часа гражданин на Габрово бил спрян от полицейски служители с цел извършване на проверка за установяване на самоличност. Проверяваният не е представил лична карта или друг документ, удостоверяващ неговата самоличност под предлог, че не носи в себе си. В момента на извършване на проверката е осъществена намеса от страна на трети лица, които правят опит да осуетят полицейските действия. Едно от лицата - мъж на 39 години, жител на Габрово, извършва конкретни действия, насочени срещу служителите на РУ – Габрово с цел проверката да бъде прекратена, като едновременно с това, не изпълнява дадените му от полицейските служители разпореждания. \r\n \r\nВ 11.30 часа лицето е задържано в РУ – Габрово за срок до 24 часа по ЗМВР. За извършените от него нарушения са му съставени два акта за установяване на административно нарушение – АУАН по ЗМВР за осуетяване на полицейска проверка и за неизпълнение на полицейско разпореждане. На лицето е съставен и АУАН по Закона за гражданската регистрация, тъй като е установено, че той не е адресно регистриран на посоченият от него настоящ адрес в Габрово. \r\n \r\nПо случая в РУ – Габрово е заведена преписка по чл. 270 от Наказателния кодекс, която ще бъде изпратена на Районна прокуратура – Габрово с мнение за образуване на досъдебно производство за извършено престъпление от общ характер.", "date": "2019.11.27", "title": "Арестуван е 39-годишен мъж, който се е опитал да осуети полицейска проверка в Габрово"}
{"url": "http://www.focus-news.net/news/2019/11/27/2723644/gradskata-biblioteka-v-svishtov-be-domakin-na-obuchenie-na-bibliotechnite-spetsialisti-ot-obshtinata.html", "text": "Вчера в Градската библиотека в Свищов се проведе обучение по инициатива на Регионална библиотека „П. Р. Славейков” – Велико Търново, съобщиха за  Радио „Фокус“ - Велико Търново  от библиотеката. Лектори бяха доц. д-р Калина Иванова – директор на Регионалната библиотека, д-р Иван Александров – зам.-директор и инж. Калоян Здравков, зав. отдел „Инф. технологии” към библиотеката. На събитието присъстваха също директорът на Дирекция „Култура и културно наследство“ към Община Свищов Росен Маринов и Таня Ликова – гл. експерт „Култура”.  \r\n \r\nОсновни акценти в обучението бяха боравенето с електронните каталози, проекти свързани с дигитализирането на фондовете и използването възможностите на интернет като неделима част от съвременната библиотечна работа. Всяка библиотека в общината получи по един екземпляр от учебно помагало за съвременните методи за организация и управление на библиотеките, лично от неговия автор доц. д-р Калина Иванова. Подчертано бе, че библиотеките отдавна не са монополисти на информацията и затова не може да се разчита само на рафтовете с книги. Бъдещето е в дигитализирането на библиотечния фонд. Пример в това отношение е проектът „Дигитална културна съкровищница „Север +”, чрез който е създаден най-модерният център за цифровизация  в България. Той се намира в Регионалната библиотека във В. Търново и благодарение на роботизирания скенер повече от 50% от фонда е дигитализиран. По този начин  се съхраняват и изключително  ценни артефакти, които стават достъпни за читателите от всички точки по света. \r\n \r\n„Ако искаме библиотеката да остане като място, на което се търси информация, бъдете активни и се възползвайте от възможностите на техниката. Бъдете по-отворени и по-модерни, за да могат читателите да ви открият”, каза доц. д-р Калина Иванова. \r\n \r\nЛуиза ТРАНЧЕВА", "date": "2019.11.27", "title": "Градската библиотека в Свищов бе домакин на обучение на библиотечните специалисти от общината"}
{"url": "http://www.focus-news.net/news/2019/11/27/2723640/obshtina-burgas-zapochna-protsedura-za-izgrazhdaneto-na-nauchno-izsledovatelski-tsentar-po-genetika-i-biotehnologii.html", "text": "Общината започна процедура за изграждането на Научно-изследователски център по генетика и биотехнологии. Това стана ясно по време на редовното заседание на Общински съвет – Бургас, предаде репортер на  Радио „Фокус“ – Бургас . Предложението бе прието с 48 гласа „за“. Общината ще се включи в Сдружение с нестопанска цел (СНЦ) „Югоизточен иновационен център по генетика и биотехнология“ за кандидатстване по Оперативна програма „Иновации и конкурентоспособност“ на Министерството на икономиката, процедура „Създаване и развитие на Регионални иновационни центрове (РИЦ)“.  \r\n \r\nОсновната цел на проектното предложение е изграждане и сакразвитие на съвременна научноизследователска и иновационна инфраструктура за провеждане на приложни изследвания в областта на генетиката и биотехнологиите, а специфична цел – насочване на здравните системи към еволюцията на „персонализираната медицина”. Предвижда се центърът да бъде изграден в Медицинския факултет на Университет „Проф. Асен Златаров“. \r\n \r\nПо време на дебата доц. Велинов, декан на Медицинския факултет в университет „Проф. д-р Асен Златаров“, изтъкна предимствата на персонализираната медицина. „Тя надгражда класическата форма на медицината и насочва терапевтичното поведение към самия индивид. Тя има за цел на базата на това, което има заложено като генетична информация, да може да се остави правилна и точна диагностика, както и правилната терапевтична насока“, допълни доц. Велинов. \r\n \r\nОбщински съвет – Бургас одобри още встъпителната вноска за Община Бургас по процедурата да бъде в размер на 55 000 лева, а годишната за 2020, 2021 и 2022 година –  в размер на по 950 000 лева. Годишният  членски внос за Община Бургас за годините след 2022 година ще бъде в размер на 5 000 лева. \r\n \r\nМария ПОПЧЕВА", "date": "2019.11.27", "title": "Община Бургас започна процедура за изграждането на Научно-изследователски център по генетика и биотехнологии"}
{"url": "http://www.focus-news.net/news/2019/11/27/2723643/pregled-na-osnovnite-temi-v-balkanskiya-pechat-agentsiya-fokus.html", "text": "Според министъра на външните работи на Сърбия Ивица Дачич няма нищо, което би могло да внесе „малко оптимизъм“ в бъдещето на диалога за нормализиране на отношенията с Косово, напротив – от Прищина идват само лоши изявления, цитира думите му електронното издание на белградския ежедневник  „Вечернье Новости“ . \r\n„Мисля, че е рядкост някой, който е направил толкова малко за каузата, колкото (Рамуш) Харадинай и (Албин) Курти, защото те показаха на всички, че албанската страна е проблем\", заяви Дачич пред местна медия, цитирана от изданието.  \r\nСпоред него, докато не се оказва натиск върху Прищина, не може да се очаква успех в диалога. Подобен натиск трябва да продължи, докато косовските власти не отменят 100-процентовите мита за внос на сръбски стоки в най-младата държава на Балканите.   \r\nПопитан за международното посредничество в диалога, Дачич заяви, че Жозеп Борел е тъкмо този, който трябва да бъде на поста на Върховен представител на Европейския съюз по външните въпроси и политиката за сигурност. \r\n„Цялата история на специален представител за диалога, свързан със Западните Балкани, беше инициирана от негодуванието в някои европейски страни, на първо място в Германия, от това какво свърши Федерика Могерини\", обясни Дачич в отговор на въпрос дали словашкият външен министър Мирослав Лайчак ще бъде назначен за специален представител на Брюксел в региона. \r\nТой каза, че „в това отношение беше казано - тъй като Борел идва от страна, която не признава Косово, е добре да се намери някой, който да се посвети на проблема“. \r\n„Смятам, че първо трябва да бъде попитан Борел. Той ще разгледа ситуацията и ще определи дали изобщо трябва да има специален представител. Никой не е уточнил, че ще има такъв\", припомни Дачич. \r\nСпоред сръбския министър, ако все пак има такъв специален представител, вероятно това ще е бивш премиер или първи дипломат на някоя от европейските столици. \r\n \r\n*** \r\n  Министър-председателят на Албания Еди Рама свика правителството си на спешна среща в сутрешните часове на деня, след която обяви въвеждането на извънредно положение в страната във връзка с опустошителното земетресение от 6,4 по скалата на Рихтер, регистрирано в ранните часове на вторник, съобщава електронното издание на прищинския ежедневник  Koha Ditore . \r\n„Днес ще обявим извънредно положение въз основа на Конституцията и съответното законодателство. Предвид естеството на проблема и ситуацията, това ще бъде извънредно положение по периметъра на двата най-засегнати района - Дуръс и Тирана. Извънредното положение не е просто въпрос на финанси, а серия от мерки; то ще означава получаването или създаването на ново ниво на управление на ситуацията за период от 30 дни“, поясни Рама. \r\nКъм настоящия момент е потвърдено за 24 загинали, 657 ранени и 45 спасени. \r\n„Земетресението е предизвикателство за нашето общество, за държавата ни, за нашето правителство и за нацията ни като цяло. Без да преувеличавам, трябва да подчертая от самото начало незабавния и значителен отговор на целия Министерски съвет, а също и на органите за гражданска помощ, на държавната полиция, въоръжените сили и на националните служби за извънредни ситуации. Това беше един от най-мрачните моменти в нашия живот. Може да се каже, че всички хора в униформа на албанската държава са свършили героична работа“, увери Рама. \r\nСлед това той изрази благодарност, уважение и благодарност към всички военнослужещи, участващи в операцията по издирване и спасяване на оцелели, които рискуваха живота си, за да спасят животи. \r\nАлбанският премиер благодари и на страните, които изразиха солидарност към Тирана в трудния за нея момент. „Впечатляваща солидарност в пълния смисъл на думата от целия ни народ и от приятелите и партньорите на страната ни. Трябва да изразя безгранична благодарност за наистина дълбоко успокояващите реакции на посолствата на САЩ и ЕС“, завърши Рама. \r\n \r\n*** \r\n  В момента се водят разгорещени преговори на техническо ниво в рамките на Европейския съюз по отношение на съдбата на мигрантите, които преминават в Гърция, тъй като Атина се стреми да постигне деликатен баланс между двете основни линии по въпроса, изразени от Берлин и Париж, пише електронното издание на вестник  Kathimerini . \r\nГермания подкрепя идеята да се предостави финансова подкрепа на страните от Централноевропейската Вишеградска четворка и други държави, които досега отказват да приемат мигранти от Гърция, докато Франция иска строги санкции, за страните, които не следват европейската линия. \r\nВ същото време в Атина са повече от убедени, че Анкара използва миграционната криза като инструмент за оказване на натиск върху Гърция и за трансформирането й в двустранен дискусионен въпрос. \r\nПозицията на Анкара вече беше очевидна в края на октомври, когато министърът на отбраната на Турция Хулуси Акар предложи на гръцкия си колега Никос Панайотопулос въпросът за миграцията да бъде включен в дискусиите относно мерките за изграждане на доверие между двете страни - нещо, което Атина отхвърли. \r\nИзточници твърдят, че Анкара също използва въпроса за миграцията като лост за натиск върху Атина по отношение на осемте турски военнослужещи, на които е предоставено убежище в Гърция и които Анкара иска да бъдат екстрадирана заради предполагаемата им роля в опита за преврат през 2016 година. \r\nНещо повече, Анкара твърди, че Гърция приютява около 8000 души, които според нея принадлежат към организацията на ислямския проповедник в изгнание Фетулах Гюлен, който според нея стои зад преврата. \r\nВ допълнение, съобщенията на турските медии през последния месец представят Гърция като страна, която малтретира мигрантите и ги връща в Турция по насилствен начин. \r\nОт друга страна, Турция е представена като страна, която приема 4 милиона мигранти и бежанци. Експлозията на бежанските потоци през 2015-16 г. беше ясно свързана с войната в Сирия. \r\nВъпреки това, скокът на потока през последните месеци, средно по 550 души на ден, се приписва на твърдата позиция на ЕС към Турция заради нарушенията на кипърския суверенитет и противопоставянето на Европа на турските операции в Сирия. \r\n \r\n*** \r\n  Мерките на унгарското правителство, насочени към насърчаване на повече бракове и увеличаване на ражданията чрез предоставяне на безвъзмездна финансова помощ и преференциални кредити, вече доведоха до увеличаване на броя на сватбите, въпреки че все още не е ясно дали раждаемостта ще се увеличи, пише електронното издание на македонския вестник  „Слободен печат“ . \r\nПриоритет на премиера Виктор Орбан е да насърчи унгарците да имат повече бракове и да имат повече деца, с цел да се преодолеят демографските проблеми на Унгария. В резултат на това унгарското правителство въведе множество данъчни облекчения за младите семейства. \r\nНапример, една трета от предоставения преференциален заем не се изплаща, ако се роди второ дете. По тазгодишната програма двойките, които се женят преди 31-ия рожден ден на булката, могат да получат субсидирани заеми до 10 милиона форинта. \r\nЕдна трета от заема не трябва да се изплаща, ако двойката има две деца и целият дълг се отписва, ако имат три деца. \r\nСпоред Унгарската статистическа служба през първите девет месеца на годината са сключени с 20% повече бракове, отколкото през първите девет месеца на 2018 година. Това е най-високият брой бракове в Унгария от 1990 г. насам. \r\nСамо през септември са сключени 29% повече бракове, отколкото през същия месец на миналата година. Това е най-големият брой венчавки през този месец в Унгария от далечната 1979 година. \r\nПравителството заяви по-рано този месец, че над 50 000 двойки са кандидатствали за субсидия за заем. \r\n \r\n***", "date": "2019.11.27", "title": "Преглед на основните теми в балканския печат (Агенция „Фокус“)"}
{"url": "http://www.focus-news.net/news/2019/11/27/2723648/ministerstvo-na-pravosadieto-shte-predstavi-publichno-informatsionna-sistema-na-sadebnoto-izpalnenie-na-28-noemvri.html", "text": "Министерство на правосъдието ще представи публично Информационна система на съдебното изпълнение на 28 ноември от 10.00 часа в парк хотел „Витоша“ на ул. „Росарио“ 1. Това съобщиха от пресцентъра на  Министерството .  \r\n \r\nМинистерство на правосъдието изпълнява проект за повишаване гаранциите за справедлив процес в изпълнителните производства, в рамките на който е създадена информационна система на съдебното изпълнение.  \r\nЧрез нея гражданите и бизнеса – страни в изпълнителните производства, ще могат да правят справки по движението на съответното изпълнително дело като ползват следните електронни административни услуги: достоверните дати на изведен и връчен отрязък от връчената Покана за доброволно изпълнение, на изведените и връчени призовки за принудително изпълнение, съответно други съобщения като запорни съобщения, искания до АВп за вписване на възбрана, уведомления по ДОПК до НАП, изискване на справки, изпратени до взискателя съобщения за нестанала публична продан и всички други съобщения и покани съгласно изходящите регистри от служебния архив на държавните и частните съдебни изпълнители. Също и въведените във входящия регистър отговори на съобщенията с достоверна дата, наложени възбрани, изведени писма за уведомяване на ипотекарния кредитор, изведени за регистрация в съда протоколи за разгласа на продажбите на движими и недвижими вещи, начислени такси и разноски, искания за справки за постъпили и преведени суми.  \r\n \r\nОще едно от предимствата на системата е, че ще могат да бъдат правени по електронен път справки във връзка с подадени сигнали и жалби срещу действия на държавни и частни съдебни изпълнители и ще се осъществява комуникацията между контролните органи, съдебните изпълнители и жалбоподателите. \r\n \r\nПроектът „Повишаване гаранциите за справедлив процес в изпълнителните производства чрез изграждане на информационна система“ по договор за предоставяне на безвъзмездна финансова помощ № BG05SFOP001-3.001-0007-С01/13.06.2017 г. се финансира по Оперативна програма „Добро управление“. \r\nБенефициентът Министерство на правосъдието, заедно с избрания изпълнител по реда на Закона за обществените поръчки, ще представят публично централизираната информационна система на Форум, който ще се проведе на 28 ноември 2019 г. от 10.00 часа в парк хотел „Витоша“ на ул. „Росарио“ 1.", "date": "2019.11.27", "title": "Министерство на правосъдието ще представи публично Информационна система на съдебното изпълнение на 28 ноември"}
{"url": "http://www.focus-news.net/news/2019/11/27/2723652/nkiz-poluchi-mezhdunarodno-priznanie-v-konkursa-evropeyski-nagradi-za-nasarchavane-na-predpriemachestvoto-2019-g.html", "text": "Инициативата „Fast Tracking Success“ на „Национална компания индустриални зони“ ЕАД се класира в челната тройка в международния конкурс Европейски награди за насърчаване на предприемачеството 2019 г., организиран от Европейската комисия. Това стана на официална церемония в Хелзинки, Финландия, по време на ежегодната Асамблея на малки и средни предприятия, съобщиха от пресцентъра на  НКИЗ . В нея взеха участие изпълнителният директор на НКИЗ Антоанета Барес и Георги Христов, началник отдел „Правно обслужване и управление на собствеността“. \r\n \r\nПроектът „Fast Tracking Success“ на НКИЗ беше класиран в категорията „Подобряване на бизнес средата“. Г-жа Барес получи сертификат като отличие. Първо място взе Испания с нейна разработка.  \r\nПрограмата „Fast Tracking Success“ на НКИЗ е насочена към ускорено професионално изграждане на младите кадри от университети и професионални гимназии чрез осигуряване на постоянна заетост и стажове в чуждестранни компании в индустриалните зони. Инициативата стартира през 2017 г. по идея на изпълнителния директор на „Национална компания индустриални зони“ Антоанета Барес.  \r\n \r\nЦелта на проекта е да преодолее проблема с младежката безработица и да създаде благоприятни условия за настоящи и нови инвеститори в държавните индустриални зони. Инициативата предлага решение за едно от най-сериозните предизвикателства пред инвестиционните проекти, а именно недостига на специалисти. Над 100 висококвалифицирани млади професионалисти са постъпили на постоянна работа в компании, които имат производства в зоните на компанията в Русе, Бургас и Божурище. \r\n \r\n„Fast Tracking Success“ работи за поддържането на устойчива връзка между академичните среди, бизнеса и публичните органи, като чрез новаторски подход преодолява проблема с търсенето и предлагането на пазара на труда. По този начин младите хора, които завършват висше или професионално средно образование, могат да стартират своята кариера в условията на високи стандарти, каквито поддържат българските и чуждестранни инвеститори в индустриалните зони на НКИЗ. \r\n \r\nВ рамките на „Fast Tracking Success“ през февруари тази година изпълнителният директор на компанията Антоанета Барес организира кръгла маса на тема „Бизнес и образование – перспективи и предизвикателства“ в София. В дискусиите взеха участие 10 университета и професионални гимназии, с които НКИЗ има подписани Меморандуми за сътрудничество. \r\n \r\nВ тазгодишното издание на конкурса Европейски награди за насърчаване на предприемачеството 2019 участваха 29 страни от цяла Европа. Сред финалистите в различни категории бяха Белгия, Дания, Германия, Гърция, Испания, Италия, Кипър, Нидерландия, Португалия, Румъния, Сърбия, Чехия, Швеция. \r\n \r\nКонкурсът Европейски награди за насърчаване на предприемачеството е насочен към всички национални, регионални и местни публични институции, обществени и бизнес организации. Целта на инициативата е да се открият и отличат най-ефективните и оригинални проекти, насърчаващи предприемачеството, предприемаческите умения и подобряването на бизнес средата в Европа и в частност в България. По този начин се фокусира общественото внимание върху най-успешните политики и практики в областта и се насърчават и вдъхновяват бъдещите предприемачи.  \r\n \r\nПреди да получи международното признание, инициативата „Fast Tracking Success“  получи и национално отличие в конкурса Европейски награди за насърчаване на предприемачеството 2019 г. Церемонията се състоя в Министерството на икономиката, като призът беше връчен на НКИЗ от зам.-министъра на икономиката Лъчезар Борисов.", "date": "2019.11.27", "title": "НКИЗ получи международно признание в конкурса Европейски награди за насърчаване на предприемачеството 2019 г."}
{"url": "http://www.focus-news.net/news/2019/11/27/2723649/ministerski-savet-pochete-pametta-na-stefan-danailov-s-ednominutno-malchanie.html", "text": "Премиерът Бойко Борисов помоли за мълчание в памет на Стефан Данаилов по време на редовното правителствено заседание, предаде репортер на  Агенция „Фокус“ . „Моля за мълчание в памет на Стефан Данаилов – добър приятел, голям мъж, голям, актьор, голям човек. Мисля, че загубата е действително голяма за българите, защото той беше обичан човек“, посочи министър-председателят.  \r\n \r\nТеодора ПАВЛОВА", "date": "2019.11.27", "title": "Министерски съвет почете паметта на Стефан Данаилов с едноминутно мълчание"}
{"url": "http://www.focus-news.net/news/2019/11/27/2723641/vitseadmiral-plamen-manushev-horata-v-dobrudzha-sa-mnogo-chuvstvitelni-kam-nespravedlivostta-ot-nyoy.html", "text": "Хората в Добруджа са много чувствителни към несправедливостта от Ньой. Това каза в интервю за  Агенция „Фокус“  народният представител от ПГ на ГЕРБ вицеадмирал Пламен Манушев по повод 100 години от Ньойския диктат.  \r\n \r\nВицеадмирал Манушев припомни, че през 1913 г. румънските войски навлизат в България в края на Междусъюзническата война и заграбват Южна Добруджа, без причина, без война, без нищо. „Хората там много тежко са приели това. Затова и тяхното участие през 1916 г. а и на хората, живеещи в тези окупирани и заграбени територии, е било изключително героично и с желание за връщане на изконно българските земи на България. Те са се радвали само три години на свободата и на връщането към България. За съжаление според Ньойския договор Южна Добруджа отново е върната на Румъния, тъй като тя е била съюзник на Съглашението. След това животът на хората става още по-тежък. Слава Богу, че 1940 г. по мирен път чрез преговори и чрез Крайовския договор от няколко спогодби тази територия отново се връща в пределите на Майка България“, каза още вицеадмирал Манушев. \r\n \r\nДеница КИТАНОВА \r\n \r\n Пълният текст на интервюто четете по-късно в „Мнение“ .", "date": "2019.11.27", "title": "Вицеадмирал Пламен Манушев: Хората в Добруджа са много чувствителни към несправедливостта от Ньой"}
{"url": "http://www.focus-news.net/news/2019/11/27/2723638/menda-stoyanova-gerb-s-predlozhenieto-ni-v-byudzheta-nyamame-za-tsel-nito-da-se-utezhnyava-biznesat-nito-da-se-spirat-onlayn-platformi-kato-booking-i-airbnb.html", "text": "С предложението ни в бюджета нямаме за цел нито да се утежнява бизнесът, нито да се спират онлайн платформи  като Booking, Airbnb. Това каза председателят на Бюджетна комисия и депутат от ГЕРБ Менда Стоянова за общото й предложение с Валери Симеонов между първо и второ четене на Закона за държавния бюджет в преходни и заключителни разпоредби за създаване на условия за спазване на законодателство при електронните платформи за настаняване, предаде репортер на  Агенция \"Фокус\" . \r\n \r\n\"Изговориха се много работи тази седмица. Голяма част неверни. Искам да ви кажа, че всъщност тези промени, които правим касаят единствено и само онлайн платформите, чрез които се продават хотелски настанявания в апартаменти и стаи за гости и единствената цел е всички тези хора да си плащат данъците,  както всички останали, които са на светло. Няма за цел нито да се утежнява бизнесът с административна тежест, нито да се спират онлайн платформи като Booking, Airbnb и други, които оперират на българския пазар. Искаме единствено и само тези хора, които осъществяват този вид бизнес да бъдат вписани в националния регистър на местата за настаняване и да си плащат данъците за този свой бизнес\", заяви Менда Стоянова.  \r\nДеница КИТАНОВА", "date": "2019.11.27", "title": "Менда Стоянова, ГЕРБ: С предложението ни в бюджета нямаме за цел нито да се утежнява бизнесът, нито да се спират онлайн платформи  като Booking и Airbnb"}
{"url": "http://www.focus-news.net/news/2019/11/27/2723646/ep-izbor-na-novata-evropeyska-komisiya.html", "text": "Парламентът ще гласува състава на Европейската комисия 2019 – 2024 г. с обикновено мнозинство чрез поименно гласуване в сряда от 13.00 ч. българско време, се казва в съобщение от  пресслужбата на ЕП. \r\n \r\nВ 10.00 ч. българско време новоизбраният председател на Европейската комисия Урсула фон дер Лайен ще представи пред Парламента своя екип от кандидати за комисари, чиито кандидатури вече бяха оценени от парламентарните комисии по време на изслушванията, и ще обсъди с евродепутатите новите цели на Комисията.  \r\n \r\nСлед дебата всяка политическа група ще проведе кратка среща, за да обсъди начина, по който ще гласува.  \r\nПреди гласуването на обяд лидерите на политическите групи ще направят изказвания (в ред, обратен на размера на групите).  \r\nВ 14.30 ч. българско време е предвидена пресконференция на председателя на ЕП Давид Сасоли и новоизбрания председател на Комисията фон дер Лайен.  \r\n \r\nРезултати от предишни гласувания за утвърждаване на Комисията:  \r\n•         22.10.2014 г. Жан-Клод Юнкер 423 гласа „за“, 209 „против“ и 67 „въздържал се“  \r\n•         09.02.2010 г. Жозе Мануел Барозу 488 гласа „за“, 137 „против“ и 72 „въздържал се“ (общ брой евродепутати - 736)  \r\n•         18.11.2004 г. Жозе Мануел Барозу 478 гласа „за“, 84 „против“ и 98 „въздържал се“ (общ брой евродепутати - 732)  \r\n•         15.09.1999 г. Романо Проди 510 гласа „за“, 51 „против“ и 28 „въздържал се“ (общ брой евродепутати - 626)  \r\n•         18.01.1995 г. Жак Сантер 417 гласа „за“, 104 „против“ и 59 „въздържал се“ (общ брой евродепутати - 567)  \r\n \r\n \r\n \r\n \r\nМожете да гледате дебата, гласуването и пресконференцията на живо тук.", "date": "2019.11.27", "title": "ЕП: Избор на новата Европейска комисия"}
{"url": "http://www.focus-news.net/news/2019/11/27/2723650/ministar-kiril-ananiev-prichinata-za-vzriva-v-pirogov-ne-e-v-kislorodnite-aparati.html", "text": "Състоянието на кислородните апарати: работят нормално, причината не е в тях, това е мое мнение, има процесуално-следствени действия, които ще докажат това. Това каза по време на редовното правителствено заседание министърът на здравеопазването Кирил Ананиев, предаде репортер на Агенция „Фокус“. Той благодари на дежурния екип в болницата, на пожарната и служителите на МВР.    \r\n \r\n„Те проявиха адекватна реакция към ситуацията. Пожарът възниква в една от стаите на Второ вътрешно отделение. Единият от пациентите е бил с тежка кислородна недостатъчност и се е налагало да бъде лекуван с по-голям обем кислород. Другият човек е бил доведен вечерта в лечебното заседание, като не искам да коментирам какво му е било състоянието. Били са под заплаха за живота още 80 души. Ако не е била адекватната реакция, е било могло да бъде много по-зле“, добави министърът.  \r\n \r\nАнаниев припомни, че има хипотеза, че е била запалена цигара, но добави, че причините за взрива продължават да се уточняват.  \r\nПо думите му в момента болницата работи нормално, не се връщат пациенти, но има малки затруднения в противошоковата зала.  \r\n \r\nТеодора ПАВЛОВА", "date": "2019.11.27", "title": "Министър Кирил Ананиев: Причината за взрива в „Пирогов“ не е в кислородните апарати"}
{"url": "http://www.focus-news.net/news/2019/11/27/2723647/rumen-petkov-za-stefan-danailov-velik-aktyor-bogata-dusha-dano-vsichki-sme-vzeli-po-neshto-ot-teb.html", "text": "Велик актьор, богата душа. Дано всички сме взели по нещо от теб. Почивай в мир, Чичо! Това написа в  профила си във Фейсбук  Румен Петков, лидер на ПП АБВ, по повод смъртта на Стефан Данаилов.", "date": "2019.11.27", "title": "Румен Петков за Стефан Данаилов: Велик актьор, богата душа. Дано всички сме взели по нещо от теб"}
{"url": "http://www.focus-news.net/news/2019/11/27/2723657/nad-150-000-potrebiteli-sledyat-za-falshivi-kasovi-belezhki-s-mobilnoto-prilozhenie-na-nap.html", "text": "Над 150 000 потребители ежедневно действат като данъчни инспектори като проверяват дали касовите бележки, които търговците им издават, са истински или фалшиви. Това е възможно с мобилното приложение на НАП, което сканира QR кода върху бележката. Това съобщиха за  Радио „Фокус“-Велико Търново  от пресцентъра на НАП във Велико Търново. Повечето касови апарати вече печатат бележките с кодове, като до края на януари 2020 годината те ще станат задължителен реквизит за всеки касов бон. \r\nЗа по-малко от година чрез приложението са инспектирани над 300 000 бележки, като нито една от тях не е била фалшива. \r\n \r\nПроверката се прави в фази – първо се сканира отпечатания на бележката QR код, като приложението показва кодираните в него стойност на покупката, дата, час и номерата на касовата бележка и фискалната памет на касовия апарат. Клиентът може да сравни дали данните в хартиената бележка и мобилното приложение съвпадат или се различават. Ако има разлика, мобилното приложение позволява директен контакт с НАП по телефона, за сигнализиране за фалшива касова бележка. Потребителят може да направи и справка дали конкретната касова бележка е получена в сървърите на приходната агенция. Ако всичко с бележката е наред, приложението показва в зелено, че документът е бил успешно получен в НАП. \r\n \r\nОсвен с функция „данъчен инспектор“, мобилното приложение предлага и навигация до офисите на НАП, справка за здравно-осигурителен  статус, данъчен календар и  справка за регистрация по ДДС. \r\n \r\nМобилното приложение на НАП е безплатно  и се предлага за iOS и Android устройства. \r\n \r\nЛуиза ТРАНЧЕВА", "date": "2019.11.27", "title": "Над 150 000 потребители следят за фалшиви касови бележки с мобилното приложение на НАП"}
{"url": "http://www.focus-news.net/news/2019/11/27/2723658/politsiyata-v-dobrich-razsledva-krazhba-na-5-000-lv-ot-chasten-imot-v-selo-zheglartsi.html", "text": "Полицията в Добрич разследва кражба на 5 000 лв. от частен имот в село Жегларци. Това съобщиха от  ОДМВР - Добрич . Сигналът за кражбата е подаден на 26 ноември около 08.40 часа. По случая е образувано досъдебно производство.", "date": "2019.11.27", "title": "Полицията в Добрич разследва кражба на 5 000 лв. от частен имот в село Жегларци"}
{"url": "http://www.focus-news.net/news/2019/11/27/2723661/evrodeputatat-ivo-hristov-prizova-da-ne-bade-isteriziran-vaprosat-za-atomnata-energiya-v-es.html", "text": "„Не бива да подхождаме идеологически към този въпрос, тъй като той има и социална страна. В последните години се истеризира ужасът от възможна ядрена катастрофа. Имаме плашещите примери на „Чернобил\" и „Фукушима\". Този ужас всъщност прикрива всички реални поражения, които нанася т.нар. „зелена\" енергия, защото да се коригира коритото на една река или пък да се поставят ветроцентрали по пътя на миграцията на птиците също са интервенции в биосферата и природната среда\". Това мнение изрази българският евродепутат от Групата на социалистите и демократите Иво Христов, който е член на Комисията по промишленост, изследвания и енергетика в ЕП (ИТРЕ), съобщиха от  пресофиса на евродепутата .  \r\n \r\nПо време на пленарната сесия в Страсбург бе обсъдена резолюцията относно Конференцията на ООН по изменението на климата през 2019 г. (COP25), която ще се гласува в четвъртък. В проекта ѝ е записано, че \"ядрената енергия не е нито безопасна, нито екологична, нито икономически устойчива; следователно предлага да се разработи справедлива стратегия за преход за постепенно прекратяване на ядрената енергия в ЕС, включително осигуряване на нови работни места за хората, работещи в ядрената енергетика, и планове за безопасно демонтиране на атомни електроцентрали и безопасното третиране и дългосрочно обезвреждане на ядрени отпадъци\". \r\n \r\nСпоред Иво Христов трябва да бъдат взети под внимание и социалната, и икономическата страна на този въпрос. \"За държави като България, Словакия и др. атомната енергия е гарант на конкурентоспособността на икономиката. С нейното отпадане нашите икономики реално са обречени. Напомням, че България плати много скъпа цена, като затвори четири реактора преди присъединяването си към ЕС и съхрани само два. Без тях нашата икономика де факто би била обречена\", каза още той.  \r\n \r\nИво Христов заяви, че трябва да се погледне реалистично. По думите му атомната енергия е обект на много строг и методичен контрол, разработен в международни правила, и не бива да бъде развявана като плашило. „Тя по-скоро би била много ефикасен инструмент в този екологичен преход – поне в средносрочен хоризонт. Ядрената енергия ежегодно спестява хиляди тонове въглеродни емисии и има висока стойност не само за енергийната система, но и за здравето на хората и околната среда. \r\nПреди да изпаднем в крайности, трябва да помислим и за нивото на енергийна независимост, което е от съществено значение. Според статистиката ЕС внася приблизително половината от енергията, която консумира, като немалко държави членки на ЕС зависят от един единствен външен доставчик\", посочи той", "date": "2019.11.27", "title": "Евродепутатът Иво Христов призова да не бъде истеризиран въпросът за атомната енергия в ЕС"}
{"url": "http://www.focus-news.net/news/2019/11/27/2723660/v-pleven-se-izvarshva-izkarpvane-na-dupki.html", "text": "В града се осъществява изкърпване на дупки до края на седмицата, предаде кореспондент на  Радио „Фокус“ . Управителят на фирмата изпълнител инж. Пламен Николов уточни, че изкърпване на настилката по линията на тролейбус №7 в жк. „Сторгозия” ще извърши до 29 ноември.  \r\n \r\n,,Продължаваме  работа и по основния ремонт на ул. „Браила”, каза инж. Пламен Николов. Той допълни, че  дейностите са част от извършваните текущи ремонти на уличната инфраструктура на община Плевен. „В предвидените за периода ремонти са включени още изкърпване на дупки в настилката на ул. „Яне Сандански” и подхода към детската площадка, в настилката на странична улица по ПГ по транспорт, на ул. „Страцин”, както и изкърпване на единични дълбоки дупки в настилката на трасето от ул. „Индустриална” до автомобилна газозарядна станция (Яна АД) и на ул. „Чаталджа” 42. Ще бъде извършено възстановяване на пропадания в настилката на ул. „Индустриална”, спирката пред ПМЗ. Подготвят се за изкърпване дупки по улиците „Ген. Ганецки” и „Рига”, уточни инж. Пламен Николов.  \r\n \r\nТой добави, че в предвидените строително-монтажни работи е записан ремонт на няколко ревизионни шахти в жк. „Дружба” пред бл. 312, между блокове 411А и 412А и до бл. 316, както и ремонт на троен отток в кръстовището на бул. „Русе” и ул. „Г. Бенковски”.  \r\n  \r\nВиолета КРЪСТЕВА", "date": "2019.11.27", "title": "В Плевен се извършва изкърпване на дупки"}
{"url": "http://www.focus-news.net/news/2019/11/27/2723654/hayko-maas-nato-e-zhivo-ot-glavata-do-petite.html", "text": "Министърът на външните работи на ФРГ Хайко Маас ясно се изказа в подкрепа на НАТО и се дистанцира от геостратегическите разсъждения на френския президент Еманюел Макрон за Алианса, отбелязва германското издание  Das Handelsblatt. \r\nМаас влезе в дебат с изненадваща яснота относно диагнозата на Макрон за „мозъчната смърт“ на НАТО, изказвайки се при откриването на Берлинския форум на Фондация „Кьорбер“, отбелязва авторът на статията Мориц Кох. \r\n \r\nГерманският външен министър разкритикува появата на дебат във външната политика и похвали „тихата дипломация\" на държави като Норвегия. По този начин Маас демонстрира контраст с Макрон, но това не му беше достатъчно – той  предупреди срещу „токсичните“ дискусии за НАТО и поясни: „Германската външна политика не е разрушителна, тъкмо обратното. Тя иска да се противопостави на деструкцията\".  \r\nСпоред изданието досега разрушителността се е считала за един вид „запазена марка“ на президента Доналд Тръмп с неговата доктрина за „Америка на първо място“. Но сега в Берлин нараства безпокойството, че Макрон проявява подобни наклонности - и по този начин разчита на мисленето в областта на политиката за сигурност, която отдавна е традиционна във Франция. Става въпрос за подхода на Шарл дьо Гол и желанието за военно независима Европа, водена от Франция, обясняват от редакцията.  \r\n \r\nЗа разлика от това Маас е твърдо ангажиран с основната ориентация на Европа към трансатлантическите връзки, въпреки недоволството от едностранните политики на администрацията на Тръмп. „НАТО е основен за нашата сигурност \", заяви германският външен министър. „Не можем да се интересуваме от разделянето на европейската и американската сигурност, би било изключително опасно“, категоричен бе първият дипломат на Берлин. Според него, НАТО е „добре установена многостранност“. След това министърът на външните работи на Германия даде своя собствена диагноза: „НАТО е жив - и от главата до петите\". \r\n \r\nВ речта си Маас се съсредоточи върху усилията на НАТО да подобри военните си възможности. Той предупреди: без Америка Европа не може да се защити. Както е отбелязано в статията, САЩ особено активно заклеймяват Германия поради факта, че тя все още не е представила план за постигане на договорено ниво на разходите за отбрана. Въпреки това Маас запази мълчание по въпроса, подчертава изданието. Междувременно това несъответствие между позициите на германското правителство и Франция се оценява като потвърждение на тезите на Макрон. \r\n \r\nВъпреки различията в оценката на състоянието на НАТО, Германия и Франция искат да продължат тясното сътрудничество във външната политика и политиката на сигурност, пише изданието. По-специално те възнамеряват да възобновят усилията за уреждане на ситуацията в Украйна на срещата на върха в Париж на 9 декември. \r\n \r\nСпоред Маас са налице „предпазливи положителни сигнали\" в тази област. Сега трябва да се използва моментът с мандата на украински президент Зеленски и да се направи важна стъпка по дългия път на споразумение между Киев и Москва, но също така и между Русия и Европа, подчерта германският външен министър. \r\n \r\nВ същото време Маас подчерта, че няма да има „специални начини“ по този въпрос. Полша и балтийските страни, които гледат към Москва с голяма загриженост, могат да разчитат на факта, че Германия в опита си да подобри отношенията с Русия сериозно ще поеме интересите на сигурността на източните си съседи. Споразумението с Кремъл не може да бъде постигнато „през главите\" на източноевропейците, подчерта Маас. \r\nКакто обяснява изданието, думите му са намек към Макрон, който следва собствената си политика за облекчаване на напрежението в отношенията с руския си колега Владимир Путин – без да взима предвид „психическото състояние“ на Полша и балтийските държави. \r\n \r\n Тереза Герова", "date": "2019.11.27", "title": "Хайко Маас: НАТО е живо - от главата до петите"}
{"url": "http://www.focus-news.net/news/2019/11/27/2723655/ivan-nikolov-kits-bosilegrad-balgarite-v-zapadnite-pokraynini-da-prodalzhat-da-mislyat-po-balgarski-i-da-se-boryat-za-balgarshtinata.html", "text": "Българите в Западните покрайнини да продължат да мислят по български и да се борят за българщината.Това каза в интервю за  Агенция „Фокус“   председателят на Културно-информационния център в Босилеград Иван Николов по повод 100 години от Ньойския диктат. Той пожела на българите от Босилеград да отстояват себе си, да вярват в силата на българския дух.  \r\n \r\n„Ако през исторически план сме надживели 200 г. Византийско  робство и 500 г. турско, ако пред нашите очи се разпадна една мини империя, която беше в съзнанието на техните родители нещо непоклатимо, историята никога няма крайно точка, тя винаги започва и винаги продължава“, каза Николов.  \r\n„Призовавам всички българи в България да продължат да живеят със съзнанието и със самочувствието за солидарност, защото Западните покрайнини са въпрос на българска национална чест. Това са шепа хора, които са воювали за свободата и независимостта на България и в крайна сметка се пожертвани за тази свобода и независимост. Към днешна дата означава, че България и българите в България са длъжници към Западните покрайнини“, отправи послание към българите Иван Николов.  \r\n \r\nДеница КИТАНОВА \r\n \r\n Пълния текст на интервюто четете по-късно в „Мнение“ .", "date": "2019.11.27", "title": "Иван Николов, КИЦ – Босилеград: Българите в Западните покрайнини да продължат да мислят по български и да се борят за българщината"}
{"url": "http://www.focus-news.net/news/2019/11/27/2723656/premierat-boyko-borisov-pravitelstvoto-shte-glasuva-200-000-leva-humanitarna-pomosht-za-albaniya-saboleznovaniya-za-zhertvite-na-zemetresenieto.html", "text": "Правителството ще гласува 200 000 лева хуманитарна помощ за Албания, съболезнования за жертвите на земетресението. Това каза премиерът Бойко Борисов по време на редовното правителствено заседание, предаде репортер на  Агенция „Фокус“ .  \r\n \r\n„Подготвили сме и пакети при необходимост, екипи за разчистване. Не бива да ги оставяме сами и затова гласуваме тези средства и имаме готовност с жива сила и техника“, обясни министър-председателят.  \r\n \r\nТеодора ПАВЛОВА", "date": "2019.11.27", "title": "Премиерът Бойко Борисов: Правителството ще гласува 200 000 лева хуманитарна помощ за Албания, съболезнования за жертвите на земетресението"}
{"url": "http://www.focus-news.net/news/2019/11/27/2723662/bmchk-dobrich-organizira-spetsializirano-obuchenie-za-okazvane-na-parva-psihologichna-pomosht-i-psihosotsialna-podkrepa.html", "text": "Българският младежки червен кръст (БМЧК) в Добрич е организирал и провел специализирано обучение по модула „Първа психологична помощ и психосоциална подкрепа“ - ниво 1. Това съобщи д-р Артюн Еринозов, директор на секретариата на Областния съвет (ОС) на БЧК в града, предаде кореспондент на  Радио „Фокус” – Варна .   \r\n \r\nОбучението се е състояло в учебната зала на ОС на БЧК – Добрич. Обучителят Михаил Иванов, доброволец на БМЧК - Добрич и член на Изпълнителния съвет на БМЧК, се е включил онлайн от София. В качеството си също на водещ, Зорница Иванова е оказала съдействие по време на практическите задания и ролеви игри. Провокирани са били интереса и участието на доброволците с комбинация от различни методи, като брейнсторминг, ролеви игри, работа по групи и други дейности. Доброволците са имали възможност да работят по определени казуси.  \r\n \r\nФасилитаторските умения на обучаващия са насърчили активното участие на всеки участник и креативността при груповите дискусии. В работни групи младежите са изготвили програма за представяне, с което са осъществили обратна връзка за по-голяма ефективност на обучителния процес. Участието на доброволците от града е част от националния обучителен форум „Зимна академия 2019“.  \r\n \r\nДруга дейност на доброволците към БМЧК – Добрич е в подкрепа на жените, жертви на насилие. Проведена е информационна кампания по централната алея на града. С кутия с послание „Горда съм, че съм жена“, пълна с комплименти към нежната половинка, като „Прекрасна си днес!“, „Изглеждаш удивително!“, „Имаш много хубава усмивка!“, младите червенокръстци са насочили вниманието на дамите към все по-задълбочаващия се проблем. На всяко послание и брошура, гражданите са открили изписана „горещата“ телефонна линия, на която могат да се обадят в случай, че станат жертва или свидетели на насилие.  \r\n \r\nСпоред статистиката всяка втора жена в света е жертва на насилие от страна на партньора си, а всяка пета е подложена или заплашена от сексуално насилие. Жените по света са обект на насилие, като размерът и истинският характер на този проблем често остават скрити. \r\n \r\nЖулиета НИКОЛОВА", "date": "2019.11.27", "title": "БМЧК - Добрич организира специализирано обучение за оказване на първа психологична помощ и психосоциална подкрепа"}
{"url": "http://www.focus-news.net/news/2019/11/27/2723666/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Разминаването в позициите на Берлин и Париж по отношение на състоянието на НАТО, генералният дебат в Бундестага и нагласите на гражданите на ФРГ за защитата на страната им са част от основните теми, върху които акцентират водещите германски печатни издания. \r\n \r\n*** \r\n  Министърът на външните работи на ФРГ Хайко Маас ясно се изказа в подкрепа на НАТО и се дистанцира от геостратегическите разсъждения на френския президент Еманюел Макрон за Алианса, отбелязва германското издание  Das Handelsblatt. \r\nМаас влезе в дебат с изненадваща яснота относно диагнозата на Макрон за „мозъчната смърт“ на НАТО, изказвайки се при откриването на Берлинския форум на Фондация „Кьорбер“, отбелязва авторът на статията Мориц Кох. \r\nГерманският външен министър разкритикува появата на дебат във външната политика и похвали „тихата дипломация\" на държави като Норвегия. По този начин Маас демонстрира контраст с Макрон, но това не му беше достатъчно – той  предупреди срещу „токсичните“ дискусии за НАТО и поясни: „Германската външна политика не е разрушителна, тъкмо обратното. Тя иска да се противопостави на деструкцията\".  \r\nСпоред изданието досега разрушителността се е считала за един вид „запазена марка“ на президента Доналд Тръмп с неговата доктрина за „Америка на първо място“. Но сега в Берлин нараства безпокойството, че Макрон проявява подобни наклонности - и по този начин разчита на мисленето в областта на политиката за сигурност, която отдавна е традиционна във Франция. Става въпрос за подхода на Шарл дьо Гол и желанието за военно независима Европа, водена от Франция, обясняват от редакцията.  \r\nЗа разлика от това Маас е твърдо ангажиран с основната ориентация на Европа към трансатлантическите връзки, въпреки недоволството от едностранните политики на администрацията на Тръмп. „НАТО е основен за нашата сигурност \", заяви германският външен министър. „Не можем да се интересуваме от разделянето на европейската и американската сигурност, би било изключително опасно“, категоричен бе първият дипломат на Берлин. Според него, НАТО е „добре установена многостранност“. След това министърът на външните работи на Германия даде своя собствена диагноза: „НАТО е жив - и от главата до петите\". \r\nВ речта си Маас се съсредоточи върху усилията на НАТО да подобри военните си възможности. Той предупреди: без Америка Европа не може да се защити. Както е отбелязано в статията, САЩ особено активно заклеймяват Германия поради факта, че тя все още не е представила план за постигане на договорено ниво на разходите за отбрана. Въпреки това Маас запази мълчание по въпроса, подчертава изданието. Междувременно това несъответствие между позициите на германското правителство и Франция се оценява като потвърждение на тезите на Макрон. \r\nВъпреки различията в оценката на състоянието на НАТО, Германия и Франция искат да продължат тясното сътрудничество във външната политика и политиката на сигурност, пише изданието. По-специално те възнамеряват да възобновят усилията за уреждане на ситуацията в Украйна на срещата на върха в Париж на 9 декември. \r\nСпоред Маас са налице „предпазливи положителни сигнали\" в тази област. Сега трябва да се използва моментът с мандата на украински президент Зеленски и да се направи важна стъпка по дългия път на споразумение между Киев и Москва, но също така и между Русия и Европа, подчерта германският външен министър. \r\nВ същото време Маас подчерта, че няма да има „специални начини“ по този въпрос. Полша и балтийските страни, които гледат към Москва с голяма загриженост, могат да разчитат на факта, че Германия в опита си да подобри отношенията с Русия сериозно ще поеме интересите на сигурността на източните си съседи. Споразумението с Кремъл не може да бъде постигнато „през главите\" на източноевропейците, подчерта Маас. \r\nКакто обяснява изданието, думите му са намек към Макрон, който следва собствената си политика за облекчаване на напрежението в отношенията с руския си колега Владимир Путин – без да взима предвид „психическото състояние“ на Полша и балтийските държави. \r\n \r\n*** \r\n  30 години след падането на Берлинската стена мнозинството от германските граждани са убедени, че отново е необходимо ядрено възпиране, пише националният ежедневник  Die Frankfurter Allgemeine Zeitung , позовавайки се на данни от скорошно проучване. Резултатите от него показват, че над две трети от германците се застъпват за идеята родината им да бъде отбранявана посредством ядрен щит. Налице са обаче различни възгледи по отношение на това как идеята може да бъде реализирана. \r\nКласическият вариант - използването на американския ядрен „чадър“ - се предпочита само от 22% от анкетираните. Европейската опция се оказа най-популярна, като Франция и Великобритания са посочени като основните закрилници. 40% от анкетираните смятат, че Берлин трябва да се съсредоточи върху обединяване на усилията с тези две държави, въпреки факта, че техният ядрен арсенал е значително по-ограничен от този на САЩ. Само 7% от анкетираните смятат, че Германия трябва да се защитава сама и да създаде собствено ядрено оръжие. \r\nСпоред проучването, в очите на германските граждани, САЩ вече нямат статут на основен съюзник, отбелязва изданието. На първо място в списъка на важните съюзници е Франция, следвана от САЩ, Китай и Русия. В същото време почти две трети от анкетираните определят германско-американските отношения като „лоши“. \r\nПовечето германци смятат ситуацията в страната си за „сигурна\" (14%) или „сравнително сигурна\" (62%). Германските граждани виждат сътрудничеството с важни държави като Франция, Япония, Русия, Полша, Италия и Китай като основна посока на външната политика на ФРГ. \r\n*** \r\n \r\n  В днешно време запазването на НАТО е в по-голям интерес на европейците, отколкото дори в годините на Студената война. Това подчерта канцлерът на ФРГ Ангела Меркел в генералния дебат в Бундестага, съобщава изданието  Focus . \r\n„Запазването на НАТО днес е в наш интерес повече от времето на Студената война\", подчертава канцлерът. Германия трябва да продължи да играе активна роля в Алианса, но преди всичко е важно държавите от Европейския съюз да постигнат съгласие по въпроса. \r\nСъщевременно Меркел потвърди плановете на Берлин до 2030 г. страната да постигне целта за отделяне на 2% от БВП на страната за нуждите на отбраната. \r\nГерманският канцлер говори и за перспективите на Западните Балкани, като подчерта, че стабилизирането им е от решаващо значение. „Имате надеждна европейска перспектива\", увери Меркел, като защити започването на преговори за присъединяването на страните от региона към Европейския съюз. \r\n***", "date": "2019.11.27", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/11/27/2723667/vavezhda-se-vremenna-organizatsiya-dvizhenieto-vav-veliko-tarnovo-za-provezhdane-na-kampaniyata-badi-voynik-na-28-oktomvri.html", "text": "Във връзка с подготовката и провеждането на Национална информационно-комуникационна кампания „Бъди войник“ ще настъпят временни промени в организация движението на МПС на 28 октомври 2019 г. Това съобщиха от пресцентъра на  Община Велико Търново.   \r\nЗа периода от 12.00 до 18.00 часа или до приключване на събитието се затварят за движение и се освобождават от спрели и паркирали автомобили улиците около Военен дом. \r\nЗа времето от 20.15 до 21.15 часа за движение се затваря Площад „Цар Асен I\", както и свързаните с него улици.", "date": "2019.11.27", "title": "Въвежда се временна организация движението във Велико Търново за провеждане на кампанията „Бъди войник“ на 28 октомври"}
{"url": "http://www.focus-news.net/news/2019/11/27/2723663/nsi-prez-oktomvri-2019-g-poseshteniyata-na-chuzhdentsi-v-balgariya-sa-s-37-poveche-v-sravnenie-s-oktomvri-2018-g.html", "text": "Пътуванията на български граждани в чужбина през октомври 2019 г. са 473.3 хил., или с 4.1% над регистрираните през октомври 2018 година. Това сочи  статистика на Националния статистически институт (НСИ) . Увеличение на пътуванията на български граждани в сравнение със същия месец на предходната година е отчетено към: Сърбия - с 12.1%, Турция - с 9.0%, Република Северна Македония - с 5.3%, Германия - с 4.7%, Австрия - с 4.1%, Румъния - с 3.7%, Гърция - с 0.2%, и други. Същевременно намаляват пътуванията на български граждани към: Унгария - с 9.0%, Франция - с 4.6%, Италия - с 1.5%, Белгия - с 0.6%, и други.  \r\n \r\nВ сравнение с октомври 2018 г. e регистрирано увеличение по всички наблюдавани цели: „почивка и екскурзия“ - с 8.1%, „служебна“ - с 2.8%, и „други“ - с 2.6%. Най-голям относителен дял от общия брой пътувания на български граждани в чужбина през октомври 2019 г. формират пътуванията с други цели (гостуване, обучение, посещение на културни и спортни мероприятия) - 44.0%, следвани от тези със служебна цел - 28.7%, и с цел почивка и екскурзия - 27.3%.  \r\n  \r\nПрез октомври 2019 г. най-голям брой пътувания на български граждани са осъществени към: Турция - 115.9 хил., Гърция - 100.4 хил., Сърбия - 36.5 хил., Румъния - 34.9 хил., Република Северна Македония - 26.6 хил., Германия - 26.6 хил., Австрия - 16.6 хил., Обединеното кралство - 16.3 хил., Италия - 15.1 хил., Испания - 12.6 хиляди. \r\n \r\nПрез октомври 2019 г. посещенията на чужденци в България са 766.4 хил., или с 3.7% повече в сравнение с октомври 2018 година. Увеличение е регистрирано при пътуванията по всички наблюдавани цели: „почивка и екскурзия“ - с 6.4%, „други“ (вкл. гостувания и транзитни преминавания) - с 2.2%, и „служебна“ - с 2.2%. Транзитните преминавания през страната са 28.8% (220.4 хил.) от всички посещения на чужденци в България. \r\n \r\nОт общия брой чужденци, посетили България през октомври 2019 г., делът на гражданите от Европейския съюз е 52.2%, или с 2.6% по-малко в сравнение със същия месец на предходната година. Намаляват посещенията на граждани от Полша - с 32.7%, Италия - с 19.7%, Нидерландия - с 11.7%, Белгия - с 10.9%, Германия - със 7.1%, и други. Същевременно се увеличават посещенията на граждани от Обединеното кралство - с 10.2%, Австрия - с 8.2%, Гърция - с 3.2%, Румъния - с 1.5%, и други.  \r\nПосещенията на граждани от групата „Други европейски страни“ нарастват с 9.8%, като най-голямо е увеличението на посещенията на граждани от Турция - със 17.8%. \r\nПрез октомври 2019 г. преобладава делът на посещенията с други цели - 45.4%, следвани от посещенията с цел почивка и екскурзия - 35.8%, и със служебна цел - 18.8%. \r\n \r\nНай-много посещения в България през октомври 2019 г. са реализирали гражданите от: Румъния - 144.8 хил., Турция - 125.8 хил., Гърция - 99.7 хил., Република Северна Македония - 57.9 хил., Сърбия - 53.9 хил., Германия - 39.1 хил., Украйна - 27.1 хил., Обединеното кралство - 21.3 хил., Израел - 14.8 хил., Полша - 13.6 хиляди.", "date": "2019.11.27", "title": "НСИ: През октомври 2019 г. посещенията на чужденци в България са с 3.7% повече в сравнение с октомври 2018 г."}
{"url": "http://www.focus-news.net/news/2019/11/27/2723659/akad-georgi-markov-nadyavam-se-che-balgarskite-polititsi-shte-si-vzemat-pouka-ot-nyoyskiya-dogovor.html", "text": "Аз се надявам, че днес българските политици ще вземат поука от Ньойския договор. Това каза акад. Георги Марков по време на словото си на конференцията: „100 години от Ньой“, предаде репортер на  Агенция „Фокус“ . Акад. Марков подчерта, че \"от Ньой ние бяхме наказани\". Акад. Марков допълни, че след това ние се намесихме във Втората световна война и пак загубихме войната.  \r\n \r\n„Аз се надявам, че днес българските политици ще вземат поука от Ньойския договор. Поуката е, че ние трябва да се отървем от „сателитния синдром“.  Моят призив към българските политици и дипломати е да не следват само една Велика сила, тъй като Великите сили се сменят“, допълни той.   \r\n \r\nТеодора ПАТРОНОВА", "date": "2019.11.27", "title": "Акад. Георги Марков: Надявам се, че българските политици ще си вземат поука от Ньойския договор"}
{"url": "http://www.focus-news.net/news/2019/11/27/2723669/afp-eksploziya-v-himicheski-zavod-v-teksas-nalozhi-evakuatsiya-na-zhivushtite-v-rayona.html", "text": "Експлозия избухна в химически завод в американския щат Тексас в ранните часове на деня (местно време), което наложи властите да разпоредят евакуация на живущите в района, предава  AFP . \r\n \r\nМестните медии съобщават, че след инцицента в небето е била забелязана огромна огнена топка.  \r\n \r\n„Моля, имайте предвид, че има задължителна евакуация за всички в рамките на половин миля от централата на завода в Порт Нечъс\", предупредиха представители на противопожарните служби в публикация на страницата им в социалната мрежа „Фейсбук“.  \r\nКъм настоящия момент няма постъпила информация за пострадали или жертви. \r\n \r\n Тереза Герова", "date": "2019.11.27", "title": "AFP: Експлозия в химически завод в Тексас наложи евакуация на живущите в района"}
{"url": "http://www.focus-news.net/news/2019/11/27/2723653/premierat-boyko-borisov-dano-ne-se-okazhe-che-prichinata-za-vzriva-v-pirogov-e-zapalena-tsigara.html", "text": "Дано не се окаже, че причината за взрива в „Пирогов“ е запалена цигара. Това каза премиерът Бойко Борисов по време на редовното правителствено заседание, предаде репортер на  Агенция „Фокус“ . Министър-председателят благодари и на дежурния екип, МВР и пожарната. „Благодарност за това, че са живи обгазените хора“, допълни той.  \r\n \r\nТеодора ПАВЛОВА", "date": "2019.11.27", "title": "Премиерът Бойко Борисов: Дано не се окаже, че причината за взрива в „Пирогов“ е запалена цигара"}
{"url": "http://www.focus-news.net/news/2019/11/27/2723673/inzh-krasimir-papukchiyski-nkzhi-s-proekta-lot-1-na-zhelezopaten-uchastak-elin-pelin-kostenets-shte-se-realizira-nay-golemiyat-tunel-na-balkanskiya-poluostrov.html", "text": "С проекта ЛОТ 1 на железопътен участък Елин Пелин-Костенец ще се изпълни най-големият тунел, който ще бъде и най-голям на Балканския полуостров. Това каза Генералният директор на Национална компания „Железопътна инфраструктура“ инж. Красимир Папукчийски, по време на подписването на договора, предаде репортер на  Агенция \"Фокус\" .  \r\n \r\n\"Въпреки всички тежки моменти стигнахме до подписване на първия договор от трите рота. Тунелът е над 6 000 км, което значи че ние ще имаме най-големия тунел, двутръбен. Скорост за участъка 160 км\", каза още генералният директор на НКЖИ.  \r\n \r\nПо думите му, ще бъде модернизирана гара Елин Пелин, спирка Побит камък. \"При тях има изграждане на 26 съоръжения, два малки тунела. За мен този обект е предизвикателство, което е изключително тежко, защото ще се осъществява в планински условия. Надявам се изпълнителят да се справи качествено и в срок\" добави още той. \"Стойността на договора 490 млн. 800 хил. лв. Срокът на изпълнение на 72 календарни месеца\", посочи инж. Красимир Папукчийски. \r\n \r\nВиолета СИМЕОНОВА", "date": "2019.11.27", "title": "Инж. Красимир Папукчийски, НКЖИ: С проекта ЛОТ 1 на железопътен участък Елин Пелин-Костенец ще  се реализира най-големият тунел на Балканския полуостров"}
{"url": "http://www.focus-news.net/news/2019/11/27/2723668/nikola-doychev-dobrovolno-formirovanie-plovdiv-112-panikata-e-nay-golemiyat-vrag-pri-zemetresenie.html", "text": "Паниката е най-големият враг при земетресение. Това каза за  Радио „Фокус“ – Пловдив  Никола Дойчев, експерт по безопасност и първа помощ към Доброволно формирование „Пловдив 112“, по повод бедствието в Албания.  \r\n \r\n„Най-важното нещо е просто да няма паника, да се намери подходящо укритие и да се изчака преминавате на земните трусове. Хората трябва да знаят, че първият трус винаги е най-силен. Почти винаги има вторични и третични трусове, но те са по-слаби. След първия трус трябва да се запази спокойствие и хората да бъдат подготвени, че е възможно да настъпи  нов трус, да са подготвени да намерят подходящо укритие или по възможност да са на открито и далеч от сгради и съоръжения, и просто да оцелеят“, каза Дойчев. \r\n \r\nТой посочи, че при големи земетресения мобилните мрежи спират да работят и хората не могат да осъществят връзка помежду си или със аварийните служби. „Много хора започват веднага след земния трус да звънят, да търсят съдействие от службите, но мобилните мрежи са неактивни. Трябва да се намери начин за комуникация със службите, в който да не се използват мобилните клетки, защото те няма да работят“, коментира експертът от Доброволно формирование „Пловдив 112“. \r\n \r\nПо повод земетресението в Албания той допълни, че Балканите са силно сеизмична зона. „Историята показва, че на 80 - 90 години се случват много тежки земни трусове с висок магнитуд, които нанасят много материални щети“, посочи Дойчев. \r\n \r\nТони МИХАЙЛОВ", "date": "2019.11.27", "title": "Никола Дойчев, Доброволно формирование „Пловдив 112“: Паниката е най-големият враг при земетресение"}
{"url": "http://www.focus-news.net/news/2019/11/27/2723664/ivan-nikolov-kits-bosilegrad-v-balgariya-sa-ubiti-pametta-i-saznanieto-za-nyoy-mozhe-bi-narochno.html", "text": "В България са убити паметта и съзнанието за Ньой – може би нарочно. Това каза в интервю за  Агенция „Фокус“  председателят на Културно-информационния център в Босилеград Иван Николов по повод 100 години от Ньойския диктат.  \r\n \r\nИван Николов каза, че е огорчен от факта, че дипломирани историци и хора, които би трябвало да са наясно с истинската трагедия на Ньой, все още спорят.  \r\n \r\n„Все още се самобичуваме и самообвиняваме, че все още ние сме виновни. Никой през тези години не се постара да разобличи истинската същност на Ньой. Всъщност освен диктат, той е една присъда срещу България и то присъда, произнесена въз основа на фалшифицирани документи, въз основа на едни обвинения, които уличават България в геноцид и престъпления срещу човечеството. Заради това са откъснати части от нейна територия и народ, което вместо да доведе до мир, мислим, до голяма степен несправедливо поставените граници и събрани народи и малцинства доведоха до гражданската война в Югославия. В България не си дадоха сметка, че с разпадането на Версайска Европа вече се променят коренно отношенията между двете държави и че България трябваше да ни подаде ръка в процеса на разпадане на Югославия. Тя не го направи и днес ни застигат последствията от това с една страшна сила“, посочи още Николов.  \r\n \r\nДеница КИТАНОВА \r\n \r\n Пълния текст на интервюто четете по-късно в „Мнение“ .", "date": "2019.11.27", "title": "Иван Николов, КИЦ – Босилеград: В България са убити паметта и съзнанието за Ньой – може би нарочно"}
{"url": "http://www.focus-news.net/news/2019/11/27/2723672/4-893-domakinstva-ot-oblast-dobrich-razchitat-na-darva-za-ogrev-tozi-sezon-osigureni-ot-gorskite-stopanstva-v-rayona.html", "text": "4 893 домакинства от област Добрич разчитат топлото през тази зима да им осигурят горските в района. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондент на  Радио „Фокус” – Варна .   \r\n \r\n29 317 пространствени кубически метра дърва за огрев са поискали и вече са получили хората от Добруджа. 1 543 домакинства са взели 10 075 кубика дърва от Държавно горско стопанство - Добрич. 406 са молбите постъпили в Държавно ловно стопанство -Тервел, а кубиците дърва за огрев са 2 143. На стопанството в Генерал Тошево разчитат 1 330 семейства, които вече имат 6 030 кубика дърва в домовете си. 11 069 кубически метра дърва за огрев са доставени от фирмите на 1 614 домакинства, чиито заявки се изпълняват от ДЛС - Балчик.  \r\n \r\n142 647 пространствени кубически метра дърва за огрев са получили към момента домакинствата от Североизтока, които са избрали този начин за отопление през зимата. 24 185 семейства са подали заявки към горските и ловни стопанства в системата на Североизточното държавно предприятие и исканията им са удовлетворени. В част от областните центрове продължават да постъпват заявки, като и те се изпълняват регулярно. \r\n \r\nЖулиета НИКОЛОВА", "date": "2019.11.27", "title": "4 893 домакинства от област Добрич разчитат на дърва за огрев този сезон, осигурени от горските стопанства в района"}
{"url": "http://www.focus-news.net/news/2019/11/27/2723674/stranaua-ukrayna-v-ukrayna-pusnaha-v-prodazhba-chorapi-s-tsitati-na-zelenski.html", "text": "В Украйна пуснаха в продажба чорапи с цитати на държавния глава Владимир Зеленски, съобщава киевското издание  „Страна.ua“ . \r\n \r\nСпоред редакцията производителите са пуснали ограничена серия от 50 чифта в зелено, но ако бъдат продадени, компанията има готовност да поръчат втора партида.  \r\n \r\nЧаст от цитатите на чорапите гласят „Махай се оттук, разбойник“ и „Чуваш ме лошо?“. Зеленски използва тези фрази, за да се обърне към секретаря на Общинския съвет на Бориспил Ярослав Годунок. Случаят завърши със скандал, а Годунок заплаши да образува дело. Думите на Зеленски обаче бяха запомнени от мнозина. \r\n \r\n Тереза Герова", "date": "2019.11.27", "title": "„Страна.ua“ (Украйна): В Украйна пуснаха в продажба чорапи с цитати на Зеленски"}
{"url": "http://www.focus-news.net/news/2019/11/27/2723671/protestirashti-grazhdani-na-pl-knyaz-aleksandar-batenberg-blokiraha-dvizhenieto.html", "text": "Протестиращи граждани на пл. \"Княз Александър Батенберг“ блокираха движението, предаде репортер на  Агенция ,,Фокус\" . Десетки граждани се събраха на протест под надслов: „Болните работници не са престъпници!“, организиран от КТ „Подкрепа“.  \r\n \r\nПротестиращите носят плакати, на които пише: „Не се правя на болен, за да не работя“. Полицейското присъствие в района е засилено.  \r\n \r\nБояна МАРКОВА", "date": "2019.11.27", "title": "Протестиращи граждани на пл. \"Княз Александър Батенберг“ блокираха движението"}
{"url": "http://www.focus-news.net/news/2019/11/27/2723677/shestvieto-na-protestirashtite-tragna-kam-parlamenta-s-dumite-ostavka-dvizhenieto-v-rayona-e-ogranicheno.html", "text": "Шествието на протестиращите под надслов: „Болните работници не са престъпници!“, тръгна към парламента с думите \"Оставка\", предаде репортер на  Агенция \"Фокус\" . Движението в района е ограничено, а полицейското присъствие засилено.  \r\n \r\nБояна МАРКОВА", "date": "2019.11.27", "title": "Шествието на протестиращите тръгна към парламента с думите: \"Оставка\" , движението в района е ограничено"}
{"url": "http://www.focus-news.net/news/2019/11/27/2723665/otlaga-se-organiziranoto-ot-regionalniya-istoricheski-muzey-v-dobrich-i-dobrudzhanskiya-nauchen-institut-sabitie-za-otbelyazvane-na-100-godishninata-ot-nyoyskiya-diktat.html", "text": "Поради заболяване на лектора проф. д. и. н. Антонина Кузманова се отлага насроченото за днес отбелязване на 100-годишнината от Ньойския диктат, съобщиха от  Регионалния исторически музей в Добрич , който заедно с Добруджанския научен институт е организатор на събитието.", "date": "2019.11.27", "title": "Отлага се организираното от Регионалния исторически музей в Добрич и Добруджанския научен институт събитие за отбелязване на 100-годишнината от Ньойския диктат"}
{"url": "http://www.focus-news.net/news/2019/11/27/2723670/tarzhestvena-sesiya-na-mladezhki-obshtinski-savet-shte-se-provede-v-stara-zagora-na-29-noemvri.html", "text": "Тържествена сесия на 23-тия Младежки общински съвет за мандат 2019 – 2020 година ще се проведе в Стара Загора. Това съобщиха от пресцентъра на  Общината . Събитието ще се състои на 29 ноември 2019 година в зала „П. Р. Славейков” в Общината от 12.00 часа.  \r\n \r\nПо традиция преди да започнат работа младите общински съветници ще поднесат цветя пред барелефа на Петко Рачев Славейков - първия кмет на Стара Загора след Освобождението на България.  \r\nКметът на Млада Загора – Теодора Иванова, председателят на Младежки общински съвет – Виктория Димитрова, досегашният председател Радина Николова и членове на Младежки общински съвет ще се срещнат с Мария Динева, председател на Общински съвет Стара Загора.  \r\nВ работата на тържествената сесия ще вземат участие и членовете на Общински съвет на децата, както и младите омбудсмани. \r\n \r\nСесията ще премине при следния дневен ред: \r\n1. Полагане на клетва от членовете на Младежкия общински съвет град и Общинския съвет на децата, мандат 2019 - 2020 година; \r\n2. Представяне  на дейността на Младежки общински съвет 2018 - 2019 година; \r\n3. Утвърждаване на броя на постоянните комисии и наименованието им; \r\n4. Младежки общински съвет-основни насоки, цели и инициативи.", "date": "2019.11.27", "title": "Тържествена сесия на Младежки общински съвет ще се проведе в Стара Загора на 29 ноември"}
{"url": "http://www.focus-news.net/news/2019/11/27/2723679/prezidentat-rumen-radev-stefan-danailov-ostava-nash-uchitel-po-neprestoreno-ritsarstvo.html", "text": "„Стефан Данаилов беше и си остава наш учител по непресторено рицарство. Нашата морална скала, която не отстъпи нито веднъж от достойнството, и на всеки успя да покаже колко силна е светлината на обичта“. Това заявява президентът Румен Радев по повод загубата на един от най-обичаните актьори на нашето съвремие – проф. Стефан Данаилов, съобщиха от  прессекретариата на държавния глава . Президентът и вицепрезидентът Илияна Йотова поднасят съболезнования на семейството, близките и приятелите на големия актьор.  \r\n   \r\n„Едва ли можем да си представим българското кино и театър без неговия талант и обаяние“, отбелязва държавният глава и подчертава, че легендарният артист е бил изпълнен с усещане за дълг към околните и не е останал безразличен към ежедневието на българите. „До последния си час Стефан Данаилов се вълнуваше от проблемите на България и вярваше, че има какво да даде, за да бъдат по-добри дните на нашия народ“, заявява президентът Радев.  \r\n   \r\n„Дано всички, които се докоснахме до силния човек Стефан Данаилов, да сме успели да почерпим поне частица от неговата вяра, енергия, жажда за живот и справедливост, смелост, непримиримост. Дано сме се научили да не се предаваме, да не се страхуваме да казваме със силен глас истините, в които вярваме“, заявява вицепрезидентът Илияна Йотова и посочва, че поколенията българи, имали честта да живеят в едно време с великия Ламбо, са щастливци. Вицепрезидентът припомня думите на актьора „Забранил съм на всички да ме жалят“ и подчертава, че той с ведрото чувство за хумор и непоправим оптимизъм винаги е преминавал изпитанията на съдбата.", "date": "2019.11.27", "title": "Президентът Румен Радев: Стефан Данаилов остава наш учител по непресторено рицарство"}
{"url": "http://www.focus-news.net/news/2019/11/27/2723675/dots-aleksandar-grebenarov-nyoy-pokazva-bezsilieto-i-nevazmozhnostta-na-rodnata-diplomatsiya-da-promeni-hoda-na-istoriyata.html", "text": "Ньой показва безсилието и невъзможността на родната дипломация да промени хода на историята. Това каза доц. Александър Гребенаров по време на доклада си „Парижката смъртна конференция и „смъртникът“ от Ньой“ на конференцията: „100 години от Ньой, предаде репортер на  Агенция „Фокус“ .  \r\n \r\n„Договорът нанася психологически удар върху българската нация, която до този момент се носи четири десетилетия върху гребена на вълната по пътя на реализиране на националния идеал. Предупреждението от Букурещ през знойното лято на 1913 г. сякаш не е чуто и прието несериозно от българските управляващи и те след броени месеци допускат нови военно-стратегически грешки. Чрез последвалия договор в Париж страната преживява още по-тежка катастрофа, надвишаваща в пъти Букурещкия договор. Затова през следващите месеци към пределите се отправят десетки хиляди бежанци от всички съседни държави“, каза той.  \r\n \r\n„Затова в съседните държави остават над един милион българи, на които съдбата ще предложи сериозни изпитания за опазване на националната идентичност. В този ред на мисли не бива да се забравят десетките хиляди военнопленници, които за дълго са далеч от своите близки. Не трябва и за репарационния дълг, който трябваше да се изплаща до първи януари 1958 година. Парижката мирна конференция удовлетворява значителна част от желанията на съседните на България държави. Те се неестествено уголемени“, обясни още Гребенаров.    \r\n \r\n„В тази балканска надпревара родните политици, за съжаление, остават последни. Те не съумяват да се ориентират в сблъсъка на международни интереси и да изпълнят заветите на българските възрожденци за реализиране на националния идеал. Парижката мирна конференция от 1919 година възстановява мира след невижданите по размерите си до този момент война. Тя преустановява безпрецедентната кървава касапница, продължила пет години и отнела живота на повече от десет милиона души. Тя обаче не решава проблемите между воюващите, напротив, превръща се в генератор  на перманентни междудържавни кризи“, допълни още той. \r\n \r\nТеодора ПАТРОНОВА", "date": "2019.11.27", "title": "Доц. Александър Гребенаров: Ньой показва безсилието и невъзможността на родната дипломация да промени хода на историята"}
{"url": "http://www.focus-news.net/news/2019/11/27/2723678/tass-broyat-na-zhertvite-na-zemetresenieto-v-albaniya-dostigna-do-27-dushi.html", "text": "Броят на жертвите на земетресението в Албания достигна до 27 души, предава  TACC , като се позовава на информация от тиранския вестник  Koha Jone. \r\n \r\nПо-рано се съобщаваше за 24-ма загинали. Според Министерството на отбраната в Тирана пострадалите при бедствието са над 650 души. Спасените от капана на отломките са 45.  \r\n \r\nАлбанският премиер Еди Рама заяви по-рано, че властите ще обявят извънредно положение в Тирана и Дуръс, градовете, които бяха най-силно засегнати от разрушителния трус, който удари страната в ранните часове на вторник със сила от 6,4 по скалата на Рихтер. \r\n \r\n Тереза Герова", "date": "2019.11.27", "title": "ТАСС: Броят на жертвите на земетресението в Албания достигна до 27 души"}
{"url": "http://www.focus-news.net/news/2019/11/27/2723676/uvelichavat-se-sluchaite-na-enterokoliti-vav-varna-prez-izminalata-sedmitsa.html", "text": "Увеличават се случаите на ентероколити във Варна през изминалата седмица. Това съобщиха за  Радио „Фокус“ – Варна  от Регионалната здравната инспекция в града, на база данните за заболяемостта през изминалата седмица.  \r\nРегистрираната в РЗИ – Варна остра заразна заболяемост на чревни инфекции е 49 случая срещу 35 от предходната седмица, представени от 35 ентероколита, 11 колиентерита, 2 вирусни хепатита и 1 дизентерия. От въздушно – капковите инфекции  са регистрирани 45 лица срещу 78 за предходната седмица, представени от 31 случая на варицела и 14 случая на скарлатина. \r\n \r\nДесислава ВАСИЛЕВА", "date": "2019.11.27", "title": "Увеличават се случаите на ентероколити във Варна през изминалата седмица"}
{"url": "http://www.focus-news.net/news/2019/11/27/2723681/sotsialni-rabotnitsi-vav-varna-izlyazoha-na-ednochasovi-predupreditelni-protesti.html", "text": "Служители в Дирекциите по социално подпомагане във Варненско протестират днес с искане за по-високи заплати и подобряване на условията на труд. По места социалните работници не обслужват граждани в рамките на един час. Това съобщи за  Радио „Фокус“ – Варна  председателят на синдиката „Подкрепа“ за Варна Васил Василев. \r\n \r\nОт организацията съобщиха, че около 3 хиляди души работят в социалните служби и отговарят за едни от най-тежките групи в обществото – децата в риск, хората с увреждания и тези с много ниски доходи. \r\n \r\nДиана СТОЕВА", "date": "2019.11.27", "title": "Социални работници във Варна излязоха на едночасови предупредителни протести"}
{"url": "http://www.focus-news.net/news/2019/11/27/2723680/hristo-prodanov-bsp-predlozhenieto-na-valeri-simeonov-i-menda-stoyanova-za-elektronnite-platformi-za-nastanyavane-e-greshno-rezultat-mozhe-da-se-postigne-s-patenten-danak.html", "text": "Предложението на Валери Симеонов и Менда Стоянова за електронните платформи за настаняване е грешно - резултат може да се постигне с патентен данък. Това каза пред журналисти зам.-председателят на ПГ на \"БСП за България\" Христо Проданов за предложението на Менда Стоянова и Валери Симеонов между първо и второ четене на Закона за държавния бюджет в преходни и заключителни разпоредби за създаване на условия за спазване на законодателство при електронните платформи за настаняване, предаде репортер на  Агенция \"Фокус\" . \r\n \r\n\"Винаги, когато нещо се мисли на пожар, то винаги се оказва грешно. Това, кеото се опитват да направят Валери Симеонов и Менда Стоянова е грешно. Вярно, всеки, който оперира на пазара в България е задължен да плаща данъци. Вярно е това, че една огромна част от тези апартаменти са в сивия сектор и не плащат данъци, което е нелоялна конкуренция. Начинът, по който го предлагат колегите с категоризация на тези апартаменти, нищо няма да се случи. Най-малкото общините няма да имат ресурса. Говорих неформално с колегите вносители на тези предложения. За мен най-лесният начин, по който може да се постигне наистина някакъв резултат е патентен данък на брой легла на тези апартаменти. Като се регистрират на юридически или физически лица на точен адрес\", посочи Проданов.  \r\n \r\nСпоред него не трябва да се забравя, че този бизнес акумулира огромна част от туристическия бизнес.  \r\nДеница КИТАНОВА", "date": "2019.11.27", "title": "Христо Проданов, БСП: Предложението на Валери Симеонов и Менда Стоянова за електронните платформи за настаняване е грешно - резултат може да се постигне с патентен данък"}
{"url": "http://www.focus-news.net/news/2019/11/27/2723683/grazhdanite-nad-75-godini-v-burgas-shte-imat-pravo-na-neogranicheno-bezplatno-patuvane-po-liniite-na-gradskiya-transport-v-pochivnite-dni.html", "text": "Граждани над 75 години, които имат издадени карти за преференциални пътувания за съответния месец, ще имат право на неограничено безплатно пътуване по утвърдените линии на градския транспорт в почивните дни. Това стана ясно след гласуване по време на заседание на Общински съвет – Бургас, предаде репортер на  Радио „Фокус“ – Бургас . Предложението бе прието с 48 гласа \"за\". \r\n \r\nСпоред зам.-кмета по финанси Красимир Стойчев, входирал докладната записка, това ще даде възможност възрастните хора да участват по-активно в събития и мероприятия, да бъдат по-мобилни, тъй като ще могат да ползват услугите на градския транспорт неограничено и безвъзмездно в рамките на почивните дни.  \r\n \r\nОбщински съвет – Бургас възложи на общинския превозвач „Бургасбус“ ЕООД да създаде организация за предоставяне на допълнителна карта, с която възрастните хора над 75 години да се възползват от безплатното пътуване. Компенсацията, която ще се предоставя на превозвача от общинския бюджет е определена на база две пътувания на ден, което за месеца формира сумата от 20.80 лева. Гражданите ще имат възможност да се възползват от предоставената преференция през предстоящите декемврийски празници. \r\n \r\nПредложението на общинските съветници от Движение „България на гражданите“ възрастта на гражданите, които да имат право да се възползват от безплатното пътуване, да бъде свалена на 70 години, предизвика дебати по време на заседанието. Зам.-кметът Красимир Стойчев обясни, че предложението към Общински съвет е структурирано на база направения финансов анализ на средствата, с които разполага Община Бургас.  \r\n \r\n\"Ръководството на общината също иска възрастта за безплатно пътуване да е по-ниска, но всичко това е свързано с финанси, включени в нашия бюджет. В момента има възможност да подпомогнем 3000-те наши съграждани, които са над 75 годишна възраст. По двадесет лева на ден, с които ще ги финансираме, това прави 720 хиляди лева за година. След направения анализ на текущото състояние на общинския превозвач \"Бургасбус\", става ясно, че остават 400 хиляди лева, които искаме да насочим в това подпомагане\", допълни още зам.-кметът Красимир Стойчев.  \r\n \r\nМария ПОПЧЕВА", "date": "2019.11.27", "title": "Гражданите над 75 години в Бургас ще имат право на неограничено безплатно пътуване по линиите на градския транспорт в почивните дни"}
{"url": "http://www.focus-news.net/news/2019/11/27/2723685/stefan-radev-kmet-na-sliven-nad-5-mln-lv-e-vlozhila-obshtinata-v-remont-na-chetiri-detski-gradini.html", "text": "Четири детски градини ремонтира Община Сливен през тази и началото на следващата година. Прави се и ремонт на една ясла, а Общината е поела ангажимент да изгради и една нова. Това съобщи кметът Стефан Радев на откриването на нова детска площадка и ремонтираната детска градина \"Детство\" в  квартал \"Младост\", предаде репортер на  Радио „Фокус“ - Сливен .  \r\n \r\n„Над 5 млн. лева е заделила Общината в бюджета си за подобряване на средата за децата в четирите детски градини. Ремонтът в тях трябва да приключи до март 2020 година“, посочи Радев. Той допълни, че ежегодно се заделят и не по-малко от 100 000 лв. за ремонт и изграждане на нови детски площадки, като тази в кв. \"Младост\", не само в града, но и в по-малките населени места.  \r\n \r\nЛюдмила ЙОРГОВА", "date": "2019.11.27", "title": "Стефан Радев, кмет на Сливен: Над 5 млн. лв. е вложила Общината в ремонт на четири детски градини"}
{"url": "http://www.focus-news.net/news/2019/11/27/2723687/the-independent-ruskite-kravi-shte-nosyat-ochila-za-virtualna-realnost-za-da-bade-uvelichen-dobivat-na-mlyako.html", "text": "Руските крави ще носят очила за виртуална реалност, за да бъде увеличен добивът на мляко, пише британският вестник  The Independent . \r\n \r\nЗа да се борят със зимната депресия при кравите, руските учени измислиха специални очила за виртуална реалност, които показват на животното сочна зелена трева на лятна поляна. Тестовете на прототипа показаха положителни резултати: животните са по-малко стресирани и произвеждат повече мляко, което би трябвало да помогне на Русия да заеме важно място сред световните лидери в селското стопанство. \r\nКакто се оказа, не само хората страдат от промяната на времето и сивото ежедневие: добитъкът е особено податлив на депресия през зимните месеци. За да помогнат на кравите, от които в Русия има около 20 милиона, учените предлагат да им сложат очила за виртуална реалност. \r\nТочният дизайн на иновативното устройство се държи в най-строга тайна, но някои подробности вече са попаднали в мрежата. Според местните информационни служби, благодарение на „уникалната си форма“, очилата са перфектно адаптирани към анатомичните особености на кравата.  \r\nФерма в северозападната част на област Москва вече е започнала да тества прототипа и е постигнала положителни резултати. В почти всички случаи кравите с очила са станали по-спокойни и настроението им се е подобрило. Учените уверяват, че ще продължат да наблюдават как изобщо това изобретение ще повлияе на производството на мляко. \r\n \r\nСпоред изявление, издадено от регионалното Министерство на земеделието в Московската област, руските фермери разчитат на „най-добрите международни методи“, за да подобрят благосъстоянието на своите стада. Освен очилата, във фермите ще се появи и аудио оборудване, за да могат животните да слушат музика. Тази технология се използва в Русия отдавна: през 2013 г. в една от фермите в Красноярск издадоха идеална инструкция за рогатите любителите на музиката: паша под звуците на Чайковски, спане на фона на Моцарт и поп-хитове от 80-те за доене. \r\nОтбелязва се, че технологичните решения са се превърнали в основната движеща сила в опитите на Русия да стане влиятелна фигура в световното селско стопанство. Страната вече може да се похвали със значителни успехи в тази област и подобрения в исторически бавния сектор на икономиката. От бюджетна гледна точка селскостопанският износ сега е по-важен за Русия от продажбите на оръжие. Някои особено привлекателни потребители на социални медии обаче виждат в очилата за виртуална реалност за кравите очевидни паралели с това как властите на страната предпочитат да се отнасят към своите граждани. „Всеки, който се оплаква от руската действителност, скоро ще бъде задължен да носи очила за виртуална реалност“, цитира The Independent един от коментарите.  \r\n \r\n Тереза Герова", "date": "2019.11.27", "title": "The Independent: Руските крави ще носят очила за виртуална реалност, за да бъде увеличен добивът на мляко"}
{"url": "http://www.focus-news.net/news/2019/11/27/2723686/zapochna-obshtinskiyat-etap-na-initsiativata-uchenicheski-igri-20192020-godina-v-dobrich.html", "text": "Започна общинският етап на инициативата „Ученически игри 2019/2020 година“. Това съобщи д-р Емилия Баева, зам.-кмет с ресор „Хуманитарни дейности“ в Община Добрич, предаде кореспондент на  Радио „Фокус” – Варна . \r\n \r\nСпортните състезания ще продължат до края на месец февруари 2020 година. „Те са част от националния календар на Министерство на образованието. 22 училища от Добрич са подали заявки за участие през тази учебна година. Общият брой на отборите е 147, учениците, които ще се състезават в различни спортни дисциплини, са 1248. Училищата са с едно повече, а броят на отборите и на децата, малко по-малко“, посочи зам.-кметът.  \r\n \r\nСъстезанията ще се провеждат по 8 вида спорт – баскетбол, волейбол, хандбал, футбол, тенис на маса, бадминтон, лека атлетика и шахмат. Вчера в зала „Добротица“ са стартирали игрите по хандбал. За поредна година организацията на общинския етап на „Ученически игри“ е на Сдружение „Училищен спорт, туризъм и младежки дейности – Добруджа“. Община град Добрич осигурява финансирането.  \r\n \r\nПрез месец септември тази година в Добрич беше официално открита обновената и модернизирана лекоатлетическа зала „Добротица“, подходяща за провеждане на национални и международни състезания. Това е единствената кръгова писта в Източна България за лекоатлетически спортове на закрито. Строителните работи обхванаха лекоатлетическата зала на площ от 3700 квадратни метра от общо застроените близо 10 000 квадратни метра в целия комплекс.  \r\n \r\nЗала „Добротица“ е център на редица спортни състезания, между които и на държавния шампионат по лека атлетика на закрито, на републиканско първенство за слепи, на международния турнир „Академика“ и други спортни прояви. Пистата събира също спортисти на подготвителни лагери, както и кандидати за работа в полицията, пожарната и армията. С модернизирането си залата има възможност да кандидатства за домакинство на Балканиадата по лека атлетика. Спортната база в новия си модернизиран вид е предпоставка за развитието на спорта в добруджанския град, както и за подготовка на професионални спортисти, също и за хора с увреждания. \r\n \r\nЖулиета НИКОЛОВА", "date": "2019.11.27", "title": "Започна общинският етап на инициативата „Ученически игри 2019/2020 година“ в Добрич"}
{"url": "http://www.focus-news.net/news/2019/11/27/2723690/s-golyam-kontsert-zavarshi-kampaniyata-pazi-deteto-na-patya-vav-veliko-tarnovo.html", "text": "С концерт завърши кампанията „Пази детето на пътя“, съобщиха от пресцентъра на  Община Велико Търново . На сцената в голямата зала на Общината излязоха десетки деца, които пяха, танцуваха и със сцени пресъздаваха правилата за движение по пътищата и правилното поведение на шофьори, пешеходци, мотористи и велосипедисти. Всяко тяхно изпълнение бе изпращано с бурни аплодисменти от многобройната публика.  \r\n \r\nВ спектакъла участваха деца от детските градини \"Слънчев дом\", \"Соня\", \"Пламъче\" (Дебелец) и \"Мечо Пух\" (Беляковец), заедно с ученици от младежките центрове в селата Арбанаси и Самоводене.  \r\n \r\nКампанията продължи цяло лято и обхванаха всички центрове за работа с деца и младежи в общината. Инициативата, посветена на правилата за движение по пътищата, е своеобразно продължение на лятната полицейска академия. Организатори са Община В. Търново, Областната дирекция на МВР, Дарителско сдружение \"Св. Иван Рилски\" и Съюзът на пивоварите в България. \r\n \r\nПоздрави към децата, техните близки и публиката отправиха заместник-кметът на Велико Търново проф. Георги Камарашев и директорът на общинската дирекция „Социални дейности и здравеопазване“ Росица Димитрова. Приветствия имаше също от старши комисар Димитър Машов – директор на ОДМВР, от главен инспектор Радостин Върбанов – началник на сектор „Пътна полиция“ и от Ивана Радомирова – изпълнителен директор на Съюза на пивоварите в България.", "date": "2019.11.27", "title": "С голям концерт завърши кампанията „Пази детето на пътя“ във Велико Търново"}
{"url": "http://www.focus-news.net/news/2019/11/27/2723651/desetki-grazhdani-zapochnaha-da-se-sabirat-na-pl-knyaz-aleksandar-batenberg-za-protesta-pod-nadslov-bolnite-rabotnitsi-ne-sa-prestapnitsi.html", "text": "Десетки граждани започнаха да се събират на пл. ,,Княз Александър Батенберг“ за протеста, организиран от КТ „Подкрепа“, под надслов: „Болните работници не са престъпници!“, предаде репортер на  Агенция \"Фокус\" .  \r\n \r\nПротестиращите носят плакати, на които пише: „Не се правя на болен, за да не работя“. Основните искания на протестиращите са: работодателите да поемат поне първите 5 дни от болничните; да изплащат 100% от трудовото възнаграждение през този период (понастоящем е едва 70%, като от тях се удържат осигуровки и данъци); отпадане на данъка върху минималната работна заплата; спешна актуализация на добавката за нощен труд, която е в размер на 25 стотинки; ограничаване на извънредния труд; прилагане на сумираното изчисляване на работното време само в непрекъсваеми производства.  \r\n \r\nПолицейското присъствие е засилено. Движението се осъществява нормално. \r\n \r\nБояна МАРКОВА", "date": "2019.11.27", "title": "Десетки граждани започнаха да се събират на пл. ,,Княз Александър Батенберг“ за протеста под надслов: „Болните работници не са престъпници!“"}
{"url": "http://www.focus-news.net/news/2019/11/27/2723684/veselina-nikolova-su-hristo-botev-burgas-za-nas-e-radost-che-malko-uchilishte-kato-nasheto-e-otlicheno-zaradi-usmihnatite-detsa.html", "text": "За нас е радост, че малко училище като нашето е отличено заради усмихнатите деца. Това каза пред журналисти Веселина Николова преподавател в СУ „Христо Ботев“ в кв. „Черно Море“ по повод награждаването на отличените в конкурса фотографии „Най-усмихнат клас на България 2019 г., предаде репортер на  Радио \"Фокус\" - Бургас .  \r\n \r\n„Според мен трябва да има повече такива инициативи, не само свързани с академичното израстване на децата, но и такива, които да ги правят по-родолюбиви българи, по-позитивни и добри хора с повече емпатия, с повече самочувствие и такива развиващи тяхната Аз-концепция, които ги ориентират кариерно“, добави Николова. По думите ѝ не винаги академичната част е най-важната в училището.  \r\n \r\nТя посочи, че училището участва за 2-ра поредна година, като тази година са отличени за снимки с голям потенциал. „Участваме 2 класа и единият от тях е отличен, но ние смятаме, че наградата е за цялото училище, защото всички деца са усмихнати и всички учители са мотивирани да амбицират  децата\", каза още Веселина Николова.  \r\n \r\nМитка Георгиева от сдружение „Усмивка“ сподели, че училищата, които участват в конкурса се увеличават все повече, като дори миналата година е имало и международно участие от Чехия и добави, че тази година са отличени много училища от всяко краище на страната. \r\n \r\nМария КУРТЕВА", "date": "2019.11.27", "title": "Веселина Николова, СУ „Христо Ботев“ - Бургас: За нас е радост, че малко училище като нашето е отличено заради усмихнатите деца"}
{"url": "http://www.focus-news.net/news/2019/11/27/2723689/edin-sluchay-na-q-treska-e-registriran-prez-sedmitsata-vav-varna.html", "text": "Един случай на Q-треска е регистриран през седмицата във Варна. Това съобщиха за  Радио „Фокус“ – Варна  от Регионалната здравната инспекция в града, на база данните за заболяемостта  през изминалата седмица.  \r\n \r\nБроят на регистрираните остри респираторни заболявания е 232 случая срещу 242 от предходната седмица. Един човек е диагностициран с грип. Регистрирани са 46 случая на усложнения от остри респираторни заболявания – 28 бронхита и 18 пневмонии.  \r\n \r\nВ имунизационният кабинет през отчетния период са преминали общо 49 лица. Проведени са 33 имунизации. С ваксина против жълта треска са обхванати 12 лица. В кабинета за анонимно и безплатно консултиране за СПИН (КАБКИС) са преминали и изследвани 11 лица. Регистриран е 1 случай на Q-треска. Извършени са 42 епидемиологични проучвания на болни с остри заразни болести (ОЗБ) \r\n \r\nДесислава ВАСИЛЕВА", "date": "2019.11.27", "title": "Един случай на Q-треска е регистриран през седмицата във Варна"}
{"url": "http://www.focus-news.net/news/2019/11/27/2723682/dimitar-manolov-kt-podkrepa-ochevidno-tselta-e-vsichki-neureditsi-na-darzhavata-da-badat-stovareni-varhu-rabotnitsite.html", "text": "Очевидно целта е всички неуредици на държавата да бъдат стоварени върху работниците. Това каза Димитър Манов, президент на КТ ,,Подкрепа\" по време на протеста под надслов: „Болните работници не са престъпници!“,  предаде репортер на  Агенция „Фокус\" .  \r\n \r\n„Много ми се искаше да не се стига дотук, но когато се прави законопроект, който се цели да ограничи злоупотребите на работниците, което е абсолютно невярно. Увеличението на болничните от първия до третия ден от 2014-2018 г. са 17 хиляди болнични. Очевидно целта е всички неуредици да бъдат стоварени на работниците. Ние не сме съгласни\", допълни още Манолов. \r\n \r\nБояна МАРКОВА", "date": "2019.11.27", "title": "Димитър Манолов, КТ ,,Подкрепа\": Очевидно целта е всички неуредици на държавата да бъдат стоварени върху работниците"}
{"url": "http://www.focus-news.net/news/2019/11/27/2723688/politsiyata-v-razgrad-razsledva-sluchay-na-posegatelstvo-nad-5-avtomobila-v-selo-rakovski.html", "text": "Полицията в Разград разследва случай на посегателство над 5 автомобила в село Раковски. Това съобщиха от  ОДМВР - Разград . 5-те автомобила осъмнали с натрошени стъкла в разградското село Раковски.  \r\n \r\n64-годишният собственик установил пораженията около 9.30 часа на 26 ноември и сигнализирал в полицията. Автомобилите били паркирани в дворна място на недвижим имот в селото. Общо 20 броя стъкла са унищожени с твърд остър предмет.  \r\nНанесените щети са в процес на изясняване. По случая се води разследване.", "date": "2019.11.27", "title": "Полицията в Разград разследва случай на посегателство над 5 автомобила в село Раковски"}
{"url": "http://www.focus-news.net/news/2019/11/27/2723694/shofyorite-tryabva-da-se-dvizhat-s-povisheno-vnimanie-pri-km-229-na-am-trakiya-v-posoka-sofiya-zaradi-remontni-deynosti.html", "text": "Шофьорите трябва да се движат с повишено внимание при км 229 на АМ „Тракия“ в посока София. Това съобщиха от пресцентъра на  Агенция „Пътна инфраструктура“ . До 14.00 часа днес в участъка ще се извършват ремонтни дейности.", "date": "2019.11.27", "title": "Шофьорите трябва да се движат с повишено внимание при км 229 на АМ „Тракия“ в посока София заради ремонтни дейности"}
{"url": "http://www.focus-news.net/news/2019/11/27/2723697/sreshta-za-visshite-uchilishta-s-predstaviteli-na-ek-shte-se-provede-vav-varna.html", "text": "Среща за висшите училища с представители на ЕК предстои да се проведе на 28 ноември във Варна. Организатор е Министерството на образованието и науката. Това съобщават домакините на проявата от  Икономическия университет  в града. Срещата ще се състои от 15.00 до 18.00 часа в Зала 1 на учебното заведение. \r\n \r\nОт страна на Европейската комисия ще участват Ванеса Дебие-Сантон – началник на отдел „Политики и програми за висше образование“ в Генерална дирекция „Образование, младеж, спорт и култура“, и Франсоа Уиликенс – началник на отдел в Изпълнителната агенция за образование, аудиовизия и култура. Те ще направят презентации във връзка с публикуваната от Европейската комисия втора покана за подаване на проектни предложения по инициативата „Европейски университети“. Ще бъде предоставена възможност за дискутиране на конкретни въпроси относно кандидатстването.", "date": "2019.11.27", "title": "Среща за висшите училища с представители на ЕК ще се проведе във Варна"}
{"url": "http://www.focus-news.net/news/2019/11/27/2723692/vitseprezidentat-iliyana-yotova-nie-pokoleniyata-balgari-koito-imahme-chestta-da-zhiveem-v-edno-vreme-s-velikiya-lambo-sme-shtastlivtsi.html", "text": "„Забранил съм на всички да ме жалят.“ Това ни казваше Стефан Данаилов при всяко изпитание, което му изпращаше съдбата.С ведрото си чувство за хумор и непоправим оптимизъм продължаваше напред. Защото тъй силно обичаше живота…\". Това написа в  профила си във Фейсбук  вицепрезидентът Илияна Йотова.  \r\n \r\nНие, поколенията българи, които имахме честта да живеем в едно време с великия Ламбо, сме щастливци. Дано всички, които се докоснахме до силния човек Стефан Данаилов, да сме успели да почерпим поне частица от неговата вяра, енергия, жажда за живот и за справедливост, смелост, непримиримост. Дано сме се научили да не се предаваме, да не се страхуваме да казваме със силен глас истините, в които вярваме. Да отстояваме мнението си категорично дори с цената на тежки критики, удари, разочарования. \r\n \r\nАз научих от Стефан Данаилов, че доверието, макар и трупано дълго време, може да се загуби много лесно, само с един неправилен жест. \r\n \r\nСкъпи Ламбо, \r\nКазват, че не е важно колко дни има в живота ти, важно е колко живот има в дните ти. Всеки твой ден бе пълен с живот. Истински живот! \r\n„Следите остават“… \r\nПоклон!", "date": "2019.11.27", "title": "Вицепрезидентът Илияна Йотова: Ние, поколенията българи, които имахме честта да живеем в едно време с великия Ламбо, сме щастливци"}
{"url": "http://www.focus-news.net/news/2019/11/27/2723695/stanka-mihova-rd-sotsialno-podpomagane-blagoevgrad-stachkata-na-sotsialnite-rabotnitsi-v-blagoevgrad-i-sandanski-se-provede-s-razreshenie-na-agentsiya-za-sotsialno-podpomagane.html", "text": "Стачката на социалните работници от Регионална дирекция „Социално подпомагане“ - Благоевград бе инициирана от КТ „Подкрепа“. Това каза пред  Радио „Фокус“ - Пирин  Станка Михова, главен експерт в дирекцията. Тя обясни, че такива синдикати има в дирекциите в Благоевград и Сандански.  \r\n \r\n„Като същевременно те са подкрепени и от другите ни колеги, но тези, които стачкуваха ефективно са от КТ „Подкрепа“. Стачката беше обявена от 10.00 до 11.00 часа и бе с разрешение на ръководството на „Агенция за социално подпомагане“, тоест процедурата е спазена“, каза още Михова. Тя добави, че основните искания на стачкуващите са за увеличаване на работната им заплата.  \r\n \r\nЛивия НИНОВА", "date": "2019.11.27", "title": "Станка Михова, РД „Социално подпомагане“ – Благоевград: Стачката на социалните работници в Благоевград и Сандански се проведе с разрешение на „Агенция за социално подпомагане“"}
{"url": "http://www.focus-news.net/news/2019/11/27/2723696/parlamentat-prie-promeni-v-zakona-za-vissheto-obrazovanie-na-parvo-chetene.html", "text": "Парламентът прие промени в Закона за висшето образование на първо четене, предаде репортер на Агенция \"Фокус\".  Целта на предложените със законопроекта изменения и допълнения е постигане на система за висше образование, която да е способна да отговори на динамиката на обществените процеси при поддържане на необходимото качество на висше образование. Със законопроекта се насърчава развитието на всяка една от институциите за висше образование в сътрудничество и с активната подкрепа на държавата. С проекта се прие Съветът на настоятелите при държавните висши училища да включва в състава си и представител на общината, в която е седалището на висшето училище. Съветът на настоятелите ще участва и в академичните съвети със съвещателен глас. Предлага се още министърът, като орган за осъществяване на държавната политика във висшето образование, да утвърждава политика за развитието на всяко държавно висше училище със стратегически цели и задачи, целеви стойности и показатели за изпълнението им. На базата на тази утвърдена политика министърът на образованието и науката ще сключва договор за управление с избрания от общото събрание на държавното висше училище ректор. \r\nПредвижда се изготвянето на Национална карта на висшето образование, която да се приема с акт на Народното събрание. С нея се определят териториалната и профилната структура на институционалната мрежа за висше образование. Предвижда се установяването на мораториум върху откриването и преобразуването на висши училища, откриването и преобразуването на основни звена и филиали в държавните висши училища, с изключение на преобразуването им с цел консолидация и оптимизация. \r\nДеница КИТАНОВА", "date": "2019.11.27", "title": "Парламентът прие промени в Закона за висшето образование на първо четене"}
{"url": "http://www.focus-news.net/news/2019/11/27/2723700/sport-bayer-leverkuzen-zapazi-shansove-za-osminafinalite-sled-pobeda-nad-lokomotiv-v-moskva.html", "text": "Отборът на Байер (Леверкузен) победиЛокомотив (Москва) с 2:0 като гост в среща от група “D” на Шампионска лига, с което си върна шансовете за дори за класиране на осминафиналите. Ако това не се случи, футболистите на Петер Бос ще продължат в Лига Европа. Те са на точка зад испанците, които са втори. Руснаците със сигурност остават последни, заради по-слаби показатели от германския клуб.", "date": "2019.11.27", "title": "Спорт: Байер Леверкузен запази шансове за осминафиналите след победа над Локомотив в Москва"}
{"url": "http://www.focus-news.net/news/2019/11/27/2723698/veche-chas-prodalzhava-protestat-pod-naslov-bolnite-rabotnitsi-ne-sa-prestapnitsi.html", "text": "Вече час продължава протестът под наслов: \"Болните работници не са престъпници\", предаде репортер на  Агенция \"Фокус\" . Протестиращите стигнаха пред парламента и скандират: \"Победа\". Движението в района е блокирано, полицейското присъствие е засилено. \r\n \r\nБояна МАРКОВА", "date": "2019.11.27", "title": "Вече час продължава протестът под наслов: \"Болните работници не са престъпници\""}
{"url": "http://www.focus-news.net/news/2019/11/27/2723691/sindikalisti-ot-varna-se-prisaediniha-kam-natsionalniya-protesten-miting-shestvie-pod-naslov-bolnite-rabotnitsi-ne-sa-prestapnitsi.html", "text": "Членове на синдикалната организация на „Подкрепа“ във Варна се присъединиха към националния протестен митинг-шествие под наслов „Болните работници не са престъпници“ в столицата. Това съобщи в интервю за  Радио „Фокус“ – Варна  председателят на структурата в града Васил Василев. Според него в столицата има представители от един от заводите в Девня, от дружеството „Градски транспорт“, „Напоителни системи“ и други. \r\n \r\n„Представители на синдикалната организация на МВР също подкрепят протеста, но не са имали възможност да пътуват за столицата“, допълни той. Според Васил Василев идеята е била да има регионален протест във Варна, но впоследствие е решено да се пътува за София. Той добави, че не е нормално работещите да бъдат квалифицирани като престъпници, заради някакви недобросъвестни работодатели, които подтикват служителите си към вземане на фалшиви болнични с цел облекчаване на фонд „Работна заплата“. „Крадецът казва: „Дръжте крадеца!“. Не всички са такива, но една част, които са недобросъвестни го правят“, добави още той. \r\n \r\nДиана СТОЕВА", "date": "2019.11.27", "title": "Синдикалисти от Варна се присъединиха към националния протестен митинг-шествие под наслов „Болните работници не са престъпници“"}
{"url": "http://www.focus-news.net/news/2019/11/27/2723704/42-godishen-mazh-e-zadarzhan-v-botevgrad-za-podavane-na-falshiv-signal-za-bomba-pred-rayonniya-sad.html", "text": "42-годишен мъж е задържан в Ботевград за подаване на фалшив сигнал за бомба пред Районния съд. Това съобщиха от  ОДМВР - София . Сигналът е подаден анонимно около 10.40 часа вчера на тел. 112. Съобщено е за самоделно взривно устройство, поставено в сградата на Районния съд в града.  \r\n \r\nНа място незабавно били изпратени екипи на полицията, пожарната и спешна помощ. Сградата била евакуирана и външният периметър около нея отцепен. След извършена щателна проверка съмнителни вещи и предмети не били открити.  \r\n \r\nВ хода на предприетите оперативно-издирвателни действия е установен авторът на злоумишленото телефонно обаждане. 42-годишният криминално проявен и осъждан мъж от Ботевград е задържан с полицейска мярка за срок до 24 часа. Работата по случая продължава под наблюдението на районната прокуратура.", "date": "2019.11.27", "title": "42-годишен мъж е задържан в Ботевград за подаване на фалшив сигнал за бомба пред Районния съд"}
{"url": "http://www.focus-news.net/news/2019/11/27/2723702/50-godishen-mazh-e-s-opasnost-za-zhivota-sled-semeen-skandal-v-etropole-zadarzhani-sa-zhena-i-nepalnoletnite--detsa.html", "text": "50-годишен мъж е с опасност за живота след семеен скандал в Етрополе, задържани са жена и непълнолетните ѝ деца. Това съобщиха от  ОДМВР - София . \r\n \r\nОколо 21.10 часа снощи автопатрул на РУ - Етрополе се отзовал на получен сигнал за семеен скандал в апартамент в града. В жилището е открит 50-годишен мъж с порезни и прободни рани по тялото и фрактура на ръката.  \r\n \r\nПострадалият е транспортиран в болнично заведение с опасност за живота. Установено е, че скандалът е възникнал между него и жената, с която живее съвместно, като впоследствие в конфликта са се намесили и двете ѝ непълнолетни деца. Майката, дъщерята и синът са задържани за срок до 24 часа.  \r\nПо случая е образувано досъдебно производство. Работата по пълното му документиране продължава.", "date": "2019.11.27", "title": "50-годишен мъж е с опасност за живота след семеен скандал в Етрополе, задържани са жена и непълнолетните ѝ деца"}
{"url": "http://www.focus-news.net/news/2019/11/27/2723703/predsedatelyat-na-parlamenta-tsveta-karayancheva-iskam-da-prizova-vsichki-balgarski-grazhdani-da-se-vaksinirat.html", "text": "Искам да призова всички български граждани да се ваксинират. С тези думи председателят на 44-ото Народно събрание Цвета Караянчева приветства инициативата за информация по проекта \"Инициатива за здраве и ваксинопрофилактика\", предаде репортер на  Агениця \"Фокус\" . В Северното фоайе на Народното събрание бяха открити четири информационни щанда, на които народните представители и гостите на парламента ще могат да се запознаят с дейността и постиженията на здравните медиатори в България.На събитието присъства и председателят на Здравна комисия и на ПГ на ГЕРБ д-р Даниела Дариткова, която бе водещ на събитието.  \r\nД-р Нигяр Джафер от ДПС също изрази своята съпричастност към инициативата и отчете, че тя е от 13 години. \"Имунопрофилактиката е най-сериозното постижения. Едно от най-сериозните постижения в областта на медицината\", каза още д-р Джафер.  \r\n \r\nНачалото на проекта „Инициатива за здраве и ваксинопрофилактика” беше поставено през март 2010 г. Той обединява усилията на държавния, частния и неправителствения сектор за подобряване на сътрудничеството между общопрактикуващите лекари, здравните медиатори и Регионалните здравни инспекции. \r\nДеница КИТАНОВА", "date": "2019.11.27", "title": "Председателят на парламента Цвета Караянчева: Искам да призова всички български граждани да се ваксинират"}
{"url": "http://www.focus-news.net/news/2019/11/27/2723699/chitalishte-vladimir-mayakovski-1937-v-selo-krupnik-shte-bade-domakin-na-obuchitelen-seminar-po-proekt-za-integrirane-na-sotsialno-uyazvimi-grupi-v-obshtina-simitli.html", "text": "Читалище „Владимир Маяковски-1937“ в село Крупник ще бъде домакин на обучителен семинар. Това съобщиха за  Радио „Фокус“ - Пирин  от Община Симитли. Той ще се проведе във връзка с реализиране на Дейност 4: „Работа с родители без разлика от етническия им произход за разясняване ползите от образователната интеграция и приемането на различието“ в изпълнение на проект „Прилагане на социално-икономически и образователни мерки за интеграция на уязвими групи в община Симитли“, Договор № BG05M9OP001-2.018-0010-2014BG05M2OP001-C01 по Оперативна програма „Наука и образование за интелигентен растеж“, който Община Симитли реализира в партньорство със Сдружение „Коматиница“ – Симитли изпълнява.  \r\n \r\nТемата, която ще бъде представена, е ,,Теоретичен модел, поддържащ методическо предложение за интервенция с родители без разлика от етническия произход на деца от детската градина“.  \r\nПоканени да присъстват на обучителния семинар са родители на деца от детски градини и училищата от община Симитли, педагози от партньорските Детски градини „Радост“ и ДГ - с. Долно Осеново, общински експерти в областта на образованието и социалните услуги, неправителствени организации, както могат да вземат участие и всички желаещи.  \r\nПланувани са в проектната дейност да бъдат проведени общо пет обучителни семинари по въпроси, свързани с представяне на различни гледни точки по въпроси, касаещи интеграцията.  \r\n \r\nНа проведените мероприятия ще се даде възможност за широко обсъждане и дискутиране на въпроси, свързани с проблемите с интеграцията на етническите малцинства. Ще бъде формулирана и очертана посока за конкретна работа с родителите на ниво предучилищно образование.", "date": "2019.11.27", "title": "Читалище „Владимир Маяковски-1937“ в село Крупник ще бъде домакин на обучителен семинар по проект за интегриране на социално уязвими групи в община Симитли"}
{"url": "http://www.focus-news.net/news/2019/11/27/2723706/37-godishen-mazh-e-zadarzhan-za-napadenie-na-politseyski-sluzhitel-v-botevgrad.html", "text": "37-годишен мъж е задържан за нападение на полицейски служител в Ботевград. Това съобщиха от  ОДМВР - София . Той е криминално проявен и осъждан. Наловеж му е 72-часов арест за оказване на съпротива и раняване на полицейски служител.  \r\n \r\nОколо 21.25 часа на 25 ноември в РУ - Ботевград се получил сигнал за агресивен мъж в нетрезво състояние през заведение в града. Изпратените към адреса полицейски служители установили на място извършителя. 37-годишният криминално проявен и осъждан мъж не се подчинил на дадените му разпореждания и оказал яростна съпротива при задържането му, вследствие на което причинил на един от униформените лека телесна повреда - фрактура на метакарпална кост на дланта.  \r\n \r\nПо случая е образувано досъдебно производство. След доклад на събраните доказателства в прокуратурата на извършителя е повдигнато обвинение и наложена 72-часова мярка за неотклонение „Задържане под стража“.", "date": "2019.11.27", "title": "37-годишен мъж е задържан за нападение на полицейски служител в Ботевград"}
{"url": "http://www.focus-news.net/news/2019/11/27/2723707/60-godishen-mazh-ot-kostinbrod-e-zadarzhan-za-shofirane-s-370-promila-alkohol.html", "text": "60-годишен мъж от Костинброд е задържан за шофиране с 3.70 промила алкохол. Това съобщиха от  ОДМВР - София . Нарушителят е установен от пътните полицаи малко преди обяд вчера да шофира товарен автомобил „Скания“.", "date": "2019.11.27", "title": "60-годишен мъж от Костинброд е задържан за шофиране с 3.70 промила алкохол"}
{"url": "http://www.focus-news.net/news/2019/11/27/2723710/the-wall-street-journal-uspeshnata-godina-na-putin-stava-vse-po-dobra.html", "text": "Тази година беше доста успешна за държавния глава на Руската федерация Владимир Путин, пише американското издание  The Wall Street Journal , като отбелязва че тя става още по-добра: сега той събира трофеи от няколко фронта едновременно. Според изданието със сигурност „самият той е изненадан“ с какъв успех е успял да постигне целта си и да всее раздор в политическата система на САЩ. \r\n \r\n„Първо, неговите агенти се намесиха в изборите през 2016 г. Сега те могат да се отпуснат и да наблюдават как опитите да отклонят подозренията от Москва и да прехвърлят вината върху Украйна дават плод под формата на ожесточен дебат в САЩ, който допълнително отдалечава силите на привържениците и противниците на Тръмп един от друг“, подчертават от редакцията. \r\n \r\nФиона Хил, която доскоро се смяташе за главен експерт по Русия в състава на Съвета за национална сигурност на президента Тръмп, в показанията си по време на изслушване в Камарата на представителите, проведено като част от процедурата по импийчмънт, обобщи успехите на Русия на този фронт: „Въздействието на успешната кампания, проведена от руснаците през 2016 г., днес все още е очевидно. Страната ни е разкъсана на парчета. Истината се поставя под въпрос. Нашата високопрофесионална и експертна дипломатическа служба в се дискредитира“, цитира думите й The Wall Street Journal. \r\n \r\nВ същото време Путин е „толкова сигурен в своя успех“ , че дори „злорадства публично“ . „Слава Богу, че никой не ни обвинява в намеса в изборите в САЩ, сега обвиняват Украйна“, цитира изданието думите на Путин от икономически форум в Москва миналата седмица. \r\nВ същото време в началото на следващия месец новият президент на Украйна Владимир Зеленски ще проведе първата си среща с руския президент, чиито войски „нахлуха в страната му и отрязаха част от нея“, пише The Wall Street Journal. Украинският лидер разбира, че поради вътрешнополитически битки в САЩ, подкрепата на Америка за Украйна може да бъде прекратена, така че той трябва да започне трудни преговори с Москва, обясняват от редакцията. \r\n \r\n„Но тези успехи на американския фронт са само началото на списък от тенденции, които допринасят за късмета на Путин“, се казва в статията. По-специално британската политическа система също е обхваната от дебати относно мащаба на „кампанията за дезинформация“, в която според мнозина Русия се е ангажирала да „убеди“ британските граждани през 2016 г. да гласуват за излизане от Европейския съюз. Премиерът на Обединеното кралство Борис Джонсън отказва да публикува доклада на парламентарната комисия за разузнаване относно „намесата в Брекзит“, провокираща междупартийни конфликти точно сега, когато Великобритания се насочва към нови общи избори, обяснява изданието. \r\nНезависимо от това дали Русия е успяла по някакъв начин да повлияе на резултатите от референдума за Брекзит, сега реалността е, че Обединеното кралство излиза от ЕС „по най-трудния и деструктивен възможен начин“, пише още в статията. И тъй като всичко, което уврежда икономическото и политическото единство на Европа, в една или друга степен „облагодетелства Русия“, Путин може да добави към списъка с успехите си през годината ситуацията около Брекзит, смята The Wall Street Journal. \r\n \r\nВ същото време най-влиятелните членове на НАТО сега са затънали в спорове относно функционирането и бъдещите перспективи на Алианса, създаден преди 70 години специално за „съдържане експанзионистичните действия на Москва“, отбелязва статията. По-специално френският президент Еманюел Макрон наскоро критикува Тръмп за решението му да изтегли американските войски в Сирия, като по този начин дава възможност на Путин да увеличи влиянието си в региона. \r\n \r\nОсвен това Макрон обяви, че НАТО е в състояние на „мозъчна смърт“ и постави под съмнение валидността на днешната готовност на Алианса за колективна отбрана. Думите му предизвикаха критики от германския канцлер Ангела Меркел и други членове на Съюза, припомня The Wall Street Journal. „И от гледна точка на Путин, разногласията в основния западен военен съюз са най-големият плюс“. \r\n \r\nВ същото време отстъплението на САЩ в Сирия допринесе за по-нататъшното развитие на тенденция, която позволява на Москва по-активно да действа в Близкия изток. „Всъщност събитията в Сирия изиграха невероятна роля за Путин“. Според изданието именно американските войски и техните кюрдски съюзници са извършили основната част от работата за унищожаване на терористите. „И сега, след като приключи с всички мръсни работи, Вашингтон всъщност прехвърли контрола над Сирия на Москва, позволявайки й да унищожи или свали неговите кюрдски съюзници“, пише The Wall Street Journal. Сега, когато Путин зае ключови позиции в Сирия, лидерите на страните от Близкия Изток „се втурнаха към него за консултации“, се казва в статията. \r\n \r\nВладимир Путин е бивш офицер от КГБ и е очевидно, че е „майстор в занаята си“, отбелязва изданието. „По време на Студената война той се научи да използва дезинформация и пропаганда, за да играе със слабостите на западните демокрации, като ги използва за собствени цели. И тъмното пространство на интернет отвори изцяло ново поле за него“, заключава The Wall Street Journal. \r\n \r\n Тереза Герова", "date": "2019.11.27", "title": "The Wall Street Journal: Успешната година на Путин става все по-добра"}
{"url": "http://www.focus-news.net/news/2019/11/27/2723709/mazh-e-postradal-pri-katastrofa-na-patya-slivnitsa-dragoman.html", "text": "Мъж е пострадал при катастрофа на пътя Сливница - Драгоман. Това съобщиха от  ОДМВР - София . Инцидентът е станал около 18.15 часа вчера. В РУ - Сливница се получил сигнал за обърнат по таван лек автомобил на пътя за Драгоман. Изпратените на място полицейски служители установили катастрофиралата кола вдясно от платното за движение.  \r\n \r\nВодачът е настанен в болница с контузия на гръден кош и четири ребра. В пробата му с дрегер са отчетени 1.03 промила алкохол; взета му е кръв за химически анализ. По случая е образувано досъдебно производство.", "date": "2019.11.27", "title": "Мъж е пострадал при катастрофа на пътя Сливница - Драгоман"}
{"url": "http://www.focus-news.net/news/2019/11/27/2723693/dots-nikolay-tsonkov-bsp-ima-riskove-i-problemi-koito-biha-mogli-da-se-poyavyat-v-predlozhenite-promeni-v-zakona-za-vissheto-obrazovanie.html", "text": "Има рискове и проблеми, които биха могли да се появят в предложените промени в Закона за висшето образование. Това каза народният представител от ПГ на \"БСП за България\" доц. Николай Цонков по време на дебатите по промените в Закона за висшето образование, предаде репортер на  Агенция \"Фокус\"/b>.  \r\n\"През последните 20 години съществено се промениха социално-икономическите условия в България. Започна една постепенна и дълбока реформа в образователната система, в училищното и предучилищното образование, включително и във висшето образование. Тези изисквания, които се наложиха от новите условия поставиха пред висшето образование въпроси, които очевидно се нуждаеха от комплексно решаване. В този смисъл е необходимо да се говори, да се обсъждат проблемите на висшето образование и заедно всички заинтересовани лица да намерим най-адекватния и правилния подход за решаването на възникващите проблеми\", заяви Цонков.  \r\nДеница КИТАНОВА", "date": "2019.11.27", "title": "Доц. Николай Цонков, БСП: Има рискове и проблеми, които биха могли да се появят в предложените промени в Закона за висшето образование"}
{"url": "http://www.focus-news.net/news/2019/11/27/2723712/31-godishen-mazh-e-zadarzhan-za-shofirane-s-354-promila-alkohol-v-obshtina-kotel.html", "text": "31-годишен мъж е задържан за шофиране с 3.54 промила алкохол в община Котел. Това съобщиха от  ОДМВР - Сливен . Проверката е извършена от нощен патрулен екип, който следи за обществения ред и сигурността в малките населени места на община Котел.  \r\n \r\nВ 23.05 часа на 26 ноември в Малко село е спрян за проверка лек автомобил „Рено Меган“, управляван от 31-годишния задържан с инициали Д.Д. от същото село. При проверката за употреба на алкохол той е показал положителна проба над 1.2 промила. Химическа експертиза е установила, че водачът е употребил 3.54 промила алкохол.  \r\nПо случая е образувано бързо производство.", "date": "2019.11.27", "title": "31-годишен мъж е задържан за шофиране с 3.54 промила алкохол в община Котел"}
{"url": "http://www.focus-news.net/news/2019/11/27/2723714/mvnr-na-rusiya-sasht-se-opitaha-da-vazprepyatstvat-konferentsiyata-na-oon-za-blizkiya-iztok.html", "text": "Вашингтон се опита да възпрепятства усилията на други държави да проведат конференция в ООН за създаване на зона, свободна от оръжия за масово унищожение в Близкия изток. Това заяви на пресконференция директорът на Департамента за неразпространение и контрол на оръжията към руското външно министерство Владимир Ермаков, предава  TACC . \r\n \r\n„Вашингтон се опитваше да попречи на други държави да участват\", увери Ермаков. \r\n \r\nДипломатът изрази съжаление, че Израел не присъства на конференцията. Според него обаче в това няма нищо катастрофално. „Поставено е само началото на този процес. Израел може да се присъедини към него\", подчерта Ермаков. \r\n \r\n„Като цяло ние оценяваме положително резултатите от конференцията“, добави той, като отбеляза, че след много години подготвителна работа събитието най-накрая се е състояло. Според дипломата конференцията сама по себе си е „фундаментално значима“ стъпка. \r\n \r\nКонференцията се проведе в периода 18-22 ноември в Ню Йорк. След нея беше приета политическа декларация, която съдържа задължение за открито и всеобхватно продължаване на разработването на споразумение за създаване на зона, свободна от оръжия за масово унищожение в Близкия изток. Освен това беше постигнато споразумение за провеждане на годишни сесии на конференцията в края на всеки ноември. Второто й заседание е насрочено за 16-20 ноември 2020 г. То ще бъде председателствано от Кувейт. \r\n \r\n Тереза Герова", "date": "2019.11.27", "title": "МВнР на Русия: САЩ се опитаха да възпрепятстват конференцията на ООН за Близкия изток"}
{"url": "http://www.focus-news.net/news/2019/11/27/2723705/protestirashtite-blokiraha-dvizhenieto-po-bul-vasil-levski-v-stolitsata.html", "text": "Протестиращите блокираха движението по бул. „Васил Левски“ в столицата, предаде репортер на  Агенция „Фокус\" . Протестиращите скандират: \"Подкрепа\". Има засилено полицейско присъствие. \r\nПротестиращите остават твърди в исканията си срещу приетия закон, първия ден да не се заплаща.  \r\n \r\nБояна МАРКОВА", "date": "2019.11.27", "title": "Протестиращите блокираха движението по бул. „Васил Левски“ в столицата"}
{"url": "http://www.focus-news.net/news/2019/11/27/2723717/pfa-strandzha-shte-kandidatstva-za-bezvazmezdna-finansova-pomosht-ot-ministerstvoto-na-kulturata-za-razrabotvane-na-stsenichno-muzikalno-tantsovo-predstavlenie.html", "text": "Професионален фолклорен ансамбъл (ПФА) „Странджа“ ще кандидатства за безвъзмездна финансова помощ от Министерството на културата за разработване на сценично музикално-танцово представление, предаде репортер на  Радио „Фокус“ – Бургас .  \r\n \r\nПредложението ансамбълът да получи финансиране идва в отговор на обявената покана от Министерството на културата за кандидатстване с проектни предложения за предоставяне на безвъзмездна финансова помощ по Програма „Културно предприемачество, наследство и сътрудничество“. \r\n \r\nАнсамбълът е представил мотивирано предложение, че възнамерява да кандидатства за финансиране съвместно с Академия Рейкявик – Исландия, за разработването на сценично музикално-танцово представление, основано на събран и обработен от партньорите автентичен фолклор, който по този начин ще бъде съхранен и популяризиран. Разработеното представление ще предостави достъп до култура за жителите на малки населени места както в Бургаска област, така и в други малки населени места от Югоизточен регион. \r\n \r\nМария ПОПЧЕВА", "date": "2019.11.27", "title": "ПФА „Странджа“ ще кандидатства за безвъзмездна финансова помощ от Министерството на културата за разработване на сценично музикално-танцово представление"}
{"url": "http://www.focus-news.net/news/2019/11/27/2723718/424-inspektsii-ot-sluzhiteli-osashtestvyavashti-darzhaven-zdraven-kontrol-sa-izvarsheni-za-sedmitsa-vav-varna.html", "text": "424 инспекции от служители, осъществяващи държавен здравен контрол са извършени за седмица във Варна. Това съобщиха за  Радио „Фокус“ – Варна  от Регионалната здравната инспекция в град.  \r\n \r\n48 проверки са извършени в обекти във връзка със Закона за здравето. В отдел „Държавен здравен контрол“ са постъпили един жалба и един сигнал, по които е започната процедура по разглеждане. Обработени са 3 жалби и 1 сигнал от предходната седмица. Жалбите са неоснователни, а сигналът е препратен до друга институция за предприемане на мерки по компетентност.  \r\n \r\nИзвършени са 3 проверки в кухненски блокове на детски заведения по Наредба № 2 за здравословно хранене на деца от 0 до 3 г., Наредба №6 за здравословно хранене на деца от 3 до 7 г. и в бюфети на учебни заведения по Наредба №37 за здравословно хранене на учениците. Проверено е едно учебно разписание. Не са констатирани нарушения. \r\n \r\nДесислава ВАСИЛЕВА", "date": "2019.11.27", "title": "424 инспекции от служители, осъществяващи държавен здравен контрол са извършени за седмица във Варна"}
{"url": "http://www.focus-news.net/news/2019/11/27/2723701/seminar-podpisvaneto-na-nyoyskiya-dogovor-i-posleditsite-za-balgariya-shte-se-provede-v-dupnitsa.html", "text": "Семинар „Подписването на Ньойския договор и последиците за България” ще се проведе в Дупница. Това съобщиха за  Радио „Фокус” – Кюстендил  от читалище „Георги Тодоров”. Публичната лекция ще започне от 14.30 часа в новата зала на Профилирана гимназия „Христо Ботев”.  \r\n \r\nУчастие в беседата ще вземат възпитаници на Профилирана гимназия \"Христо Ботев\", Средно езиково училище \"Паисий Хилендарски\" и Професионална гимназия \"Акад. Сергей П. Корольов\".  \r\n \r\nВенцеслав ИЛЧЕВ", "date": "2019.11.27", "title": "Семинар „Подписването на Ньойския договор и последиците за България” ще се проведе в Дупница"}
{"url": "http://www.focus-news.net/news/2019/11/27/2723708/ivan-nikolov-kits-bosilegrad-babite-i-dyadovtsite-ni-sas-salzi-spomenavaha-27-noemvri-i-pochinaha-s-otvoreni-ochi-za-balgariya.html", "text": "Бабите и дядовците ни със сълзи споменаваха 27 ноември и починаха с отворени очи за България. Това каза в интервю за  Агенция „Фокус“   председателят на Културно-информационния център в Босилеград Иван Николов по повод 100 години от Ньойския диктат.  \r\n \r\nНиколов изтъкна, че самосъзнанието на българите в Босилеград е, че от Ньой започва тяхната трагична история. \r\n„Равносметката във всичките 7 югославски формирования в днешна Сърбия е фатална по своите икономически, културно-просветни, социални, духовни, екологични и демографски последствия. Това е черна дата в нашата история, дата, в която сме разделени от България, когато границата преминава през дворовете, през къщите, през черквите, през гробищата. Очевидно това оставя една тежка травма в съзнанието на нашите деди и след това ние го наследихме“, обясни Николов.  \r\nПредседателят на КИЦ – Босилеград описа трудната картина след Ньой. По думите му не е било лесно за хората, които са воювали за свободата и независимостта на България, след 6 години да се завърнат по родните си домове и да намерят границата на прага на къщите си. „Да изпратят децата си на училище и там часовете им да започват с известната лекция „Я съм правий сърбин“. След това отново да проследят целия този път, в който започваме да се разпадаме на различни части. Потомците на тези наши предци са воювали за свободата и независимостта на България и вече имат деца и внуци, които се декларират като югославяни, сърби, македонци и като българи“, каза още председателят на КИЦ – Босилеград.  \r\nДеница КИТАНОВА \r\n \r\n Пълния текст на интервюто четете по-късно в „Мнение“ .", "date": "2019.11.27", "title": "Иван Николов, КИЦ – Босилеград: Бабите и дядовците ни със сълзи споменаваха 27 ноември и починаха с отворени очи за България"}
{"url": "http://www.focus-news.net/news/2019/11/27/2723719/mikrobus-e-goryal-v-dvora-na-uchebno-zavedenie-vav-varna.html", "text": "Микробус е горял вчера сутринта по време на престой в двора на учебно заведение във Варна. Това съобщиха от  ОДМВР - Варна . Сигналът за инцидента е подаден около 09.05 часа. В момента на възникване на пожара, от микробуса са се извършвали дейности по разтоварване в двора на учебното заведение, което се намира в жк. „Младост“.  \r\nНяма пострадали хора. Увредени са двигателен отсек, фар и преден капак.", "date": "2019.11.27", "title": "Микробус е горял в двора на учебно заведение във Варна"}
{"url": "http://www.focus-news.net/news/2019/11/27/2723713/uchenitsi-i-uchiteli-ot-italiya-polsha-gartsiya-i-balgariya-uchastvaha-v-rabotna-sreshta-v-inovativna-gimnaziya-rayko-tsonchev-v-dobrich.html", "text": "Ученици и учители от Италия, Полша, Гърция и България участваха от 18 до 23 ноември в работна среща в иновативна гимназия „Райко Цончев“ в Добрич, предаде кореспондент на  Радио „Фокус” – Варна .  \r\n \r\nТова е първа среща в рамките на проект  за изграждане на конкурентно предимство чрез личен бранд, съфинансиран по програма „Еразъм +“, Ключова дейност 2 „Стратегически партньорства“. Срещата в Добрич се проведе под наслова „Умения за определяне на личните силни и слаби страни“.  \r\n \r\nНяколко са основните цели на мобилността: идентифициране на значението на личния бранд, придобиване на самопознание чрез идентифициране на лични умения, силни и слаби страни, подготовка за света извън училището, чрез придобиване на умения как най-добре младежите да рекламират себе си пред университети и работодатели и други актуални теми.  \r\n \r\nУченици и учители участваха в различни дейности и работилнички, срещнаха се с кариерни експерти и университетски преподаватели. Българските ученици влязоха в ролята на екскурзоводи за гостите от партньорските училища, за да им покажат и разкажат любопитни факти за град Добрич и Архитектурно-етнографски музей „Старият Добрич“. Осъществени са културни посещения на участниците във форума в Ботаническата градина и Държавния културен институт – Културен център „Двореца“ в Балчик и Археологическия музей в град Варна.  \r\n \r\nУчениците на гимназията в Добрич в дните на работното посещение представиха българските обичаи и традиции, фолклорната музика, танците и кухнята по време на специално организирана за гостите българска вечер. На събитието бе представен обичаят „Седянка“ на английски език.  \r\n \r\nСледващата мобилност по проекта ще се състои през месец март 2020 г. в град Ламия, Гърция. Гимназия „Райко Цончев“ е координатор на проекта, който предстои да бъде реализиран до края на следващата година. Проектът е на обща стойност 60 836 евро, от които за българското училище – 18 209 евро. \r\n \r\nЖулиета НИКОЛОВА", "date": "2019.11.27", "title": "Ученици и учители от Италия, Полша, Гърция и България участваха в работна среща в иновативна гимназия „Райко Цончев“ в Добрич"}
{"url": "http://www.focus-news.net/news/2019/11/27/2723720/dvama-dushi-sa-postradali-pri-katastrofa-na-patya-s-rudnik-s-staro-oryahovo-v-oblast-varna.html", "text": "Двама души са пострадали при катастрофа на пътя с. Рудник - с. Старо Оряхово. Това съобщават от  ОДМВР - Варна . Пострадалите са 72-годишен водач и спътничката му, които са с контузии. Катастрофата е станала заради несъобразена скорост вчера около 14.00 часа на пътя между селата Рудник и Старо Оряхово.  \r\n \r\n72-годишният водач на лек автомобил, който е от Ямбол, по време на движение поради несъобразена с пътните условия скорост (мокър асфалт), губи контрол над МПС и се блъска в мантинела, след което излиза от платното за движение. Вследствие на инцидента водачът е получил фрактура на ребра, настанен е за лечение без опасност за живота. Пострадала е пътничка от автомобила на 70 години, която е с контузии и е освободена за домашно лечение.", "date": "2019.11.27", "title": "Двама души са пострадали при катастрофа на пътя с. Рудник - с. Старо Оряхово в област Варна"}
{"url": "http://www.focus-news.net/news/2019/11/27/2723711/parlamentat-prie-promeni-v-danachno-osiguritelniya-protsesualen-kodeks-na-parvo-chetene-kasaeshti-transgranichnite-danachni-shemi.html", "text": "Парламентът прие  промени в Данъчно-осигурителния процесуален кодекс на първо четене, касаещи трансграничните данъчни схеми, предаде репортер на  Агенция „Фокус“ .  „За“ промените гласуваха - 114 , „против“-  3 и „въздържали се“ -1 , с което бяха приети.  \r\nИзмененията са в съответствие с европейска директива. Със законопроекта се въвежда механизъм за предоставяне на информация за трансгранични данъчни схеми, при които съществува потенциален риск от избягване на данъчно облагане и за автоматичния обмен на информация за тези схеми между държавите членки. \r\nДеница КИТАНОВА", "date": "2019.11.27", "title": "Парламентът прие  промени в Данъчно-осигурителния процесуален кодекс на първо четене, касаещи трансграничните данъчни схеми"}
{"url": "http://www.focus-news.net/news/2019/11/27/2723722/16-godishno-momche-e-s-opasnost-za-zhivota-sled-katastrofa-v-plovdiv.html", "text": "16-годишно момче е с опасност за живота след катастрофа в Пловдив. Това съобщиха за  Радио „Фокус“ – Пловдив  от Областната дирекция на МВР. Сигналът е получен в полицията седем минути след полунощ.  \r\n \r\nСпоред информацията на ул. „Елин Пелин“ лек автомобил „Опел“ излязъл отдясно на пътното платно и се блъснал в стълб. В болница в тежко състояние е настанен 16-годишен пътник. Под лекарско наблюдение е оставен и 19-годишният водач, чиято алкохолна проба с дрегер е отрицателна. На местопроизшествието е извършен оглед.  \r\nВ рамките на досъдебно производство се изясняват причините, довели до катастрофата.", "date": "2019.11.27", "title": "16-годишно момче е с опасност за живота след катастрофа в Пловдив"}
{"url": "http://www.focus-news.net/news/2019/11/27/2723724/kmetat-na-burgas-dimitar-nikolov-vazlozhi-dopalnitelno-osvetyavane-na-peshehodnite-pateki-po-bul-san-stefano.html", "text": "Кметът Димитър Николов възложи допълнително осветяване на пешеходните пътеки по бул. „Сан Стефано“, предаде репортер на  Радио \"Фокус\" - Бургас . Предложението за допълнително осветяване на пешеходните пътеки по булеварда бе входирано от общинския съветник Христо Панайотов.  \r\n \r\nСъветът прие Община Бургас да възложи ремонтни дейности на кръстовището на улица \"Странджа\" с булевард \"Сан Стефано\". Необходимите финансови средства ще бъдат осигурени от бюджета на Община Бургас, \"изграждане, ремонт и поддръжка на уличната мрежа\". \r\n \r\nМария ПОПЧЕВА", "date": "2019.11.27", "title": "Кметът на Бургас Димитър Николов възложи допълнително осветяване на пешеходните пътеки по бул. „Сан Стефано“"}
{"url": "http://www.focus-news.net/news/2019/11/27/2723723/pg-na-obedineni-patrioti-predlagat-voennoinvalidite-s-nad-90-invalidnost-da-poluchavat-sotsialna-pensiya-v-razmer-na-57-na-sto-ot-liniyata-na-bednost.html", "text": "ПГ на \"Обединени патриоти\" предлагат военноинвалидите с над 90 % инвалидност да получават социална пенсия в размер на 57 на сто от линията на бедност. Това каза лидерът на НФСБ Валери Симеонов пред журналисти за законодателните промени, които \"Обединени патриоти\" ще внесат за военноинвалидите, предаде репортер на  Агенция \"Фокус\" . Симеонов поясни, че става въпрос военноинваидите да бъдат включени в чл. 70 т. 5 на Закона за хората с увреждания. Текстът е свързан с  месечна финансова подкрепа в размер 57 на сто от линията на бедност в случаите, когато военноинвалидите имат над 90 на сто степен на увреждане с определена чужда помощ. \"Промените са свързани с пари и с бюджета на държавата. Става въпрос за корекция в доста ограничен размер на 230 хил. лв., с които да бъде поправена една несправедливост в Закона за хората с увреждания, в чл. 70 т. 5 трябва да влязат и категория и военноинвалидите. Има една група военноинвалиди, които са с над 90 % инвалидност, които са лишени от възможността да взимат, колкото останалите\", каза той и уточни, че трябва да бъдат включени и военноинвалидите. \"С добавката в т. 5 можем да осигурим на 173 човека да бъдат изравнени с останалите. Просто една несправедливост, която е от години и която няма обяснение според нас. Редно е да ги подкрепим, те са една патриотична организация\", каза Симеонов.  \r\nДеница КИТАНОВА", "date": "2019.11.27", "title": "ПГ на \"Обединени патриоти\" предлагат военноинвалидите с над 90 % инвалидност да получават социална пенсия в размер на 57 на сто от линията на бедност"}
{"url": "http://www.focus-news.net/news/2019/11/27/2723721/kmetat-na-sofiya-yordanka-fandakova-ekipi-na-direktsiya-avariyna-pomosht-i-preventsiya-sa-v-pirogov-za-da-okazhat-pomosht-po-barzo-da-se-vazstanovi-rabotata-v-klinikata.html", "text": "Екипи на Дирекция „Аварийна помощ и превенция“ са на място в УМБАЛСМ „Пирогов“, за да окажат помощ при почистването и да може по-бързо да се възстанови работата в клиниката. Това каза кметът на София Йорданка Фандъкова на представяне на предложения за промени в Наредбата за определяне на размера на местните данъци на Столичен общински съвет, предаде репортер на  Агенция „Фокус“ .  \r\n \r\n„Екипи на главния архитект участват в обследване на сградата. С това можем да помогнем. Чух се сутринта рано с директора на УМБАЛСМ „Н. И. Пирогов“. Веднага след като получихме сигнал, изпратих Краси Димитров с екипите да помогнат. Съболезнования за близките на загиналите, но и поздравления за екипите на Пожарната, СДВР и най-вече на лекарите и дежурните в „Пирогов“, които реагираха наистина много, много бързо“, каза тя.  \r\n \r\nТеодора ПАТРОНОВА", "date": "2019.11.27", "title": "Кметът на София Йорданка Фандъкова: Екипи на Дирекция „Аварийна помощ и превенция“ са в „Пирогов“, за да окажат помощ по-бързо да се възстанови работата в клиниката"}
{"url": "http://www.focus-news.net/news/2019/11/27/2723715/makfaks-makedoniya-broyat-na-zhertvite-na-zemetresenieto-v-albaniya-dostigna-do-29-dushi.html", "text": "Броят на жертвите на земетресението в Албания достигна до 29 души, предава македонската информационна агенция  „Макфакс“ . \r\n \r\nПо-рано се съобщаваше за 27 загинали. Според Министерството на отбраната в Тирана пострадалите при бедствието са над 650 души. Спасените от капана на отломките са 45. Остава неясно обаче какъв е броят на хората, които се водят в неизвестност след земетресението. Спасителните операции продължават. \r\n \r\nАлбанският премиер Еди Рама заяви по-рано, че властите ще обявят извънредно положение в Тирана и Дуръс, градовете, които бяха най-силно засегнати от разрушителния трус, който удари страната в ранните часове на вторник със сила от 6,4 по скалата на Рихтер. \r\n \r\n Тереза Герова", "date": "2019.11.27", "title": "„Макфакс“ (Македония): Броят на жертвите на земетресението в Албания достигна до 29 души"}
{"url": "http://www.focus-news.net/news/2019/11/27/2723725/sport-vardzhil-misidzhan-otarva-zatvor-v-holandiya.html", "text": "Съдът в холандския град Хертогенбош помилва бившата звезда на Лудогорец Върджил Мисиджан. Нападателят, който в момента играе за немския Нюрнберг, но се възстановява от тежка травма, бе осъден на 6 месеца затвор в началото на годината. Причината бе побой над 68-годишен пенсионер на паркинг. Сега обаче съдът промени решението си, а Мисиджан няма да отиде зад решетките. Основната причина за отмяната на присъдата е, че Мисиджан е бил обиждан на расистка основа, което предизвикало конфронтацията между двамата. \r\nМисиджан прекара 5 години в България, като записа 204 мача за Лудогорец. Холандецът е носител на 5 титли, една купа и две Суперкупи на страната. Той премина в Нюрнберг за 3 милиона евро и бе твърд титуляр в Бундеслигата през миналия сезон.", "date": "2019.11.27", "title": "Спорт: Върджил Мисиджан отърва затвор в Холандия"}
{"url": "http://www.focus-news.net/news/2019/11/27/2723726/frantsiya-zastana-zad-predsedatelya-na-komisiyata-po-kulturata-i-mediite-vezhdi-rashidov-za-opazvane-na-kulturnoto-nasledstvo.html", "text": "И Франция застана зад идеята на председателя на парламентарната Комисия по културата и медиите Вежди Рашидов за изграждане на нов европейски стандарт за опазване на културното наследство и борбата с нелегалния трафик на артефакти и с фалшифицирането на произведения на изкуството. Това стана в Париж по време на срещата на г-н Рашидов с френския му колега Брюно Щудер в Националното събрание на Франция, съобщиха от  Комисията по културата и медиите . \r\n \r\nГ-н Щудер, който е председател на Комисията по културните въпроси и образованието във Френския парламент, категорично подкрепи инициативата на Вежди Рашидов през месец май догодина София да бъде домакин на форум на председателите на комисиите по култура в парламентите на страните членки на ЕС и заедно да работят за единен стандарт по посочените две теми, както и да обединят усилия в борбата с фалшивите новини, които стават все по-голям проблем за Европа и за света, защото подменят истината.  \r\n \r\n„Разчитайте на мен и на подкрепата на Франция, трябваше аз да се сетя за такъв форум, но Вие сте го направили преди всички и аз категорично Ви подкрепям”, посочи Щудер. Той се съгласи с думите на Вежди Рашидов, че битката с трафика на културни ценности и с фалшифицирането на произведения на изкуството може да бъде спечелена и с помощта на големите музеи, които са най- потърпевши от тези процеси. \r\n \r\n„Европа е най-старият континент, а България е страна с уникално наследство от древни цивилизации, ние сме външна граница на ЕС и затова борбата с трафика на артефакти за нас е важен приоритет”, заяви Вежди Рашидов. \r\n \r\nИдеята на Вежди Рашидов за общ европейски стандарт срещна изключителна подкрепа и по време на другите му срещи в Париж с ръководствата на Музея Лувър и Музея Роден. И двата музея предложиха сътрудничеството си, тъй като нелегалният трафик и фалшифицирането на творби на изкуството, особено със съвременните технологии, пряко ги засяга. \r\n \r\nБлагодарение на Вежди Рашидов България е единствената страна в света, с която Лувърът работи толкова активно. Няма друга държава, с която сътрудничеството ни да е толкова широко. Тази оценка за действията си получи Рашидов на срещата си в световния Музей. Ръководството го информира, че през януари догодина излиза каталог за съвместните археологически разкопки край Созопол, а през юни в Лувъра ще се открие нова българска изложба, която ще покаже наследството ни от 15 - 17 век. И двете събития са част от голямото петгодишно споразумение между България и Музея Лувър, подписано в първия мандат на Вежди Рашидов като министър на културата и продължено след това с още 5 години. \r\n \r\nКатрин Шевийо, директор на Музея Роден, посрещна Рашидов с думите: „С радост подкрепям идеята Ви за общ европейски стандарт, още повече, че ние водим десетки дела срещу фалшификатор на творби на изкуството”. Тя го поздрави за успешните му изложби в Люксембург, Барселона, Лондон и в Европейската столица на културата - Пловдив. В кабинета на г-жа Шевийо на видно място е поставена скулптура на Вежди Рашидов. \r\n \r\nПо покана на двете музейни ръководства в края на посещението си в Париж г-н Рашидов разгледа уникалната изложба на Леонардо да Винчи в Лувъра и двете големи експозиции на Ел Греко и на Тулуз Лотрек е Гран Пале.", "date": "2019.11.27", "title": "Франция застана зад председателя на Комисията по културата и медиите Вежди Рашидов за опазване на културното наследство"}
{"url": "http://www.focus-news.net/news/2019/11/27/2723728/yordanka-fandakova-za-podobryavane-kachestvoto-na-vazduha-vnasyam-predlozhenie-za-uvelicheni-e-na-danaka-na-avtomobilite-s-nay-niskite-ekologichni-standarti-i-s-nay-golyamata-moshtnost.html", "text": "За подобряване качеството на въздуха внасям предложение за увеличени е на данъка на автомобилите с най-ниските екологични стандарти и с най-голямата мощност. Това каза кметът на столицата Йорданка Фандъкова на представяне на предложения за промени в Наредбата за определяне на размера на местните данъци на Столичен общински съвет, предаде репортер на  Агенция „Фокус“ .   \r\n \r\n„Това са двата компонента в данъка за автомобили, които по закон общините имат право да променят, за да реализират своите политики. Справедливият принцип е най-замърсяващите коли да плащат повече. Колите с евростандарт 0, 1,2,3 и 4 коефициентът за екология да бъде горната граница определена по закон. Колите със стандарти 5 и 6 запазваме данъка, който е в момента, а именно най-ниският праг по закон. По отношение мощността на автомобилите следваме същата логика. Колите с най-ниска мощност до 74 киловата запазваме най-ниския коефициент по закон, а тези с мощност над 74 киловата – да бъдат увеличени над минималните. Като увеличението не е чувствително, но смятаме, че това е важно да се предложи“, допълни тя. \r\n \r\nТеодора ПАТРОНОВА", "date": "2019.11.27", "title": "Йорданка Фандъкова: За подобряване качеството на въздуха внасям предложение за увеличени е на данъка на автомобилите с най-ниските екологични стандарти и с най-голямата мощност"}
{"url": "http://www.focus-news.net/news/2019/11/27/2723729/dvizhenieto-vremenno-se-osashtestvyava-v-edna-lenta-dvuposochno-po-pat-i-1-dupnitsa-blagoevgrad-v-rayona-na-s-usoyka-pri-km-340-poradi-katastrofiral-tezhkotovaren-kamion.html", "text": "Движението временно се осъществява в една лента двупосочно по път I-1 Дупница – Благоевград в района на с. Усойка при км 340 поради катастрофирал тежкотоварен камион. Това съобщиха от пресцентъра на  Агенция „Пътна инфраструктура“ .", "date": "2019.11.27", "title": "Движението временно се осъществява в една лента двупосочно по път I-1 Дупница – Благоевград в района на с. Усойка при км 340 поради катастрофирал тежкотоварен камион"}
{"url": "http://www.focus-news.net/news/2019/11/27/2723730/protestirashtite-pod-naslov-bolnite-rabotnitsi-ne-sa-prestapnitsi-stignaha-pred-asotsiatsiya-na-industrialniya-kapital-v-sofiya.html", "text": "Протестиращите под наслов: \"Болните работници не са престъпници\" стигнаха пред Асоциация на индустриалния капитал в София, предаде репортер на  Агенция ,,Фокус\" .  \r\n \r\nПротестиращите остават твърди в исканията си срещу приетия закон първият ден да не се заплаща. Те скандират: \"Подкрепа\" и \"Победа\". \r\n \r\nПротестът започна на пл. \"Александър Батенберг Първи\" и продължи към парламента. Протестиращите преминаха през бул. \"Дондуков\" където блокираха движението.   \r\nБояна МАРКОВА", "date": "2019.11.27", "title": "Протестиращите под наслов: ,,Болните работници не са престъпници\" стигнаха пред Асоциация на индустриалния капитал в София"}
{"url": "http://www.focus-news.net/news/2019/11/27/2723733/makfaks-makedoniya-v-harvatiya-otvarya-vrati-parviyat-v-sveta-muzey-na-mahmurluka.html", "text": "На 1 декември в хърватската столица Загреб ще отвори врати първият по рода си в света музей на махмурлука, съобщава македонската информационна агенция  „Макфакс“ . \r\n \r\nПроектът е замислен от група студенти, а разходката в музея ще наподобява връщане у дома в нетрезво състояние - от градските улици, до храстите до евентуалните отклонения, където може да се окажете сутринта след запой. \r\n \r\nИдеята за този уникален музей се ражда, когато студентите Рино Дубукович и Роберта Микелич, с тяхната компания, се опитали да разкажат собствените си пиянски истории. Скоро веселата атмосфера ги доведе до идеята за музей. \r\n \r\nСтудентите сами са избрали помещението и осветлението, боядисали стените и са написали истории, за да помогнат за реализирането на идеята. Музеят е разделен на четири стаи, като първата от тях пресъздава атмосферата на бар. \r\n \r\nИсториите ще се представят едновременно на хърватски и английски език, а музеят ще бъде отворен всеки ден от 9:00 до 23:00 часа. \r\n \r\n Тереза Герова", "date": "2019.11.27", "title": "„Макфакс“ (Македония): В Хърватия отваря врати първият в света музей на махмурлука"}
{"url": "http://www.focus-news.net/news/2019/11/27/2723731/glavniyat-prokuror-sotir-tsatsarov-razporedi-sledovateli-ot-natsionalna-sledstvena-sluzhba-da-razsledvat-intsidenta-v-pirogov.html", "text": "Главният прокурор Сотир Цацаров разпореди следователи от Национална следствена служба да разследват инцидента в „Пирогов“, при който загинаха двама пациенти . Това съобщиха от пресцентъра на  Прокуратура на Република България  по повод настъпилия в ранните часове на деня инцидент в УМБАЛСМ „Н. И. Пирогов”, при който починаха двама пациенти.  \r\n \r\nСофийска градска прокуратура образува наказателно производство за установяване на причините за възникване на инцидента и настъпилата смърт на двамата пострадали. Досъдебното производство се води за причиняване на смърт на повече от едно лице, поради незнание или немарливо изпълнение на правно регламентирана дейност, представляваща източник на повишена опасност.  \r\n   \r\nНезабавно след възникване на инцидента и уведомяването на прокуратурата е създадена организация и са предприети процесуално-следствени действия от разследващи екипи, ръководени от СГП. По разпореждане на главния прокурор Сотир Цацаров разследването се провежда от следователи от Национална следствена служба, които към момента извършват оглед на местопроизшествието с участието на вещи лица и експерти по пожарна безопасност. Разпитват се свидетели, изземва се документация от лечебното заведение.", "date": "2019.11.27", "title": "Главният прокурор Сотир Цацаров разпореди следователи от Национална следствена служба да разследват инцидента в „Пирогов“"}
{"url": "http://www.focus-news.net/news/2019/11/27/2723716/dots-d-r-angel-dzhonev-po-vremeto-na-parvata-svetovna-voyna-kyustendil-opredeleno-e-na-evropeyskata-i-svetovna-karta.html", "text": "По времето на Първата световна война Кюстендил определено е на европейската и световна карта. Това каза в интервю за  Радио „Фокус” – Кюстендил  доц. Д-р Ангел Джонев, историк в Регионален исторически музей – Кюстендил. По думите му в днешното издание на българската държавност в Третата българска държава Кюстендил няколко пъти се появява в международен план. И един от тези случаи е именно през Първата световна война. Обстоятелството е, че в града на 14 октомври 1915 година се установява Главната квартира на действащата армия. Образно казано Кюстендил се превръща във военна столица на България. \r\n \r\n„Тук пристига генералитета, предвождан от командващия на действащата армия генерал-майор, по-сетне генерал-лейтенант Никола Жеков и началник-щаба на действащата армия генерал-майор Константин Жостов. Последният умира в града на 20 август 1916 когато е една от офанзивите на Южния или Македонския фронт. Той е заместен сетне от полковник или генерал-майор Иван Буков, а последният началник-щаб на действащата армия за периода на Първата световна война, резидирал в Кюстендил, е генерал-майор Христо Бурмов”, каза Ангел Джонев.  \r\n \r\nПо думите му с генерал-майор Христо Бурмов се свързва и последните акорди от присъствието на Главната квартира в Кюстендил в края на септември 1918 година, когато тя набързо е изтеглена след пробива на Добро поле и бунта на войниците, които превземат Главната квартира на два пъти на 24 и 27 септември 1918 година. Близо три години Кюстендил изпълнява тези функции, но тъй като той се намира в периферията на държавата – такава е присъдата от Берлин, той се превръща и в средищен център на организираните усилия на държава, църква и революционно движение, център на революционно движение в края на XIX – началото на XX век, плацдарм на Македоно-одринската революционна организация, която по характер е българска. Тя е тайна, вътрешна, но с един от основните си изходни позиции Кюстендил, известен още по това време като „вратата към Македония“.  \r\n \r\nПрез Балканската и особено Междусъюзническата война градът се явява изходна позиция и на армията, като в междусъюзническия конфликт 1913 година тук е разположен Щаба на Пета армия, а после и на Съединените армии. Това е Щаб, който командва три от петте български армии, а именно: Втора, Четвърта и Пета армия, които оперират в Македония. „Но в периода на Първата световна война това значение качествено нараства. Градът е често посещаван от управляващия дом, от негови представители. В чертите му е запазена специална квартира за офицера за поръчки и престолонаследник княз Борис. Тук е и брат му разбира се княз Кирил. Чест гост е самият цар Фердинанд, който е бил главнокомандващ и държавен глава. А пък от време навреме идва и царица Елеонора, която в ролята си на милосърдна сестра и през Междусъюзническа, и през Първа световна война идва в Кюстендил, посещавайки, даже работейки в местните военни болници. Изпълнителната власт също се появява – премиерите са често на посещение в главната квартира, това е Васил Радославов, а в края на въоръжения конфликт и Александър Малинов. Министри от кабинета, депутати”, каза Ангел Джонев.  \r\n \r\nСпоред него Кюстендил е средищен за България по това време и в политически, както и в културен план.  Редица видни български творци и интелектуалци покрай Главната квартира работят в града, творят в града. Такъв е случаят например с един от известните литературни критици особено през 20-те, 30-те, началото на 40-те години на ХХ век  Владимир Василев, Константин Гълъбов. „Тук твори и Кирил Христов, Стоян Загорчинов, Емануил Попдимитров, Елисавета Багряна, която е учителка, и тук прохожда в града с първите си творчески проявления. Редица имена преминават покрай Главната квартира за кратко, но тя дава отпечатък на тяхната дейност: Димитър Шишманов, Георги Порфириев Стаматов, който по-сетне се установява да живее в Кюстендил, Антон Страшимиров, Борис Данев – известният художник се явява като шеф на военните художници, и той резидира в града, прави изложби в самата сграда на Главната квартира. Това е вътрешният поглед”, каза Ангел Джонев. \r\n \r\nВенцеслав ИЛЧЕВ", "date": "2019.11.27", "title": "Доц. д-р Ангел Джонев: По времето на Първата световна война Кюстендил определено е на европейската и световна карта"}
{"url": "http://www.focus-news.net/news/2019/11/27/2723734/kmetat-na-sofiya-yordanka-fandakova-ochakvame-ot-promyanata-v-danaka-za-kolite-da-saberem-okolo-18-miliona-leva-prez-2020-godina.html", "text": "Очакваме от промяната в данъка за колите да съберем около 18 милиона лева през 2020 година, които ще предложа да бъдат насочени към подобряване на градския транспорт и възстановяване на паркове и градини в кварталите. Това каза кметът на столицата Йорданка Фандъкова на представяне на предложения за промени в Наредбата за определяне на размера на местните данъци на Столичен общински съвет, предаде репортер на  Агенция „Фокус“ .   \r\n \r\n„За колите с най-малка мощност увеличението е с до 3 до 10 лева. Като то е за колите с по-ниските екостандарти. За колите до 100 конски сили, които са най-масовите в нашия град, увеличението е между седем и четиридесет лева. Като 40 е за колите с екостандарти 0,1 и 2. Тези със стандарти 3 и 4 увеличението е с 17 лева“, допълни тя. Фандъкова уточни, че не е чувствително, но е стъпка и посока.  \r\n \r\n„По отношение на градския транспорт в икономическата рамка, която се подготвя и ще бъде предложена за обсъждане в столичния общински съвет заедно с бюджета, ще поискам да бъдат заложени и новите линии на довеждащия транспорт в кварталите „Овча купел“, „Горна баня“, „Люлин“ във връзка с пускането следващата година участъка на третата линия на метрото“, допълни кметът на София.  \r\n \r\nТеодора ПАТРОНОВА", "date": "2019.11.27", "title": "Кметът на София Йорданка Фандъкова: Очакваме от промяната в данъка за колите да съберем около 18 милиона лева през 2020 година"}
{"url": "http://www.focus-news.net/news/2019/11/27/2723735/dvizhenieto-e-vremenno-ogranicheno-po-pat-i-1-vidin-montana-pri-km-100-v-rayona-na-dolna-verenitsa-poradi-izteglyane-na-avariral-tir.html", "text": "Движението е временно ограничено по път I-1 Видин – Монтана при км 100 в района на Долна Вереница поради изтегляне на аварирал ТИР. Това съобщиха от пресцентъра на  Агенция „Пътна инфраструктура“ . Автомобилите изчакват на място.", "date": "2019.11.27", "title": "Движението е временно ограничено по път I-1 Видин – Монтана при км 100 в района на Долна Вереница поради изтегляне на аварирал ТИР"}
{"url": "http://www.focus-news.net/news/2019/11/27/2723739/pekin-deystviyata-na-sasht-podkopavat-mezhdunarodnata-sistema-za-kontrol-na-orazhiyata.html", "text": "Чрез своите действия и външна политика САЩ подкопават сегашната система на международен контрол върху оръжията. Това предупреди заместник-министърът на външните работи на Китай Ма Джаосуй след среща с руския си колега Сергей Рябков, предава  TACC . \r\n \r\n„Те (САЩ –бел.р.) излизат от редица споразумения и провеждат едностранна политика, засилвайки конкуренцията между големите държави и публично наричат Китай и Русия основните стратегически конкуренти, оказвайки натиск върху двете с всички сили\", коментира официалният представител на Пекин. \r\n \r\n„Тези действия не само подкопават следвоенната международна система за контрол на оръжията, но също така нанасят сериозни щети на глобалната стратегическа стабилност\", подчерта заместник-ръководителят на китайското външнополитическо ведомство. \r\n \r\n Тереза Герова", "date": "2019.11.27", "title": "Пекин: Действията на САЩ подкопават международната система за контрол на оръжията"}
{"url": "http://www.focus-news.net/news/2019/11/27/2723727/petar-velchev-sayuz-na-voennoinvalidite-izborat-na-valeri-simeonov-za-zam-predsedatel-na-parlamenta-e-dobar-i-s-tova-mozhe-da-se-napravyat-dosta-dobri-neshta.html", "text": "Изборът на Валери Симеонов за зам.-председател на парламента е добър и с това може да се направят доста добри неща. Това каза пред журналисти председателят на Съюза на военноинвалидите Петър Велчев, предаде репортер на  Агенция \"Фокус\" .   \r\n\"Благодаря на ПГ на \"Обединени патриоти\", че ни приеха и изслушаха нашите предложения. Ние имаме и двойна национална представителност. Имаме и възстановен закон. Господата казаха, че ще бъдем подкрепени\", каза Велчев във връзка с идеята военноинвалидите с над 90 % инвалидност да получават социална пенсия в размер на 57 на сто от линията на бедност. \r\nДеница КИТАНВОА", "date": "2019.11.27", "title": "Петър Велчев, Съюз на военноинвалидите: Изборът на Валери Симеонов за зам.-председател на парламента е добър и с това може да се направят доста добри неща"}
{"url": "http://www.focus-news.net/news/2019/11/27/2723737/pregled-na-mezhdunarodnite-novini-do-1300-chasa-agentsiya-fokus.html", "text": "Броят на жертвите на земетресението в Албания достигна до 29 души, предава македонската информационна агенция  „Макфакс“ . \r\nПо-рано се съобщаваше за 27 загинали. Според Министерството на отбраната в Тирана пострадалите при бедствието са над 650 души. Спасените от капана на отломките са 45. Остава неясно обаче какъв е броят на хората, които се водят в неизвестност след земетресението. Спасителните операции продължават. \r\nАлбанският премиер Еди Рама заяви по-рано, че властите ще обявят извънредно положение в Тирана и Дуръс, градовете, които бяха най-силно засегнати от разрушителния трус, който удари страната в ранните часове на вторник със сила от 6,4 по скалата на Рихтер. \r\n \r\n*** \r\n  Министър-председателят на Албания Еди Рама свика правителството си на спешна среща в сутрешните часове на деня, след която обяви въвеждането на извънредно положение в страната във връзка с опустошителното земетресение от 6,4 по скалата на Рихтер, регистрирано в ранните часове на вторник, съобщава електронното издание на прищинския ежедневник  Koha Ditore . \r\n„Днес ще обявим извънредно положение въз основа на Конституцията и съответното законодателство. Предвид естеството на проблема и ситуацията, това ще бъде извънредно положение по периметъра на двата най-засегнати района - Дуръс и Тирана. Извънредното положение не е просто въпрос на финанси, а серия от мерки; то ще означава получаването или създаването на ново ниво на управление на ситуацията за период от 30 дни“, поясни Рама. \r\n„Земетресението е предизвикателство за нашето общество, за държавата ни, за нашето правителство и за нацията ни като цяло. Без да преувеличавам, трябва да подчертая от самото начало незабавния и значителен отговор на целия Министерски съвет, а също и на органите за гражданска помощ, на държавната полиция, въоръжените сили и на националните служби за извънредни ситуации. Това беше един от най-мрачните моменти в нашия живот. Може да се каже, че всички хора в униформа на албанската държава са свършили героична работа“, увери Рама. \r\nСлед това той изрази благодарност, уважение и благодарност към всички военнослужещи, участващи в операцията по издирване и спасяване на оцелели, които рискуваха живота си, за да спасят животи. \r\nАлбанският премиер благодари и на страните, които изразиха солидарност към Тирана в трудния за нея момент. „Впечатляваща солидарност в пълния смисъл на думата от целия ни народ и от приятелите и партньорите на страната ни. Трябва да изразя безгранична благодарност за наистина дълбоко успокояващите реакции на посолствата на САЩ и ЕС“, завърши Рама. \r\n \r\n*** \r\n  Вашингтон се опита да възпрепятства усилията на други държави да проведат конференция в ООН за създаване на зона, свободна от оръжия за масово унищожение в Близкия изток. Това заяви на пресконференция директорът на Департамента за неразпространение и контрол на оръжията към руското външно министерство Владимир Ермаков, предава  TACC . \r\n„Вашингтон се опитваше да попречи на други държави да участват\", увери Ермаков. \r\nДипломатът изрази съжаление, че Израел не присъства на конференцията. Според него обаче в това няма нищо катастрофално. „Поставено е само началото на този процес. Израел може да се присъедини към него\", подчерта Ермаков. \r\n„Като цяло ние оценяваме положително резултатите от конференцията“, добави той, като отбеляза, че след много години подготвителна работа събитието най-накрая се е състояло. Според дипломата конференцията сама по себе си е „фундаментално значима“ стъпка. \r\nКонференцията се проведе в периода 18-22 ноември в Ню Йорк. След нея беше приета политическа декларация, която съдържа задължение за открито и всеобхватно продължаване на разработването на споразумение за създаване на зона, свободна от оръжия за масово унищожение в Близкия изток. Освен това беше постигнато споразумение за провеждане на годишни сесии на конференцията в края на всеки ноември. Второто й заседание е насрочено за 16-20 ноември 2020 г. То ще бъде председателствано от Кувейт. \r\n \r\n*** \r\n  Експлозия избухна в химически завод в американския щат Тексас в ранните часове на деня (местно време), което наложи властите да разпоредят евакуация на живущите в района, предава  AFP . \r\n \r\nМестните медии съобщават, че след инцицента в небето е била забелязана огромна огнена топка.  \r\n„Моля, имайте предвид, че има задължителна евакуация за всички в рамките на половин миля от централата на завода в Порт Нечъс\", предупредиха представители на противопожарните служби в публикация на страницата им в социалната мрежа „Фейсбук“.  \r\nКъм настоящия момент няма постъпила информация за пострадали или жертви. \r\n \r\n*** \r\n  Министърът на външните работи на ФРГ Хайко Маас ясно се изказа в подкрепа на НАТО и се дистанцира от геостратегическите разсъждения на френския президент Еманюел Макрон за Алианса, отбелязва германското издание  Das Handelsblatt. \r\nМаас влезе в дебат с изненадваща яснота относно диагнозата на Макрон за „мозъчната смърт“ на НАТО, изказвайки се при откриването на Берлинския форум на Фондация „Кьорбер“, отбелязва авторът на статията Мориц Кох. \r\nГерманският външен министър разкритикува появата на дебат във външната политика и похвали „тихата дипломация\" на държави като Норвегия. По този начин Маас демонстрира контраст с Макрон, но това не му беше достатъчно – той  предупреди срещу „токсичните“ дискусии за НАТО и поясни: „Германската външна политика не е разрушителна, тъкмо обратното. Тя иска да се противопостави на деструкцията\".  \r\nСпоред изданието досега разрушителността се е считала за един вид „запазена марка“ на президента Доналд Тръмп с неговата доктрина за „Америка на първо място“. Но сега в Берлин нараства безпокойството, че Макрон проявява подобни наклонности - и по този начин разчита на мисленето в областта на политиката за сигурност, която отдавна е традиционна във Франция. Става въпрос за подхода на Шарл дьо Гол и желанието за военно независима Европа, водена от Франция, обясняват от редакцията.  \r\nЗа разлика от това Маас е твърдо ангажиран с основната ориентация на Европа към трансатлантическите връзки, въпреки недоволството от едностранните политики на администрацията на Тръмп. „НАТО е основен за нашата сигурност \", заяви германският външен министър. „Не можем да се интересуваме от разделянето на европейската и американската сигурност, би било изключително опасно“, категоричен бе първият дипломат на Берлин. Според него, НАТО е „добре установена многостранност“. След това министърът на външните работи на Германия даде своя собствена диагноза: „НАТО е жив - и от главата до петите\". \r\n \r\n*** \r\n  30 години след падането на Берлинската стена мнозинството от германските граждани са убедени, че отново е необходимо ядрено възпиране, пише националният ежедневник  Die Frankfurter Allgemeine Zeitung , позовавайки се на данни от скорошно проучване. Резултатите от него показват, че над две трети от германците се застъпват за идеята родината им да бъде отбранявана посредством ядрен щит. Налице са обаче различни възгледи по отношение на това как идеята може да бъде реализирана. \r\nКласическият вариант - използването на американския ядрен „чадър“ - се предпочита само от 22% от анкетираните. Европейската опция се оказа най-популярна, като Франция и Великобритания са посочени като основните закрилници. 40% от анкетираните смятат, че Берлин трябва да се съсредоточи върху обединяване на усилията с тези две държави, въпреки факта, че техният ядрен арсенал е значително по-ограничен от този на САЩ. Само 7% от анкетираните смятат, че Германия трябва да се защитава сама и да създаде собствено ядрено оръжие. \r\n \r\nСпоред проучването, в очите на германските граждани, САЩ вече нямат статут на основен съюзник, отбелязва изданието. На първо място в списъка на важните съюзници е Франция, следвана от САЩ, Китай и Русия. В същото време почти две трети от анкетираните определят германско-американските отношения като „лоши“. \r\nПовечето германци смятат ситуацията в страната си за „сигурна\" (14%) или „сравнително сигурна\" (62%). Германските граждани виждат сътрудничеството с важни държави като Франция, Япония, Русия, Полша, Италия и Китай като основна посока на външната политика на ФРГ. \r\n \r\n*** \r\n  Мерките на унгарското правителство, насочени към насърчаване на повече бракове и увеличаване на ражданията чрез предоставяне на безвъзмездна финансова помощ и преференциални кредити, вече доведоха до увеличаване на броя на сватбите, въпреки че все още не е ясно дали раждаемостта ще се увеличи, пише електронното издание на македонския вестник  „Слободен печат“ . \r\nПриоритет на премиера Виктор Орбан е да насърчи унгарците да имат повече бракове и да имат повече деца, с цел да се преодолеят демографските проблеми на Унгария. В резултат на това унгарското правителство въведе множество данъчни облекчения за младите семейства. \r\nНапример, една трета от предоставения преференциален заем не се изплаща, ако се роди второ дете. По тазгодишната програма двойките, които се женят преди 31-ия рожден ден на булката, могат да получат субсидирани заеми до 10 милиона форинта. \r\nЕдна трета от заема не трябва да се изплаща, ако двойката има две деца и целият дълг се отписва, ако имат три деца. \r\nСпоред Унгарската статистическа служба през първите девет месеца на годината са сключени с 20% повече бракове, отколкото през първите девет месеца на 2018 година. Това е най-високият брой бракове в Унгария от 1990 г. насам. \r\nСамо през септември са сключени 29% повече бракове, отколкото през същия месец на миналата година. Това е най-големият брой венчавки през този месец в Унгария от далечната 1979 година. \r\nПравителството заяви по-рано този месец, че над 50 000 двойки са кандидатствали за субсидия за заем. \r\n \r\n***", "date": "2019.11.27", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/27/2723736/kmetat-na-sofiya-yordanka-fandakova-za-osiguryavane-na-poveche-sredstva-v-kvartalite-predlagame-promyana-v-danaka-za-vazmezdno-pridobivane-na-imushtestvo.html", "text": "За осигуряване на повече средства в кварталите и ремонт на квартални улици и тротоари, предлагаме промяна в данъка за възмездно придобиване на имущество. Това каза кметът на София Йорданка Фандъкова на представяне на предложения за промени в Наредбата за определяне на размера на местните данъци на Столичен общински съвет, предаде репортер на  Агенция „Фокус“ .   \r\n \r\n„Това са средствата, които общината придобива от сделките с имоти или с автомобили. Справедливо е тези средства да бъдат насочени към подобряване на инфраструктурата в кварталите. Предложението ни е този данък от 2,5 % както е в момента, да бъде 3%.  \r\n \r\nТеодора ПАТРОНОВА", "date": "2019.11.27", "title": "Кметът на София Йорданка Фандъкова: За осигуряване на повече средства в кварталите, предлагаме промяна в данъка за възмездно придобиване на имущество"}
{"url": "http://www.focus-news.net/news/2019/11/27/2723741/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа.  \r\n \r\nНа границата с Република Гърция на ГКПП „Кулата“ трафикът е интензивен на изход за товарни автомобили. Поради извършване на ремонтни работи на пункта е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\n \r\nНа границата с Република Сърбия на ГКПП „Калотина“ трафикът е интензивен на изход за товарни автомобили. \r\n \r\nНа границата с Румъния на ГКПП „Дунав мост“ и ГКПП „Дунав мост 2“ трафикът е  интензивен на изход за товарни автомобили. \r\n \r\nНа границата със Северна Македония трафикът е нормален на всички гранични контролно-пропускателни пунктове.", "date": "2019.11.27", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/11/27/2723742/vanya-grigorova-kt-podkrepa-nie-sme-ot-malkoto-darzhavi-v-evropeyskiya-sayuz-v-koito-rabotodatelite-plashtat-tolkova-malko.html", "text": "Ние сме от малкото държави в Европейския съюз, в които работодателите плащат толкова малко. Това каза за  Агенция ,,Фокус\"  Ваня Григорова - икономически съветник на КТ ,,Подкрепа\" по време на протеста под наслов ,,Болните работници не са престъпници\".   \r\n \r\n\"Нашите искания са работодателите да не плащат 3 дни, а да плащат 5 дни. Да не плащат 70% от трудовото възнаграждение, а 100% от трудовото възнаграждение, тъй като работодателите говорят за това, че това е антикризисна мярка. Всъщност това е нормалната европейска практика. Ние сме от малкото държави в Европейския съюз между 3 и 5 дни, в които работодателите плащат толкова малко. На всички останали се плаща над 10 дни. Включително има държави, в които се плаща по 2 години, например Холандия е такава държава, но те никога няма да говорят за тази статистика и тези данни. И те винаги интерпретират данните, така че да са в ущърб на работниците. Крайно време е да си поемат отговорността за здравето на собствените си работници“, коментара още Григорова. \r\nБояна МАРКОВА", "date": "2019.11.27", "title": "Ваня Григорова, КТ ,,Подкрепа\" Ние сме от малкото държави в Европейския съюз,  в които работодателите плащат толкова малко"}
{"url": "http://www.focus-news.net/news/2019/11/27/2723744/patni-politsai-regulirat-dvizhenieto-zaradi-katastrofiraliya-tir-na-pat-e-79-pri-selo-usoyka.html", "text": "Пътни полицаи регулират движението заради катастрофиралия ТИР на път Е-79 при село Усойка. Това съобщиха за  Радио „Фокус” – Кюстендил  от Областна дирекция на МВР – Кюстендил.   \r\n \r\nВодачът на товарния автомобил не е пострадал, тестът му за употреба на алкохол е отрицателен. Местопроизшествието се обслужва от пътни полицаи.  \r\nДвижението се регулира на място, като до отстраняването на автомобила от пътното платно придвижването ще е забавено.  \r\n \r\nВенцеслав ИЛЧЕВ", "date": "2019.11.27", "title": "Пътни полицаи регулират движението заради катастрофиралия ТИР на път Е-79 при село Усойка"}
{"url": "http://www.focus-news.net/news/2019/11/27/2723743/kmetat-na-sofiya-yordanka-fandakova-ochakvanite-dopalnitelni-prihodi-ot-tozi-danak-sa-okolo-20-miliona-leva.html", "text": "Очакваните допълнителни приходи от този данък са около 20 милиона лева, с които ще гарантираме повече средства за ремонт на квартални улици и тротоари. Това каза кметът на столицата Йорданка Фандъкова на представяне на предложения за промени в Наредбата за определяне на размера на местните данъци на Столичен общински съвет, предаде репортер на  Агенция „Фокус“ .  \r\n \r\n„В София се правят около 115 хиляди сделки с имоти и коли като над половината от тях са с декларирана стойност под 2 хиляди лева, което означава 50 лева данък“, уточни тя. Фандъкова обясни, че тези допълнителни приходи ще бъдат включени изцяло в проекта за бюджет за увеличение на бюджета за ремонт на квартални улици и тротоари.  \r\n \r\n„Като ще предложа половината от тях да бъдат предоставени директно към районните кметове за изпълнение на техните програми за ремонт на улици и тротоари. Останалата половина ще бъде в рамките на програмата, която ние подготвяме за основен ремонт и реконструкции на улици и тротоари“, допълни тя.  \r\n \r\nТеодора ПАТРОНОВА", "date": "2019.11.27", "title": "Кметът на София Йорданка Фандъкова: Очакваните допълнителни приходи от този данък са около 20 милиона лева"}
{"url": "http://www.focus-news.net/news/2019/11/27/2723745/rbk-sasht-i-balgariya-planirat-kak-shte-se-spravyat-sas-zaplahite-v-cherno-more-prez-sledvashtoto-desetiletie.html", "text": "САЩ и България ще разработят пътна карта за противодействие на заплахите за сигурността в Черноморския регион. Това се посочва в съвместното изявление на държавния глава на САЩ Доналд Тръмп и българския премиер Бойко Борисов, отбелязва руският вестник  РБК , като уточнява, че текстът е публикуван на официалните интернет страници и на двамата лидери.  \r\n \r\nКакто следва от текста на изявлението, целта на създаването на десетгодишна „пътна карта“ е да се развие сътрудничеството между Вашингтон и София в областта на отбраната с цел противодействие на „морски, хибридни и кибер заплахи“ в Черно море. Според документа пътната карта ще подкрепи усилията на България за модернизиране чрез предоставяне на помощ за сигурност, улесняване на достъпа до американските технологии за отбрана, както и увеличаване на мащаба на военните учения, обучение и сътрудничество. \r\n \r\nВ изявлението се забелязва загрижеността на САЩ относно „ситуацията със сигурността“ в Черноморския регион и също така се приветства предложението на България за създаване на координационен център във Варна в подкрепа на инициативата НАТО за „адаптирано присъствие“. \r\nВ допълнение документът говори за сътрудничество в енергийния сектор. Както следва от текста, страните възнамеряват да засилят енергийната сигурност на България. \r\n \r\nПрез октомври тази година експерти от корпорацията RAND, американски мозъчен тръст при правителството, представиха доклад за ограничаваща Русия стратегия за Черно море. Експертите отбелязват, че за да може да бъде успешно противопоставянето на Русия, в България и Румъния е необходимо да се разположат системи за противовъздушна отбрана и ракетни системи, както и да се продължи да се помага на Украйна и Грузия, припомня изданието. \r\n \r\n Тереза Герова", "date": "2019.11.27", "title": "РБК: САЩ и България планират как ще се справят със заплахите в Черно море през следващото десетилетие"}
{"url": "http://www.focus-news.net/news/2019/11/27/2723738/tir-e-katastrofiral-na-pat-e-79-pri-selo-usoyka.html", "text": "ТИР е катастрофирал на път Е-79 при село Усойка. Това съобщи  слушател на Радио „Фокус” – Кюстендил . Движението в района е затруднено, извършва се само в едното платно. \r\n \r\nВенцеслав ИЛЧЕВ", "date": "2019.11.27", "title": "ТИР е катастрофирал на път Е-79 при село Усойка"}
{"url": "http://www.focus-news.net/news/2019/11/27/2723749/bankova-sluzhitelka-e-zadarzhana-vav-varna-za-prisvoeni-1-mln-leva-ot-klienti.html", "text": "Банкова служителка е била задържана вчера във Варна заради присвояване на 1 млн. лева от сметки на клиенти. Парите са превеждани в сметка. Сигнал за престъплението са подали от самата банка. Това съобщи на извънреден брифинг днес окръжният прокурор Красимир Конов, предаде репортер на  Радио \"Фокус\" - Варна .  \r\n \r\n„Служителката е изпълнявала длъжност за банкиране на дребно. Инициалите ѝ са Н.Г.Й“, добави директорът на ОДМВР комисар Даниел Пашов.  \r\n \r\nСпоред прокурор Конов престъплението представлява особено тежък случай. „Заедно с жената, която е присвоила суми на отделни вложители и се е разпоредила с тях, има засечени и други лица. Изясняват се действията на всеки от тях. Изяснява се и механизмът на присвояването. Общият брой на засегнатите не е ясен, но част от вложителите вече са известни. Разследваният период е за около три години“, каза още той. По думите му от банката са оказали пълно съдействие.  \r\n \r\nЩе се търси вариант за възстановяване на голяма част от присвоените средства. В хода на разследването са извършени много процесуално-следствени действия, разпити, претърсвания и изземвания. Разследването е в начален етап. Предстои уточняване на много обстоятелства. Служителката в българска банка е задържана за 72 часа.  \r\n \r\nЗа подобни престъпления законът предвижда наказание от 10 до 20 години лишаване от свобода, конфискация на имуществото и лишаване от права. Според прокурор Конов различни доказателства, както и около 30 000 лева са били иззети досега и от трето лице. \r\n \r\n„Жената не е криминално проявена. Не е попадала в полезрението на полицията по такъв тип престъпления“, уточни още комисар Даниел Пашов. \r\n \r\nДиана СТОЕВА", "date": "2019.11.27", "title": "Банкова служителка е задържана във Варна за присвоени 1 млн. лева от клиенти"}
{"url": "http://www.focus-news.net/news/2019/11/27/2723751/okrazhnata-prokuratura-v-haskovo-shte-vnese-iskane-za-postoyanen-arest-na-ediniya-ot-dvamata-mladezhi-zadarzhani-za-zhestokoto-ubiystvo-v-selo-aleksandrovo.html", "text": "Окръжната прокуратура в Хасково ще внесе искане за постоянен арест на единия от двамата младежи, задържани за жестокото убийство в село Александрово. Това съобщиха от пресцентъра на  МВР . Двете момчета от с. Александрово - на 13 и на 15 години, са установени и задържани вчера за извършено тежко престъпление.  \r\n \r\nПо първоначални данни двамата срещнали жертвата си – 61-годишен, който бил приютен в дома на родителите на по-малкия, и при възникнала разпра между тях, мъжът извадил нож, което провокирало агресията в младежите, които го нападнали и пребили до смърт. Като видели, че е мъртъв, го изнесли на улицата в опит да прикрият действията си, а ножа захвърлили около къщата.  \r\n \r\nТялото на мъжа е открито в понеделник сутринта на тротоара, в близост до мястото където е живеел. В хода на разследването е извършен оглед на място, иззети са веществени доказателства, разпитани са свидетели и е назначена съдебномедицинска експертиза. При аутопсията, съдебния лекар е констатирал следи от травми по тялото на жертвата, които са причина за смъртта.  \r\n \r\nВ хода на предприетите действия хасковските криминалисти, с помощта на психолози от Института по психология на МВР в София, влезли в дирите на установили, че в убийството намеса имат момчетата. Полицаи довели малолетния в управлението, а по-големият бил намерен при роднини в симеоновградското село Тянево, където се укривал.  \r\n \r\nСлед изтичането на марката му закрила, 13-годишният е освободен, а на съучастника му е наложена мярка на задържане до 72 часа. Предстои Окръжна прокуратура - Хасково да внесе искане в съда за вземане на мярка неотклонение „Задържане под стража“ спрямо обвиняемия. По случая е образувано досъдебно производство, като разследването се води от следовател.", "date": "2019.11.27", "title": "Окръжната прокуратура в Хасково ще внесе искане за постоянен арест на единия от двамата младежи, задържани за жестокото убийство в село Александрово"}
{"url": "http://www.focus-news.net/news/2019/11/27/2723747/bez-problemi-se-osashtestvyava-preminavaneto-prez-gkpp-zlatograd.html", "text": "Без проблеми се осъществява преминаването през ГКПП „Златоград“ към 13.00 часа. Това съобщиха за   Радио „Фокус“ – Смолян   от ГД „Гранична полиция“.  \r\n \r\nНормално и без забавяния се преминава и през граничните пунктове с Гърция „Маказа“ и „Капитан Петко войвода“. \r\n \r\nНели ГЕРГЬОВСКА", "date": "2019.11.27", "title": "Без проблеми се осъществява преминаването през ГКПП „Златоград“"}
{"url": "http://www.focus-news.net/news/2019/11/27/2723750/zam-kmetat-na-sofiya-doncho-barbalov-nyama-kak-da-ima-namalenie-na-danaka-za-avtomobilite.html", "text": "Няма как да има намаление на данъка за автомобилите, тъй като сме на минималните нива по закон. Това каза кметът зам.-кметът на София Дончо Барбалов, на представяне на предложения за промени в Наредбата за определяне на размера на местните данъци на Столичен общински съвет, предаде репортер на  Агенция „Фокус“ .  \r\n \r\n„Минималните нива по закон се запазват за автомобилите, които са евро 5 и 6, които са около 180 хиляди автомобила в София. Няма да има увеличение на компонента мощност за около 360 хиляди автомобила, които са с мощност до 74 киловата, което е около 90 конски сили“, обясни той. „Ще публикуваме точните цифри и точните коефициенти“, допълни Барбалов.  \r\n \r\nКметът Йорданка Фандъкова допълни, че трябва да си дадем сметка, че това увеличение е минимално. \"Не очаквам много хора, заради това увеличение да остават автомобилите. По-скоро мерките за това са тези, по които работим и в които ще инвестираме тези средства. Подобряване на градския транспрот, създаването на по-добър довеждащ траспорт, по-добри разписания. Това е въпрос, който ще дискутираме по отношение на икономическата рамка, която ще предложим. Когато хората удобен градски транспорт, те са много по-склонни да оставят автомобила си, особено ако се движат в бус ленти или с метро и виждат, че е по-бързо\", уточни тя. \r\n \r\nТеодора ПАТРОНОВА", "date": "2019.11.27", "title": "Зам.-кметът на София Дончо Барбалов: Няма как да има намаление на данъка за автомобилите"}
{"url": "http://www.focus-news.net/news/2019/11/27/2723746/ekip-ot-sledovateli-e-na-myasto-v-umbalsm-n-i-pirogov-i-izvarshva-parvonachalni-deystviya-po-razsledvane-na-pozhara-pri-koyto-zaginaha-dvama-dushi.html", "text": "Екип от следователи е на място в УМБАЛСМ „Н. И. Пирогов“ и извършва първоначални действия по разследване на пожара, при който загинаха двама души. Това каза за  Агенция „Фокус“  говорителят на Националната следствена служба (НСлС) Мария Павлова. \r\n \r\nПо думите ѝ разследването е възложено от главния прокурор Сотир Цацаров на Национална следствена служба. „Формиран е разследващ екип от следователи, който е на място в болницата. Екипът включва следователи, криминалистични лаборатории и експерти“, посочи тя.", "date": "2019.11.27", "title": "Екип от следователи е на място в УМБАЛСМ „Н. И. Пирогов“ и извършва първоначални действия по разследване на пожара, при който загинаха двама души"}
{"url": "http://www.focus-news.net/news/2019/11/27/2723748/protestirashtite-pod-naslov-bolnite-rabotnitsi-ne-sa-prestapnitsi-stignaha-pred-ministerski-savet.html", "text": "Протестиращите под наслов: \"Болните работници не са престъпници\" стигнаха пред Министерски съвет, предаде репортер на  Агенция \"Фокус\" . Те скандират: \"Подкрепа\", както и: „Българските работници не са престъпници\". \r\n \r\nДвижението е района е ограничено, а полицейското присъствие засилено.  \r\n \r\nБояна МАРКОВА", "date": "2019.11.27", "title": "Протестиращите под наслов: \"Болните работници не са престъпници\" стигнаха пред Министерски съвет"}
{"url": "http://www.focus-news.net/news/2019/11/27/2723755/dvama-mladezhi-sa-zadarzhani-v-sofiya-za-pritezhanie-i-razprostranenie-na-narkotichni-veshtestva.html", "text": "Двама младежи са задържани в София за притежание и разпространение на наркотични вещества. Това съобщиха от пресцентъра на  МВР . Те са с постоянна мярка „Задържане под стража“.  \r\n \r\nНа 14 ноември в района на бул. „Тодор Каблешков“ полицаи от Четвърто РУ проверили 19-годишен младеж, който доброволно предал две найлонови пликчета с общо 1.98 грама марихуана. Момчето било задържано за срок до 24 часа. Последвали процесуално-следствени действия, в хода на които е изяснено, че дрогата той купил от двама младежи, на 20 и на 21 години, известни на полицията.  \r\n \r\nТе са задържани няколко дни по-късно, на 18 ноември, при полицейска операция срещу престъпления, свързани с наркотичните вещества. При личен обиск, у 20-годишния били намерени две пакетчета с растителна маса, а от дома му - иззети електронна везна, стъклен буркан и пластмасова кофа, съдържащи растителна маса – общо 302.73 грама марихуана, видно от изготвената експертна справка.  \r\n \r\nСлед доклад на събраните материали в Софийската градска прокуратура, двамата са привлечени като обвиняеми по чл. 354 А и са им наложени мерки за задържане до 72 часа, които впоследствие с решение на съда са изменени в постоянни.", "date": "2019.11.27", "title": "Двама младежи са задържани в София за притежание и разпространение на наркотични вещества"}
{"url": "http://www.focus-news.net/news/2019/11/27/2723756/ombudsmanat-diana-kovacheva-shte-zashtiti-pred-deputati-grazhdanite-ot-svrahpravomoshtiyata-na-bankite.html", "text": "Единственото жилище да не може да бъде продадено от съдебен изпълнител дори когато е ипотекирано до приключване на делото на длъжника поне на първа инстанция. Това е едно от предложенията за промени в Гражданския процесуален кодекс (ГПК), които омбудсманът подкрепя и които ще бъдат гледани днес на второ четене в правната комисия в парламента, съобщиха от  пресофиса на омбудсмана .   \r\n \r\n„Като омбудсман подкрепям да се даде глътка въздух на длъжника, дори и в случаите на ипотекирано единствено жилище, като се запази несеквестируемостта му (да не може да се продаде), поне до приключването на делото на първа инстанция. Т.е. по принцип, когато длъжникът се съгласи сам да ипотекира единственото жилище, то няма защита и спрямо него може да се прави принудително изпълнение, но в този случай, тъй като производството може да приключи много бързо, смятам, че е добре да се даде възможност поне до приключване на първоинстанционното  производство  да не се допуска принудително то изпълнение“, е позицията на омбудсмана доц. Диана Ковачева.  \r\n \r\nЕвропейската комисия също обръща внимание на проблема като посочва противоречие с чл. 7 от Хартата на ЕС за основните права, а именно правото на гражданите на зачитане на личния им живот и на жилището им.   \r\n \r\n„Ако имаш едно жилище и го ипотекираш, за да изтеглиш заем, в този случай, то вече не е несеквестируемо, т.е. може да бъде обект, включително и на публична продан. Но в случаите, когато вече има съдебно производство и се очаква принудително изпълнение, то може да приключи много бързо, в рамките на седмици и хората да останат на улицата“, посочва Ковачева. Затова омбудсманът настоява в този случай да се запази несеквестируемостта на единственото жилище, поне до приключване на първоинстанционното производство.         \r\n \r\nСред текстовете, инициирани от обществения посредник и приети на първо четене от парламента през март т.г., е този за промяна в чл. 411 от ГПК. Предложението включва при разглеждането на заявлението за заповед за изпълнение, съдът да може да откаже да я издаде, при вероятност за наличието на неравноправна клауза, защото на този ранен етап от производството, магистратите все още няма как да бъдат сигурни. \r\n \r\n„Предложеното от омбудсмана е в съответствие със становището на един от генералните адвокати към Съда на ЕС от октомври тази година и постоянната практика на съда на ЕС, така че нашето настояване е да се приеме нашият вариант“,  аргументира се доц. Ковачева.  \r\nТя допълни, че пред Комисията ще защити и промяната в чл. 420, свързана със спирането на  принудителното  изпълнение по искане на длъжника по всяко време, включително по време на исков процес.  \r\n \r\nОмбудсманът настоява за приемането ѝ, защото е в съответствие и с указанията, които Европейската комисия дава към България в официалното уведомление  до страната ни от януари т.г.  \r\n \r\n„В писмото си ЕК на три страници излага становище, според което, спирането на принудителното изпълнение е ключов елемент от всяко ефективно правно средство за защита, тъй като в противен случай принудителното изпълнение ще приключи преди края на съдебния контрол за задължението. ЕК обръща внимание, че за длъжника е трудно да представи изискваното обезпечение на този етап. Всъщност, другите два варианта за редакция на тази разпоредба не са в съответствие с указанията на ЕК да не се допуска дискреция (възможност за преценка) на съда при вземане на решение дали да спре принудителното изпълнение и процедурата да не е с прекалена правна сложност, което може да разубеди длъжника да поиска спиране изобщо“, обясни омбудсманът доц. Диана Ковачева.   \r\n \r\nСред предложенията на омбудсмана, които ще защити днес пред правната комисия, са съдът служебно да следи за наличие на неравноправни клаузи, както и към заявлението за заповед за изпълнение да се приложи и договорът, от който произтича задължението.  \r\n \r\nКовачева ще настоява длъжниците да не могат да бъдат осъдени само въз основа на извлечение от счетоводните книги на банките. Общественият защитник ще аргументира и предложенията, инициирани от институцията за увеличаване на сроковете от двуседмични на едномесечни.  \r\n \r\nВидео е публикувано  .", "date": "2019.11.27", "title": "Омбудсманът Диана Ковачева ще защити пред депутати гражданите от свръхправомощията на банките"}
{"url": "http://www.focus-news.net/news/2019/11/27/2723754/afp-ep-odobri-noviya-sastav-na-komisiyata.html", "text": "Членовете на Европейския парламент одобриха новия състав на следващата Комисия, която ще бъде ръководена от германския християндемократ Урсула фон дер Лайен, предава  AFP . \r\n \r\nНовоизбраният председател на ЕК спечели удобно мнозинство в ЕП. 461 от евродепутатите подкрепиха кандидатурите за комисарите, 157 бяха „против“, а 89 се въздържаха от правото си на глас.  \r\nНовият екип ще встъпи в длъжност в неделя, 1 декември. \r\n \r\n Тереза Герова", "date": "2019.11.27", "title": "AFP: ЕП одобри новия състав на Комисията"}
{"url": "http://www.focus-news.net/news/2019/11/27/2723752/oblastnata-bolnitsa-v-pazardzhik-se-vklyuchi-v-donorskata-kampaniya-da-za-zhivot.html", "text": "МБАЛ - Пазарджик се включва в кампанията „Да! За живот!“, съобщиха от  лечебното заведение . Общо 200 донорски карти ще бъдат раздадени на работещите в лечебното заведение. Координатор на кампанията е д-р Димитър Иванов. Той присъства на инициативата на РЗИ - Пазарджик, Община Пазарджик и БМЧК в подкрепа на донорството и трансплантацията. \r\n \r\n„Донорството е не само важна кауза, но и наш дълг като лекари\", коментира д-р Иванов. Той апелира хората да се замислят, да говорят  по темата  и да приемат, че се касае за нещо изключително хуманно. „Едно такова решение може да промени коренно живота на някой, който се нуждае от трансплантация“, уточни д-р Иванов. \r\n \r\nПо думите му от 2017 година МБАЛ - Пазарджик има законов статут на донорска база, което дава възможност за извършване на всички процедури –доказване на мозъчна смърт, кондициониране на донора, осъществяване на експлантация на органи.  \r\n \r\nСпоред д-р Иванов до момента в областната болница са реализирани две донорски ситуации. През 2018 и 2019 година няма такива пациенти. И тук липсата на донори до голяма степен се дължи на отказа на роднини да дарят органите на починалите им вследствие на мозъчна смърт близки. \r\n \r\n„Надяваме се националната кампания в подкрепа на донорството да промени мнението на много хора и така да бъде даден шанс за живот на нуждаещи се от трансплантация“, посочи д-р Иванов.", "date": "2019.11.27", "title": "Областната болница в Пазарджик се включи в донорската кампания \"Да! За живот!\""}
{"url": "http://www.focus-news.net/news/2019/11/27/2723753/kommersanta-shvedski-sad-othvarli-zhalbata-na-gazprom-v-spora-s-naftogaz.html", "text": "Съдът в шведския окръг Свеа не удовлетвори първата жалба на руския енергиен гигант „Газпром\" срещу решението на Стокхолмския арбитраж в спора с украинската държана компания „Нафтогаз\", съобщава вестник  „Коммерсантъ“ . „Газпром“ оспори решението за възстановяване на Украйна на сума в размер на 2,56 млрд. долара по договорите за доставка и транзит на газ през страната.  \r\n \r\n„Това означава, че съдът отхвърля искането на „Газпром“ и решението на арбитражния съд не може да бъде отменено. Съдът не установи процесуални нарушения\", се посочва в заключението на магистратите. Решението не може да бъде обжалвано. Останалите оплаквания на „Газпром“ ще бъдат разгледани през 2020 г. \r\n \r\nОт „Нафтогаз\" определиха решението като „пълна победа\". „Украйна печели отново! Спечелихме по първата жалба на „Газпром“ срещу решението на Стокхолмския арбитраж!“, написа Юрий Витренко, изпълнителен директор на компанията, на своята страница в социалната мрежа „Фейсбук“.  \r\nПрез 2017-2018 г. Стокхолмският арбитражен съд разпореди на „Газпром“ да плати на украинската страна 2,56 млрд. долара. В същото време „Нафтогаз\" заведе дело срещу руската компания за 12 млрд. долара. По-рано от Москва увериха, че са готови да удължат съществуващия договор за транзит на газ през Украйна, стига всички съдебни претенции на Киев да бъдат анулирани. \r\n \r\n Тереза Герова", "date": "2019.11.27", "title": "„Коммерсантъ“: Шведски съд отхвърли жалбата на „Газпром“ в спора с „Нафтогаз\""}
{"url": "http://www.focus-news.net/news/2019/11/27/2723757/priklyuchi-protestat-pod-naslov-bolnite-rabotnitsi-ne-sa-prestapnitsi.html", "text": "Шествието на протестиращите под наслов: \"Болните работници не са престъпници\" приключи пред Министерски съвет, предаде репортер на  Агенция \"Фокус\" . Движението в района се извършва нормално. \r\n \r\nОсновните искания на протестиращите са: работодателите да поемат поне първите 5 дни от болничните; да изплащат 100% от трудовото възнаграждение през този период (понастоящем е едва 70%, като от тях се удържат осигуровки и данъци); отпадане на данъка върху минималната работна заплата; спешна актуализация на добавката за нощен труд, която е в размер на 25 стотинки; ограничаване на извънредния труд; прилагане на сумираното изчисляване на работното време само в непрекъсваеми производства.  \r\n \r\nБояна МАРКОВА", "date": "2019.11.27", "title": "Приключи протестът под наслов: \"Болните работници не са престъпници\""}
{"url": "http://www.focus-news.net/news/2019/11/27/2723762/mitka-georgieva-sdruzhenie-usmivka-s-konkursa-nay-usmihnat-klas-na-balgariya-2019-g-iskame-da-pokazhem-che-balgarskite-detsa-mogat-da-se-smeyat-i-da-badat-shtastlivi.html", "text": "С конкурса „Най-усмихнат клас на България 2019 г.“ ние искаме да покажем, че българските деца могат да се смеят и да бъдат щастливи. Това каза пред журналисти Митка Георгиева от сдружение „Усмивка“ по повод награждаването на отличените в конкурса фотографии „Най-усмихнат клас на България 2019 г., предаде репортер на  Радио „Фокус“ – Бургас .  \r\n \r\n„Провеждаме този конкурс за 6-та поредна година и имаме голям опит в това отношение, но тази година имаме изключително много наградени деца, имаме над 80 наградени класове и туй като повечето от тях искате да си получат наградите лично, ние нямаме нищо напротив, всички са добре дошли. Имаме около 890 снимки“, добави Георгиева. \r\n \r\nПо думите ѝ конкурсът се провежда по повод Световния ден на усмивката, който е в началото на месец октомври. Тя посочи, че миналата година е имало участници от Чехия. „За нас това чуждо участие беше голяма радост, защото явно конкурсът вече излиза извън територията на България. „Много е приятно и хубаво, защото получаваме страшно много позитивни снимки и писма, с които децата ни показват колко са увлечени и колко им е приятно и с този конкурс ние искаме да покажем, че българските деца могат не само да проявяват агресия, но и да се смеят и да бъдат щастливи“, уточни Митка Георгиева.  \r\n \r\nПо думите ѝ тази година конкурсът има голям резултат и много учители са споделили, че се оказва, че след участието на децата в конкурса, те са много по-сплотени и се справят по-добро с учебния материал. „Ние само събираме снимки, има жури, което определя кои да бъдат наградени. Има участници от Бургас и региона, от град Алфатар, Силистренско, от Стара Загора, София и от много други места из страната“, каза още Георгиева. Тя каза още, че за сдружението усмивката е много важна. „В много наши разговори с децата, разбираме, че за тях усмивката дава спокойствие и топлина, така че ние мислим, че наистина хората в нашата страна трябва да се усмихват повече“, добави Митка Георгиева. \r\n \r\nМария КУРТЕВА", "date": "2019.11.27", "title": "Митка Георгиева, сдружение „Усмивка“: С конкурса „Най-усмихнат клас на България 2019 г.“ искаме да покажем, че българските деца могат да се смеят и да бъдат щастливи"}
{"url": "http://www.focus-news.net/news/2019/11/27/2723758/33-godishen-mazh-e-postradal-pri-sbivane-v-kv-karshiyaka-v-plovdiv.html", "text": "33-годишен мъж е пострадал при сбиване в кв. „Кършияка“ в Пловдив. Това съобщиха от пресцентъра на  МВР . В Трето РУ се изясняват причините и обстоятелствата около възникналото сбиване.  \r\n \r\nСпоред предварителните данни около 23.00 часа 25 ноември пред казино в квартал „Кършияка“ се скарали двама мъже на 44 и 33 години. При прерасналата физическа саморазправа помежду им по-възрастният нанесъл телесна повреда на опонента си.  \r\n \r\nИзвършителят е задържан за срок до 24 часа. Образувано е досъдебно производство. Предстои материалите да бъдат внесени в районната прокуратура. Работата по случая продължава.", "date": "2019.11.27", "title": "33-годишен мъж е пострадал при сбиване в кв. „Кършияка“ в Пловдив"}
{"url": "http://www.focus-news.net/news/2019/11/27/2723761/deputatite-prieha-izmeneniya-v-zakona-za-platezhnite-uslugi-i-platezhnite-sistemi-na-parvo-glasuvane.html", "text": "Депутатите приеха изменения в Закона за платежните услуги и платежните системи на първо гласуване, предаде репортер на  Агенция \"Фокус\" .  \r\nГоляма част от промените транспонират европейска директива. Други промени са свързани с осигуряване на възможност за допълнителна проверка при лицензиране или при придобиване на контрол върху участието в капитала на платежна институция, съответно дружество за електронни пари, за спазване на определени законови изисквания от лица, притежаващи под 10 % от капитала. Част от текстовете са свързани уреждането на изискванията към защитните мерки, прилагани от платежните институции и дружествата за електронни пари, както и редът за разглеждане на жалби от БНБ и доставчик на платежни услуги. \r\nДеница КИТАНОВА", "date": "2019.11.27", "title": "Депутатите приеха изменения в Закона за платежните услуги и платежните системи на първо гласуване"}
{"url": "http://www.focus-news.net/news/2019/11/27/2723760/kmetat-na-dobrich-yordan-yordanov-shte-brakosachetae-mlada-dvoyka-na-28-noemvri.html", "text": "Обновената сватбена зала на Обредния дом ще отвори врати за първи път за щастливото събитие на Ирина Ангелова и Мартин Малчев. Това съобщиха от пресцентъра на  Общината . Церемонията по бракосъчетанието ще бъде извършена от кмета на Добрич Йордан Йорданов на 28 ноември от 12.00 часа.  \r\n \r\nМладата двойка ще каже заветното „Да“ в присъствието на кмета, близки, роднини и приятели и ще сподели своето щастливо събитие. \r\n \r\nРитуална зала на Обредния дом посреща двойки от България и чужбина, решили да сключат брак в Добрич, с обновен вътрешен интериор. Ремонтът на залата е извършен с общински средства. Амбицията на Общинското предприятие „Обреден дом“ е ремонтните дейности в залите за радостни обреди да продължат.", "date": "2019.11.27", "title": "Кметът на Добрич Йордан Йорданов ще бракосъчетае млада двойка на 28 ноември"}
{"url": "http://www.focus-news.net/news/2019/11/27/2723732/rumen-bechev-rodopski-dramatichen-teatar-smolyan-stefan-danailov-beshe-edna-emblema-na-chestnost-i-spravedlivost-horata-go-obichaha-i-imashe-za-kakvo.html", "text": "Смъртта на Стефан Данаилов е наистина много голяма загуба за българската култура и още по-голяма загуба и за нас тук в Смолян. Това каза за  Радио „Фокус“ – Смолян  директорът на Родопския драматичен театър „Николай Хайтов“ Румен Бечев по повод кончината на Мастъра.  \r\n \r\nБечев припомни, че той е от райковския род и е направил много неща за Смолян. „Имаме една чудесна сграда на театъра, която той обикна и направи много неща за нея. Имаме театър пак благодарение на него, защото след съединяването ни с Пловдивския театър, той оглави подписката за възстановяване на нашия театър и беше един от основните двигатели да се върне театъра отново в нашия град“, поясни Бечев.  \r\n \r\nТой допълни, че хората в Смолян познават Стефан Данаилов като един много чист и добър човек, който е невероятно човечен. „Не напразно и неговите студенти го обичат страшно много, а в Смолянския театър има артисти, които са завършили при Професора и за тях също е голяма мъка и голяма загуба. Бих могъл да кажа, че Стефан Данаилов беше една емблема на честност, на справедливост, на невероятна ерудиция, на невероятен усет към важното за момента и нужните неща, които трябва да бъдат правени не само в областта на театъра, но и по принцип като един голям и достоен гражданин на България. Светла му памет на Професора, на Мастъра и нека неговото име да бъде знаме за бъдещите поколения и за хората, които оставаме да живеем на тази земя. Нека не забравяме това, на което ни е научил. Мъката и загубата е голяма, отиде си един невероятен човек. Той беше много отворен към всичко, хората го обичаха и имаше за какво“, каза още Румен Бечев и изказа искрени съболезнования на близките. \r\n \r\nНели ГЕРГЬОВСКА", "date": "2019.11.27", "title": "Румен Бечев, Родопски драматичен театър – Смолян: Стефан Данаилов беше една емблема на честност и справедливост, хората го обичаха и имаше за какво"}
{"url": "http://www.focus-news.net/news/2019/11/27/2723765/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента е с нормална интензивност и преминаването се извършва без голямо изчакване. \r\n \r\nМария КУРТЕВА", "date": "2019.11.27", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/11/27/2723769/donald-tusk-tramp-e-mozhe-bi-nay-trudnoto-predizvikatelstvo-pred-evropa.html", "text": "Президентът на САЩ Доналд Тръмп представлява едно от най-големите предизвикателства пред Европейския съюз, защото „се моли\" за разпадането на Общността. Това подчерта напускащият председател на Европейския съвет Доналд Туск, предава  Reuters . \r\nТръмп приветства решението на Великобритания да напусне структурите на организацията, определи Европа като „враг“ и постави под въпрос стойността на трансатлантическия отбранителен съюз НАТО. \r\n \r\n„За първи път в историята има американски президент, който е открито против обединена Европа. Той подкрепя Брекзит и се моли за разпада на Съюза“, заяви Туск пред германския вестник Die Zeit в интервю, което предстои да бъде публикувано. \r\nПолският политик представи Тръмп като човек, който е решен да отслаби ЕС и заяви, че това е „може би най-трудното предизвикателство“ за организацията. \r\n \r\nТуск, бивш премиер на Полша, е на път да завърши петгодишния си мандат като председател на Европейския съвет. Очаква се той да бъде наследен на поста от бившия премиер на Белгия Шарл Мишел. Новата Европейска комисия, изпълнителната власт на ЕС, ще бъде оглавена от германския консерватор Урсула фон дер Лайен. \r\n \r\nВъпреки че връзките между ЕС и САЩ са усложнени, откакто Тръмп стана президент на САЩ, американският държавен секретар Майк Помпео се опита да възстанови приятелските отношения с посещение в Брюксел през през септември. \r\n \r\n Тереза Герова", "date": "2019.11.27", "title": "Доналд Туск: Тръмп е може би най-трудното предизвикателство пред Европа"}
{"url": "http://www.focus-news.net/news/2019/11/27/2723740/komisiite-po-vanshna-politika-na-balgariya-na-senata-i-na-kamarata-na-deputatite-na-rumaniya-i-na-velikoto-natsionalno-sabranie-na-turtsiya-shte-provedat-plenarna-tristranna-sreshta.html", "text": "Делегации на комисиите по външна политика на Сената и на Камарата на депутатите на Румъния и на Великото национално събрание на Турция ще бъдат на посещение на 28 ноември 2019 г. за участие в пленарна тристранна среща по покана на председателя на парламентарната Комисия по външна политика Джема Грозданова. Това съобщиха от пресцентъра на  Народното събрание . \r\n \r\nПредседателят на Народното събрание Цвета Караянчева ще разговаря с чуждестранните гости в 11.40 часа в зала „Изток“ на парламента.  \r\n \r\nВ 14.30 часа в зала 3 в Източното фоайе на сградата на Народното събрание на пл. „Княз Александър I” ще се проведе тристранната пленарна среща, в която ще участват народните представители от парламентарни комисии по външна политика на България, Румъния и Турция. Темите на разговора ще бъдат: „Измерение на стратегическото сътрудничество в Черноморския регион (НАТО/САЩ – Русия)“, „Миграция – регионално отражение“, „Процесът на европейска интеграция за Западните Балкани и Турция“.  \r\n   \r\nВ 15.40 часа се предвижда изявление.  \r\n   \r\nВ 16.00 часа румънските и турските парламентаристи ще разговарят с народните представители от Комисията по европейските въпроси и контрол на европейските фондове.", "date": "2019.11.27", "title": "Комисиите по външна политика на България, на Сената и на Камарата на депутатите на Румъния и на Великото национално събрание на Турция ще проведат пленарна тристранна среща"}
{"url": "http://www.focus-news.net/news/2019/11/27/2723764/tass-v-minsk-zapochna-sreshtata-na-kontaktnata-grupa-za-urezhdane-na-konflikta-v-donbas.html", "text": "В столицата на Беларус започна среща на контактната група за разрешаване на конфликта в Донбас. Това съобщи Дария Олифер, говорител на украинския пратеник В групата - Леонид Кучма, предава  TACC . \r\n \r\n„В Минск започна среща на тристранната контактна група“, написа Олифер на страницата си в социалната мрежа „Фейсбук“. \r\nМинск също е домакин на срещи на подгрупи по въпросите за икономика, сигурност, хуманитарни и политически проблеми. \r\n \r\n Тереза Герова", "date": "2019.11.27", "title": "ТАСС: В Минск започна срещата на контактната група за уреждане на конфликта в Донбас"}
{"url": "http://www.focus-news.net/news/2019/11/27/2723763/kmetat-na-obshtina-topolovgrad-bozhin-bozhinov-izprati-saboleznovatelno-pismo-do-semeystvoto-i-blizkite-na-golemiya-balgarski-aktyor-stefan-danailov.html", "text": "Кметът на Общината Божин Божинов изпрати Съболезнователно писмо до семейството и близките на големия български актьор Стефан Данаилов, по повод неговата кончина. Това съобщиха от пресцентъра на  Общината . \r\n    \r\n„България загуби безценен талант в сферата на театъра и киното, един символ на цяла епоха в развитието на българската култура. Ще го запомним не само като велик творец, но и като голям родолюбец, общественик, човек. Горди сме с него и за нас е чест, че той ще остане в историята на нашия град като негов Почетен гражданин“, се казва в писмото. \r\n \r\nЛегендата на българското кино и театър Стефан Данаилов е отличен със званието „Почетен гражданин на град Тополовград“ за изключителен принос за развитието на културата в България.", "date": "2019.11.27", "title": "Кметът на Община Тополовград Божин Божинов изпрати Съболезнователно писмо до семейството и близките на големия български актьор Стефан Данаилов"}
{"url": "http://www.focus-news.net/news/2019/11/27/2723770/dimitar-nikolov-kmet-na-burgas-izgrazhdaneto-na-nauchno-izsledovatelski-tsentar-po-genetika-i-biotehnologii-e-unikalen-shans-za-grada.html", "text": "Изграждането на Научно-изследователски център по генетика и биотехнологии е уникален шанс за Бургас. Това каза пред журналисти кметът на Бургас Димитър Николов, предаде репортер на  Радио „Фокус“ – Бургас . Според кмета преди една година изграждането на подобен център в рамките на града не е била възможно поради липсата на специалисти като доцент Велинов, които да помогнат за създаването му.  \r\n \r\n„Доцент Велинов е един от тримата най-добри генетици в страната. Той е научен капитал на България и е чест, че той е декан на Медицинския факултет на Унивеситет „Проф. д-р Асен Златаров“, допълни кметът Николов. Според него ползата от създаване на Научно-изследователски център по генетика и биотехнологии за Бургас е огромна – освен със задълбочаване на генетичните изследвания, също така и със значителното подобряване на работата по инвитро процедурите в Бургас. „Знаете, че от десет години много сериозно инвестираме в тази насока. Освен това, всички скъпи генетични изследвания, които в момента пациентите от Бургас правят в чужбина, тогава това ще бъде възможно тук, естествено на много по-достъпна цена“, каза още Димитър Николов.  \r\n \r\nСпоред него с изграждането на Центъра ще се създаде възможност в Бургас да се открият научни школи по качествени биотехнологии и по развитие на генетиката. „По този начин ние ще подобрим самото качество на здравеопазване в града и ще вдигнем нивото на компетентност – най-вече в областта на  диагностицирането. Със съществуването на този център ще можем да кандидатстваме и за друг вид финансиране - за надграждането и за развитието му. Бургас ще бъде нов съвременен център на т.нар. „персонализирана“ медицина. Знаете, че бъдещето на медицината е персоналното хапе, което ще бъде съобразено спрямо генома на всеки един пациент. Защо Бургас да няма такъв научен център и защо в града да няма възможност за развитие на биотехнологиите?“, допълни още кметът Димитър Николов.  \r\n \r\nМария ПОПЧЕВА", "date": "2019.11.27", "title": "Димитър Николов, кмет на Бургас: Изграждането на Научно-изследователски център по генетика и биотехнологии е уникален шанс за града"}
{"url": "http://www.focus-news.net/news/2019/11/27/2723771/zapochva-initsiativata-da-ukrasim-burgas.html", "text": "Любимото коледно предизвикателство към гражданите на Бургас - \"Да украсим Бургас\" започва от днес. Това съобщиха от пресцентъра на  Община Бургас . Проявата се реализира от Община Бургас за 13-та поредна година и има за цел да създаде приказно усещане, емоции и много настроение сред малки и големи в дните преди коледните и новогодишни празници. \r\n \r\nОбщината вече украсява площадите и улиците на града с 15 000 метра коледни светлини, но очаква от гражданите да проявят своето въображение и вкус, и също да допринесат за още по-мащабната и празнична атмосфера в общината. \r\n \r\nЖелаещите да се включат в инициативата трябва да изпратят снимка или кратко видео, с което да демонстрират как са помогнали за цялостното празнично настроение чрез направата на атрактивна коледна украса, поставена на външни фасади на жилища, офиси, магазини и обществени сгради, намиращи се в Бургас. \r\n \r\nНаправените кадри на украсеното място може да се изпращат на е-мейл: media@burgas.bg. Трябва да се добавят име, телефон за връзка и точен адрес. Предложенията се приемат до 20 декември. Ваучери за посещение на остров Света Анастасия и археологически комплекс „Акве Калиде\" през новата година са част от наградите, които очакват финалистите. \r\n \r\nЗа класираните на призови места ще има още ръчно изработени сувенири от Общинско предприятие „Морски знаци\" и новия луксозен календар на Община Бургас за 2020-та година. Най-малките ентусиасти ще получат безплатен билет за посещение на изложбата „ЗА-РИБЯВАЩО\", предоставен от Културен център „Морско казино\".", "date": "2019.11.27", "title": "Започва инициативата \"Да украсим Бургас\""}
{"url": "http://www.focus-news.net/news/2019/11/27/2723767/vav-veliko-tarnovo-shte-se-provede-koleden-bal-za-sabirane-na-sredstva-za-kashta-za-izkustva-kultura-i-zanayati-v-mestnostta-ksilifor.html", "text": "Средства за Къща за изкуства, култура и занаяти в местността Ксилифор събира на коледен бал Туристическо дружество „Трапезица 1902“. Това съобщи за  Радио „Фокус“ – Велико Търново  секретарят на организацията Георги Димитров. Той припомни, че инициативата е традиционна и се организира ежегодно, като всеки път подкрепя различни каузи. Коледният бал е възстановен през 2007 година. Парите този път ще бъдат вложени в изграждане на база за изкуство, култура и занаяти в съществуващата Страноприемница на Ксилифор. \r\n \r\n„Преди всичко там ще бъдат оформени работилници, кабинети, зали за представяния, насочени към обучение на млади хора. Това ще даде както на гостите на Велико Търново, така и на гостите на Ксилифор възможност за практикуване на повече творчески дейности. Вие знаете, че вече 9 години работим с Катедрата по скулптура при ВТУ „Св. св. Кирил и Методий“ и с тяхна помощ, както и с други участници, се надяваме да продължим традицията като изградим тази база“, обясни още Георги Димитров. \r\n \r\nТой уточни, че е предвидено новият център да е готов до 2022 година. Проектът е изготвен преди 12 години, когато е издадено и разрешително за строеж. \r\n \r\n„То е за сграда с разгъната площ над 1000 кв. м и средствата, необходими за нейния ремонт са много значими. Ние ще разчитаме на подкрепата на великотърновци, на фирми от града, които имат възможности. Естествено се обръщаме и към компании, които могат да помогнат с материали, тъй като нашите членове са готови да участват с доброволен труд, за да успеем да реализираме идеята. Ако трябва да направя оценка на целия проект, с материалите и труда, той вероятно ще струва около 250 хиляди лева“, каза още секретарят на ТД „Трапезица 1902“. \r\n \r\nКоледният бал на организацията ще се проведе на 12 декември от 19.00 часа в Туристически учебен център „Момина крепост“. Всеки, който иска да подкрепи каузата, може да го направи на банковата сметка на Дружеството, която можете да намерите на неговия интернет сайт. \r\n \r\nЛуиза ТРАНЧЕВА", "date": "2019.11.27", "title": "Във Велико Търново ще се проведе коледен бал за събиране на средства за Къща за изкуства, култура и занаяти в местността Ксилифор"}
{"url": "http://www.focus-news.net/news/2019/11/27/2723768/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще продължим разговора ни с Анета Кечева, директор на Дирекция \"Специализирана администрация\" в Общината за предстоящите проекти, по които ще се работи и за укрепването на моста в село Момина Клисура. Ще разговаряме и с кмета на село Сестримо Стефан Джамов за започналите ремонти и за зимното почистване и поддържането на уличната мрежа.  \r\n \r\nВъв втората част на предаването ще ви разкажем няколко интересни дарения, свързани с участието на жители на Беловския край в Първата световна война. По темата наш събеседник ще бъде Севдалина Попова, директор на Историческия музей в Белово.   \r\n \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.11.27", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/11/27/2723766/voennomorskiya-muzey-vav-varna-predstavya-eksponati-po-povod-100-godishninata-ot-podpisvaneto-na-nyoyskiya-dogovor.html", "text": "Военноморския музей представя експонати във връзка със 100-годишнината от подписването на Ньойския договор, предаде репортер на  Радио „Фокус“ – Варна . Експонат на месец ноември във Военноморския музей е лодъчен военноморски флаг на учебен крайцер „Надежда“ и документи, които проследяват отражението на събитията от края на Първата световна война върху Българския военен флот. \r\n \r\nВоенноморският флаг на учебен крайцер „Надежда“ е съхранен от последния му командир капитан-лейтенант Борис Стателов при предаването на кораба под контрола на Съглашенските военноморски власти. Рапортът на българския офицер е свидетелство за отношенията: победители – победени. \r\n \r\nЕкспонат на месеца включва още документ на Морската междусъюзническа контролна комисия, който разказва за разрешеното за ползване оръжие и организацията на морската полиция в страната. Изложените документи показват етапите на разоръжаване на Българския военен флот и предоставянето на българските военни кораби на Антантата. В резултат от подписването на Ньойския мирен договор България губи правото да притежава военен флот. \r\nЕкспонатите ще останат подредени във Военноморския музей до края на годината. \r\n \r\nВ края на Първата световна война, българската държава има нещастието да е от страната на загубилите най-големия дотогава световен конфликт. Тя, както и останалите съюзници от Централните сили, е принудена да моли за мир. Така на 27 ноември 1919 година се подписва безспорно една от най-пагубните спогодби в цялата българска история, а именно – Ньойският договор.  \r\nВсички въпроси относно бъдещите взаимоотношения между победители и победени се уреждат на Парижката мирна конференция (открита на 18 януари 1919 година).  \r\n \r\nНьойският договор маркира и Втората национална катастрофа. Българският национален въпрос не само не е решен, но преминава във фаза, при която негово осъществяване става изключително трудно. Почти всички придобивки от по време войните са изгубени (с изключение на Пиринска Македония и Родопите). България е в дипломатическа изолация и в следващите години нейните правителства се стремят първо да преодолеят тази изолация и на следващо място се ориентират към мирна ревизия на договора. \r\n \r\nДесислава ВАСИЛЕВА", "date": "2019.11.27", "title": "Военноморския музей във Варна представя експонати по повод 100-годишнината от подписването на Ньойския договор"}
{"url": "http://www.focus-news.net/news/2019/11/27/2723775/sluzhitelite-na-sotsialno-podpomagane-smolyan-organiziraha-ednochasova-predupreditelna-stachka-s-iskane-za-po-visoki-zaplati.html", "text": "Служителите на Дирекция „Социално подпомагане“ – Смолян организираха едночасова предупредителна стачка с искане за по-високи заплати, съобщиха за   Радио „Фокус“ – Смолян  от Дирекцията. Протестът се проведе днес от 10.00 до 11.00 часа, когато служителите не обслужваха клиенти, а представиха своите искания.  \r\n \r\nВ Дирекция „Социално подпомагане“ – Смолян работят 43 служители, структурирани в три отдела „Закрила на детето“, „Социална закрила“ и „Индивидуална оценка на хора с увреждания и социални услуги“. Социалните работници са 26 служители, в това число социални работници от Изнесени работни места в община Баните и община Чепеларе. Стартовата заплата на новоназначен социален работник в Дирекция „Социално подпомагане“ е в размер на 650.00 лв., като чистата сума за получаване след законоустановените удръжки е в размер на 504.39 лв. \r\n \r\nРаботещите в Дирекция „Социално подпомагане“ – Смолян се присъединяват към исканията за увеличение на основните работни заплати и залагане на образователна степен  „бакалавър“ за длъжност социален работник.  \r\n \r\n„Към момента на длъжност социален работник,  може да постъпи и човек със средно образование, без изискуем стаж. В същото време, социалните работници, работят със сложна нормативна уредба, която касае отпускане на финансови помощи, предоставяне социални услуги, закрила на детето и хора с увреждания. Социалните работници работят с контингент, обхващащ уязвими групи от обществото, като лица без образование – неграмотни, хора с увреждания, деца в риск и други, поради което длъжността социален  Работник е нежелана и не привлекателна“, се посочва от социалните работници в Смолян.  \r\n \r\nТе заявяват, че искат достойно заплащане за положения от тях труд, който в много от случаите  е тежък и при извънредни условия. Целта на протеста е да се промени отношението, както на обществото така и на управляващите към работещите в социалната сфера, посочват още протестиращите социални работници. \r\n \r\nНели ГЕРГЬОВСКА", "date": "2019.11.27", "title": "Служителите на „Социално подпомагане“ – Смолян организираха едночасова предупредителна стачка с искане за по-високи заплати"}
{"url": "http://www.focus-news.net/news/2019/11/27/2723776/tanya-petrova-gerb-zakonovi-promeni-predvizhdat-optimizatsiya-na-universitetskata-mrezha-i-po-tyasna-vrazka-na-vissheto-obrazovanie-s-biznesa.html", "text": "Със законови промени разширяваме обхвата на академичното самоуправление, като даваме право на университетите да сключват договори с профилирани и професионални гимназии за осъществяването на съвместна учебна дейност. Това коментира народният представител от Парламентарната група на ГЕРБ Таня Петрова по време на дебатите в Народното събрание относно проекта за изменение и допълнение на Закона за висшето образование, съобщиха от пресцентъра на  ПП ГЕРБ .  \r\n \r\nСпоред варненския депутат и дългогодишен училищен директор законовите изменения, приети на първо четене, развиват екосистема между университетите и средните училища, за необходимостта от която се говори отдавна. „Това ще допринесе за въвеждането на иновации в образованието, за създаването на нови модели училища, на нови модели на преподаване и разработване на учебни програми”, заяви Петрова. По думите ѝ повишаването на качеството на средното образование ще се отрази положително и върху качеството на висшето образование, тъй като двете системи са пряко свързани.   \r\n  \r\nПромените в закона предвиждат оптимизация на университетската мрежа и насърчаване на профилираната специализация, отчете още народният представител, като припомни, че България е страната в ЕС с най-много държавни висши училища спрямо броя на населението. „През 2018 г. ЕК финансира независим експертен преглед на изследователската система в България, вследствие на който беше направена препоръка за радикално намаляване на тази фрагментация чрез сливане и окрупняване”, обясни Петрова по повод предвижданата в закона възможност за мораториум върху откриването и преобразуването на висши училища, както и на основни звена и филиали към държавните висши училища.  \r\n \r\n„Решаването на проблема с разминаването между търсенето и предлагането на умения на пазара на труда няма как да стане само с административни мерки”, убедена е Таня Петрова. В изказването си от парламентарната трибуна тя изтъкна необходимостта от  система за средносрочно и дългосрочно прогнозиране на търсенето на пазара на труда, така че да се отчита целият комплекс от фактори, в това число тенденциите в преструктурирането на икономиката, технологичното развитие, ръста на производителността вследствие на автоматизацията и оптимизацията на процеси, появата на нови професии и промяната в характера на съществуващите.  \r\n \r\n„Необходим е механизъм за управление на уменията, който да служи като основа за планиране във висшето образование, за целенасочени промени в учебните програми и учебното съдържание, за прилагане на нови методи на преподаване и иновации в процеса на обучение”, посочи Таня Петова. По повод предвижданата в закона възможност работодателите да сключват договори със студенти за осигуряване на стаж по време на обучението и на работно място след това, варненският депутат подчерта, че трябва да се развие система от партньорства между бизнеса и университетите. „Важно е да осигурим достъп на студентите до новите технологии и за получаване на опит в реална работна среда. В някои държави например подобен опит се придобива, като обучението се осъществява по т.нар. „сандвич програми“. Те включват задължителен стаж по изучаваната специалност в реална работна среда в рамките на един семестър или на цяла година”, уточни Таня Петрова.  \r\n \r\nПо думите ѝ повишаването на качеството на висшето образование зависи от преориентирането на системите за управление на качеството от процеси към резултати, създаването на гъвкави пътеки за учене и на система за управление на уменията, подобряване на академичните програми и на учебното съдържание, повишаване качеството на преподаване и т.н.  \r\n \r\n„Всички университети в България имат стратегии за управление на качеството, но в доклад на ЕК за системите за осигуряване на качеството във висшето образование от януари 2019 г. се констатира, че тези стратегии съществуват основно като формалност и рядко се прилагат реално. Затова е важно да има регламент, който да гарантира, че формалната рамка ще се превърне в работещ механизъм за мониторинг и оценка на ефективността и ефикасността във висшето образование”, посочи Таня Петрова. \r\n \r\nТя напомни, че до 13 декември могат да се подават предложения по текста на законопроекта, чийто вносител е Министерски съвет.", "date": "2019.11.27", "title": "Таня Петрова, ГЕРБ: Законови промени предвиждат оптимизация на университетската мрежа и по-тясна връзка на висшето образование с бизнеса"}
{"url": "http://www.focus-news.net/news/2019/11/27/2723778/bankovata-sluzhitelka-ot-varna-prevezhdala-prisvoenite-ot-vlozhiteli-sredstva-na-mazh-ot-montana.html", "text": "38-годишната специалистка от отдел „Банкиране на дребно“ в клон на българска банка във Варна е задържана до 72 часа с постановление на дежурния прокурор в Окръжната прокуратура във Варна. Това съобщават от  пресслужбата на Апелативната прокуратура . Невена Й. е привлечена като обвиняема за длъжностно присвояване на близо 1 млн. лева, като голяма част от сумата са от влогове на вложители в банката. Престъплението е в особено големи размери и представлява особено тежък случай.  \r\n \r\nСредствата са били превеждани на мъж от Монтана, с когото банковата служителка се запознала в интернет. За трите години виртуална връзка Невена Й. изпращала с колети по куриерска фирма присвоените средства. Освен тях тя и баща ѝ изтеглили кредити, които също били изпратени на мъжа, както и средствата от влоговете на двамата ѝ родители. Първите средства, които изпратила на своя виртуален приятел, били лични. \r\n \r\nМежду банкерката и мъжа от Монтана, който се представял в разговорите в интернет като Мирослав Михайлов, не е имало нито една среща на живо. Това не е истинското име на мъжа, на когото Невена изпратила общо 970 000 лева за трите години връзка в интернет и социалните медии. \r\n \r\nПред разследващите Невена обяснила, че средствата били нужни на нейния интернет приятел, за да реши финансови проблеми с лихвари. Тя разполагала само с три негови снимки. Парите изпращала на името Сергей, който бил уж  негов братовчед. \r\n \r\nОбразуваното досъдебно производство ще установява как са били присвоени суми от  срочните влогове на клиенти на банката, как са били изпращани, а и получавани от човек, който по лична карта е с други имена. \r\n \r\nОкръжната прокуратура във Варна ще внесе искане за вземане мярка за неотклонение „Задържане под стража“ във Варненския окръжен съд на обвиняемата Невена Й.", "date": "2019.11.27", "title": "Банковата служителка от Варна превеждала присвоените от вложители средства на мъж от Монтана"}
{"url": "http://www.focus-news.net/news/2019/11/27/2723777/evrodeputatat-eva-maydel-v-obsht-interes-e-es-da-ima-yasna-angazhiranost-v-zapadnite-balkani.html", "text": "\"В общ интерес е Европейският съюз да има ясна ангажираност в Западните Балкани. Освен това за България е и стратегически важно да бъде активен участник в дискусиите между европейските институции и гражданите в региона. Като първата българка - председател на Международното европейско движение (най-голямата асоциация на про-европейски организации) съм готова да сътруднича за улесняването на този процес.\" Това коментира евродепутатът Ева Майдел непосредствено след среща с председателя на Европейския парламент Давид Сасоли в Европейския парламент в Страсбург, на която присъства и зам.-председателя на Движението Брандо Бенифей. Това съобщиха от пресцентъра на  ГЕРБ . \r\n \r\nТема на разговора бе предстоящата визита на Сасоли в Албания, за да засвидетелства подкрепа за европейската перспектива на региона. Официалното посещение се случва няколко седмици след като Ева Майдел инициира писмо към Председателя на ЕП с призив за показване на ангажимент към региона на фона на липсата на консенсус в Европейския съвет относно готовността на Северна Македония и Албания да започнат предпресъединителни преговори.  \r\n \r\nПисмото на Ева Майдел беше подкрепено от лидерите на европейските партии ЕНП, ПЕС, Алианс на либералите, Зелени както и от Дейвид МакАлистър, председател на комисията по външна политика в ЕП и Андрей Ковачев, заместник председател на групата на ЕНП с ресор \"Разширяване\". Майдел изрази надежда скоро да има позитивно развитие за Северна Македония и Албания по пътя им към членство в ЕС.", "date": "2019.11.27", "title": "Евродепутатът Ева Майдел: В общ интерес е ЕС да има ясна ангажираност в Западните Балкани"}
{"url": "http://www.focus-news.net/news/2019/11/27/2723773/vazstanoveno-e-dvizhenieto-po-pat-i-1-vidin-montana-v-rayona-na-dolna-verenitsa.html", "text": "Възстановено е движението по път I-1 Видин – Монтана в района на Долна Вереница. Това съобщиха от пресцентъра на  Агенция „Пътна инфраструктура“ .", "date": "2019.11.27", "title": "Възстановено е движението по път I-1 Видин – Монтана в района на Долна Вереница"}
{"url": "http://www.focus-news.net/news/2019/11/27/2723780/za-edin-chas-se-zatvarya-glaven-pat-e-79-pri-selo-usoyka-za-otstranyavane-na-katastrofiraliya-tovaren-avtomobil.html", "text": "За един час се затваря главен път Е-79 при село Усойка. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Пътят към момента е временно затворен. \r\n \r\nЦелта е отстраняване на катастрофиралия товарен автомобил. Движението ще бъде възстановено след около час – към 15.40 ч. Препоръчваме пътуващите да ползват алтернативния маршрут по автомагистрала „Струма“.  \r\n \r\nВенцеслав ИЛЧЕВ", "date": "2019.11.27", "title": "За един час се затваря главен път Е-79 при село Усойка за отстраняване на катастрофиралия товарен автомобил"}
{"url": "http://www.focus-news.net/news/2019/11/27/2723759/sport-zenit-razchita-studat-da-skove-lion.html", "text": "Зенит е изправен пред последната си възможност да атакува елиминациите в Шампионската лига. Руският първенец е с актив от 4 точки и приема Лион, който е със 7, а лидерът в групата Лайпциг е с 9. Това означава, че всичко освен победата изхвърля руския клуб от сметките. Зенит загуби само веднъж в последните си 10 мача у дома във всички турнири, но поражението бе срещу Лайпциг с 0:2. В Санкт Петербург освен на собствените си сили разчитат и на природата. И по-точно студът край Нева да скове гостите от Лион. Според прогнозата по време на мача се очаква температурата да е около минус 7-8 градуса. Вятърът обаче ще прави тя да изглежда още по-мразовита.", "date": "2019.11.27", "title": "Спорт: Зенит разчита студът да скове Лион"}
{"url": "http://www.focus-news.net/news/2019/11/27/2723774/afp-ursula-fon-der-layen-specheli-evrodeputatite-s-obeshtanie-za-izgrazhdane-na-zelena-supersila.html", "text": "Новоизбраният председател на Европейската комисия Урсула фон дер Лайен ще встъпи в длъжност в неделя, 1 декември, след като спечели парламентарно мнозинство за плана си за изграждане на „зелена суперсила“, отбелязва  AFP . \r\n61-годишната германка поема поста в момент, в който Европа е изправена пред предизвикателството да намери новата си роля сред геополитически и икономически гиганти като САЩ и Китай. \r\n \r\nНейният път към поста, който трябваше да поеме в началото на ноември, бе каменист – мощта на Брюксел бе подкопана от френско-германското съперничество и от предстоящото излизане на Великобритания от структурите на Общността.  Но в сряда 451 от депутатите в Европейският парламент в Страсбург подкрепиха новия състав на Комисията, която ще бъде водена от бившия германски министър на отбраната. 157 гласуваха „против“, а 89 се въздържаха.  \r\n„Моля за вашата подкрепа, за да дадете нов старт на Европа\", заяви Урсула фон дер Лайен в до голяма степен добре приета реч, изнесена в присъствието на новите комисари. \r\n \r\n„Нашият съюз ще предприеме трансформация, която ще докосне всяка част от нашето общество и икономика, и ние ще го направим, защото това ще бъде правилното нещо, а не защото ще е лесно\", увери германският християндемократ.Тя приветства вицепредседателя на ЕК Франс Тимерманс като човек, който е подходящ за поста.  \r\nСъщевременно Урсула фон дер Лайен обеща „европейска зелена сделка... за здравето на нашата планета, нашите хора и нашата икономика\". \r\n \r\n Търговска суперсила \r\n \r\nОсвен обещаващи мерки за борба с изменението на климата, Фон дер Лайен настоя, че Европа има стремеж да ръководи света в областта на цифровата икономическа революция.„Ние сме световната търговска суперсила. Ние сме най-големият източник и дестинация на преките чуждестранни инвестиции навсякъде по света. Трябва да използваме тази двойна сила на дигитализация и климатичен преход, за да засилим нашата индустриална база\", препоръча германският политик.  \r\n \r\nНазначението на Фон дер Лайен за наследник на Жан-Клод Юнкер бе одобрено през юли с тънка мнозинство от едва девет гласа над необходимите. Три от първоначалните й кандидатури за комисари бяха отхвърлени по време на процеса на утвърждаването на новия състав на ЕК.  Но основните дясноцентристки, либерални и социалистически блокове се обединиха около нея на последния вот, а „зелените“ избраха да се въздържат, вместо да гласуват „против“. \r\n \r\n„Нашите приоритети са решаваща част от Комисията „Фон дер Лайен“, заяви Манфред Вебер, ръководител на групата ЕНП в ЕП. „През 2024 г. Европа ще проведе най-амбициозната и приобщаваща политика в областта на климата, европейските граници и бреговата охрана, ще трансформира Европол в европейско ФБР, ще създаде генерален план за борба с рака и ще създаде милиони работни места\". \r\nКомисията има членове от целия политически спектър, а 12 от 27-те му представители са жени. Няма пълен паритет, както бе обещано, но за първи път в историята на ЕК има толкова много представителки на нежния пол.  \r\n \r\nВъпреки това ще има противопоставяне. Евроскептичните, крайнолеви и десни популистки партии на парламента се противопоставят на голяма част от програмата на новата Комисия, а „Зелени“ са скептични. \r\n„Като чух речта на Фон дер Лайен в ЕП днес, вече ми липсва Юнкер\", въздъхна германският евродепутат Райнхард Бутикофер. \r\nИма още един облак, надвиснал над плановете: Брекзит. \r\n \r\nПремиерът на Обединеното кралство Борис Джонсън планира да изведе страната от ЕС на 31 януари, след като Брекзит беше многократно отлаган на фона на спорове в Уестминстър заради условията на „развода“. Междувременно той отказа да изпрати представител на Великобритания в Комисията. \r\n \r\nФон дер Лайен изрази съжаление за решението на Великобритания и бе значително по-помирителна от предшественика си Юнкер, който често се шегуваше за това, което определяше като голяма грешка на Лондон. „Не е тайна, че винаги съм била за оставенето (на Великобритания – бел.р.). Но също така винаги ще уважавам решението, взето от британския народ\", подчерта германката.  „И каквото и да бъде бъдещето, връзката и приятелството между нашите народи са неразривни\". \r\n \r\n Тереза Герова", "date": "2019.11.27", "title": "AFP: Урсула фон дер Лайен спечели евродепутатите с обещание за изграждане на „зелена суперсила“"}
{"url": "http://www.focus-news.net/news/2019/11/27/2723785/dvizhenieto-po-pat-i-1-dupnitsa-blagoevgrad-v-rayona-na-s-usoyka-pri-km-340-e-vremenno-ogranicheno-v-dvete-posoki-poradi-izteglyane-na-avariral-tir.html", "text": "Движението по път I-1 Дупница – Благоевград в района на с. Усойка при км 340 е временно ограничено в двете посоки поради изтегляне на аварирал ТИР. Това съобщиха от пресцентъра на  Агенция „Пътна инфраструктура“ . \r\nОбходният маршрут за автомобили до 12 тона е през АМ „Струма“. МПС над 12 тона изчакват на място.", "date": "2019.11.27", "title": "Движението по път I-1 Дупница – Благоевград в района на с. Усойка при км 340 е временно ограничено в двете посоки поради изтегляне на аварирал ТИР"}
{"url": "http://www.focus-news.net/news/2019/11/27/2723787/pravitelstvoto-prie-programa-za-prebroyavane-na-naselenieto-i-zhilishtniya-fond-prez-2021-g.html", "text": "Кабинетът одобри Програма за преброяване на населението и жилищния фонд през 2021 г., която представя целите, задачите, периода, принципите и етапите на провеждане на Преброяването през 2021 година (Преброяване 2021), съобщиха от  правителствената информационна служба . \r\nТова е най-мащабното статистическо изследване и се провежда на всеки десет години като предоставя информация за броя и структурата на населението по пол, възраст, образование, икономическа активност, професия и други демографски, социално-икономически и етнокултурни признаци. В документа са описани методите и темите, по които ще се събира информация за населението и жилищния фонд, както и органите на преброяването и взаимодействието между тях. \r\nДанните, събрани по време на преброяването, ще бъдат използвани както от централната и местната власт, така и от бизнеса, научната общност и неправителствения сектор.", "date": "2019.11.27", "title": "Правителството прие Програма за преброяване на населението и жилищния фонд през 2021 г."}
{"url": "http://www.focus-news.net/news/2019/11/27/2723781/", "text": "141 години от създаването си отбелязва Националния военен университет „Васил Левски“ в старата столица. От образователната институция уточниха за  Радио „Фокус“ – Велико Търнов , че тържествените чествания започват със служба на Негово Високопреосвещенство Великотърновския митрополит Григорий в Православния храм „Свети Седмочисленици” от 11.00 часа. Час по-късно на Ритуалния плац с почетен караул ще бъде посрещнат министърът на отбраната, след което ще бъдат поднесени цветя на Паметника на Васил Левски и Паметника на възпитаниците в Националния военен университет „Васил Левски”. Тържеството ще продължи в Дома на културата със слово на началника на Университета полковник Иван Маламов, поздравления от официалните гости и връчване на награди. \r\n \r\nПо-късно през деня ще се състои и заключителното за тази година събитие от националната информационна кампания „Бъди войник“, която се реализира от Министерството на отбраната. Проявите ще започнат в 15.30 часа на паркинга зад Военния клуб в старта столица, където ще бъде разположен показ на образци въоръжение, техника и оборудване на Сухопътните войски, Военновъздушните сили, Военноморските сили, Служба „Военна полиция“ и Специалните сили. \r\n \r\nКампанията ще завърши с концерт-спектакъл на Представителния ансамбъл на Въоръжените сили и Гвардейския представителен духов оркестър, който ще започне в 18.00 ч. в МДТ „К. Кисимов“. На сцената ще излязат Орлин Горанов, Гуна Иванова,  формациите „Армейска песен“, „Ладена“, Вили Станева, Соня Иванова, Станислава Димитрова – Съни, Надя Казакова и много други. Търновци ще видят и младите таланти от  детско естрадно студио „Румина“, танцова школа „Рали“, детско юношески танцов ансамбъл „Търновче“. \r\n \r\nЛуиза ТРАНЧЕВА", "date": "2019.11.27", "title": "Министър Красимир Каракачанов пристига във Велико Търново за годишнината на НВУ \"Васил Левски\""}
{"url": "http://www.focus-news.net/news/2019/11/27/2723772/bchk-izprashta-pomosht-za-postradalite-ot-zemetresenieto-v-albaniya.html", "text": "БЧК е в непрекъснат контакт с Албанския червен кръст (АЧК) и с Международната федерация на Червения кръст и Червения полумесец (МФЧК/ЧП). Екипи на Албанския червен кръст оказват първа помощ и психологична подкрепа на пострадалите в Дуръс и Туман, най-тежко засегнатите райони от земетресението. Това съобщиха от пресцентъра на  БЧК . \r\n \r\nЗа нуждите на пострадалото население Българският червен кръст предоставя чрез Албанския червен кръст вещи от първа необходимост от бедствения си резерв, като част от тях са от съвместния бедствен резерв с Турския червен полумесец: вълнени одеяла – 1000 бр., семейни палатки – 100 бр., комплекти спално бельо (чаршаф, плик, калъфка) - 1000 бр., възглавници – 1000 бр., семейни хигиенни пакети – 100 бр. \r\n  \r\nБЧК продължава да следи ситуацията в Албания и при необходимост е в готовност за последващо подпомагане и изпращане на издирвателни екипи с кучета на Планинската спасителна служба. \r\n \r\nХуманитарната помощ, предоставена от БЧК, ще бъде транспортирана до Албания заедно с помощта, отпусната от българската държава, в знак на солидарност с нуждаещите се от подкрепа в Република Албания", "date": "2019.11.27", "title": "БЧК изпраща помощ за пострадалите от земетресението в Албания"}
{"url": "http://www.focus-news.net/news/2019/11/27/2723783/dots-d-r-angel-dzhonev-zapadnite-balgarski-pokraynini-zasluzhavat-savsem-drug-yuridicheski-statut.html", "text": "Трябва да се направят всички възможни усилия да бъдат елиминирани териториалните клаузи на Ньойският договор относно Западните български покрайнини. Това каза в интервю за  Радио „Фокус” – Кюстендил  доцент д-р Ангел Джонев, историк към Регионален исторически музей – Кюстендил. По думите му редица специалисти виждат възможности в този план. „Да не забравяме, че подобни случаи и в момента битуват в публичното пространство, дори между държави които са формално съюзници.  \r\n \r\nЕдин такъв пример е Гибралтар между Испания и Великобритания, който въпреки, че 300 години и повече се притежава от Великобритания, Испания никога не е преставала да твърди, че това са нейни бивши територии, че те подлежат на съответна ревизия”, каза Ангел Джонев. По думите му българската държава трябва по някакъв категоричен начин да отстоява повдигнатия въпрос, независимо дали Сърбия ще членува или не в Европейския съюз.  \r\n \r\n„Българските политици, израствайки до нивото на държавници, трябва да се вслушат в мненията на експертите, които не са за пренебрегване. Юридическият субект, който е поискал Западните български покрайнини, отдавна не съществува. Тези земи никога не са давани на държава със сегашното ѝ име и със сегашният ѝ юридически статут. Тези неща трябва да се имат предвид и никога да не се забравят”, каза Ангел Джонев. Според него Западните български покрайнини заслужават съвсем друг юридически статут.  \r\n \r\nВенцеслав ИЛЧЕВ", "date": "2019.11.27", "title": "Доц. д-р Ангел Джонев: Западните български покрайнини заслужават съвсем друг юридически статут"}
{"url": "http://www.focus-news.net/news/2019/11/27/2723791/remontira-se-patnoto-platno-na-bul-belomorski-v-kardzhali-koyto-e-chast-ot-republikanski-pat-i-5-za-makaza-i-gartsiya-v-chertite-na-grada.html", "text": "Ремонтира се пътното платно на бул. „Беломорски“ в Кърджали, който е част от републикански път I-5 за Маказа и Гърция в чертите на града, предаде кореспондент на   Радио „Фокус“  . На различни отсечки от пътя при входа на града в посока от Хасково и моста над Градското дере, се подготвят за асфалтиране големи части и по двете страни на улицата. Движението е натоварено и колони от коли чакат за преминаване през стеснените отсечки от пътя. От ОПУ-Кърджали препоръчват преминаването да се осъществява с повишено внимание.  \r\nДарина ДЕЕНИЧИНА", "date": "2019.11.27", "title": "Ремонтира се пътното платно на бул. „Беломорски“ в Кърджали, който е част от републикански път I-5 за Маказа и Гърция в чертите на града"}
{"url": "http://www.focus-news.net/news/2019/11/27/2723789/aktualiziran-e-spisakat-na-sredishtnite-detski-gradini-i-uchilishta.html", "text": "Актуализиран е списъкът на средищните детски градини и училища. С настоящата актуализация общият брой на средищните детски градини, отделни групи в детски градини и училища в списъка за учебната 2019/2020 г., става 987 в над 660 населени места, съобщиха от  правителствената информационна служба . \r\n \r\nВ списъка се включват 31 нови детски градини и отделни групи в детски градини и 7 нови училища, които отговарят на критериите и условията за получаване на статут на средищни. Отпадат 41 средищни институции, в това число 11 училища и 30 детски градини или отделни групи в детски градини, поради липса на минималния брой от 10 ученика или 4 деца, които пътуват от други населени места. \r\n \r\nОбщият брой на децата в новите средищни детски градини е 2069, като пътуващите деца в задължителна предучилищна възраст са 206. Общият брой на учениците в новите средищни училища е 1327, а пътуващите до 16-годишна възраст са 100. \r\nПромените в Списъка са извършени по мотивирани предложения на кметовете на общините и след извършена проверка от регионалните управления на образованието. За децата и учениците, които са от населени места без детска градина или училище, от съответните общини е осигурен безплатен транспорт до детската градина или училище.", "date": "2019.11.27", "title": "Aктуализиран е списъкът на средищните детски градини и училища"}
{"url": "http://www.focus-news.net/news/2019/11/27/2723786/agrarnata-targoviya-formira-nad-1-mlrd-evro-polozhitelno-targovsko-saldo-za-2018-g.html", "text": "Правителството прие Годишния доклад за състоянието и развитието на земеделието за 2019 година, съобщиха от  правителствената информационна служба . В документа се посочва, че аграрната търговия формира над 1 млрд. евро положително търговско салдо за 2018.  Износът и вносът на селскостопански стоки бележат увеличение съответно с 3,3% и 3,6% спрямо предходната година. По предварителни данни, през първото полугодие на 2019 г. нетният износ на аграрни стоки от страната възлиза на 340 млн. евро. Водещи продукти в структурата на селскостопанския експорт както през 2018 г., така и през първите шест месеца на 2019 г., са житните и маслодайните култури, следвани от растителните мазнини, хлебарските и тестени сладкарски изделия, птичето месо, тютюна и др. \r\n \r\nПо схемите за директни плащания и преходна национална помощ за кампания 2018, към края на юни 2019 г., са изплатени средства в размер на 1,650 млрд. лева на земеделските производители в страната.  \r\nПрез 2018 г. брутната добавена стойност, създадена в отрасъл „Селско, горско и рибно стопанство“, възлиза на 3,698 млрд. лева по текущи цени, като в реално изражение се наблюдава относително запазване около нивото от предходната година. \r\n \r\nВ рамките на 2018 г. по „Програмата за развитие на селските райони“ за периода 2014 - 2020 г. са извършени плащания в размер на 582,9 млн. лева, а по „Програмата за морско дело и рибарство“ 2014 - 2020 г. - около 14 млн. лева. \r\nВ подкрепа на земеделските производители в страната, през годината са предоставени 270 млн. лева под формата на държавни помощи. \r\nВ доклада са посочени приоритетите и целите на политиката в аграрния отрасъл, мерките и действията за тяхното постигане през 2020 г.", "date": "2019.11.27", "title": "Аграрната търговия формира над 1 млрд. евро положително търговско салдо за 2018 г."}
{"url": "http://www.focus-news.net/news/2019/11/27/2723792/predsedatelyat-na-darzhavna-agentsiya-elektronno-upravlenie-e-opredelen-za-natsionalen-koordinator-na-edinnata-tsifrova-platforma-na-es.html", "text": "Министерски съвет прие решение, с което определя председателя на Държавна агенция „Електронно управление“ за Национален координатор на Единната цифрова платформа на ЕС, по смисъла на Регламент (ЕС) 2018/1724, съобщиха от  правителствената информационна служба . \r\n \r\nПлатформата ще осигури единна входна точка за достъп до онлайн информация, административни процедури и услуги за оказване на съдействие и решаване на проблеми, необходими на гражданите и предприятията, за свободно движение в рамките на ЕС, за правата и задълженията на потребителите в областта на вътрешния пазар. Потребителите ще имат достъп и възможност да извършват процедури, свързани с житейски или бизнес събития, изцяло онлайн, при условие че съответната процедура е въведена в държава членка. \r\n \r\nЕдинната цифрова платформа ще включва общ потребителски интерфейс, достъпен на всички официални езици на Съюза и интегриран в съществуващия в момента портал „Вашата Европа“. Изграждането на платформата е една от приоритетните инициативи, заложени в Плана за действие на ЕС за електронно управление за периода 2016-2020 г. \r\n \r\nСъгласно Регламента Националният координатор отговаря за контактите с ЕК по всички въпроси, свързани с платформата. Той насърчава еднаквото прилагане от компетентните органи на изискванията на Регламента, относно: качеството на информацията; процедурите и услугите за оказване на помощ и решаване на проблеми; трансграничния достъп до онлайн процедури и услуги; техническата система за трансграничен автоматизиран обмен на удостоверителни документи и за прилагане на принципа „само веднъж“; проверката на удостоверителни документи между държавите членки. Той ще гарантира, че при наличие на препоръки от ЕК, относно качеството на осигуряваните от компетентните органи информация и услуги, те се прилагат надлежно.", "date": "2019.11.27", "title": "Председателят на Държавна агенция „Електронно управление“ е определен за Национален координатор на Единната цифрова платформа на ЕС"}
{"url": "http://www.focus-news.net/news/2019/11/27/2723782/initsiirat-golyama-sreshta-na-mladezhki-organizatsii-vav-veliko-tarnovo.html", "text": "Голяма среща на младежките организации и сдружения предстои да бъде инициирана в началото на следващата година във Велико Търново. На събитието подробно ще бъде представена дейността на Национален младежки форум и свързаните организации, както и водещите теми, вълнуващи младите хора.Това обобщават от  пресцентъра на Община Велико Търново . \r\n  \r\nИдеята бе представена пред заместник-кмета на Велико Търново Снежана Данева-Иванова от представители на Националния младежки форум. Местната администрация може да осигури логистична подкрепа за събитието, коментира Снежана Данева-Иванова. Тя запозна гостите с дейностите на Градски ученически парламент, Български младежки червен кръст и младежките структури на „Ротари клуб“ – „Ротаракт“ и „Интеракт“. Средно по пет проекта се работи във всяко училище във Велико Търново и общината, при това – с дейното участие на учениците, посочи директорът на общинската дирекция „Образование, младежки дейности и спорт“ Пенка Игнатова. \r\n \r\nНационален младежки форум обединява повече от 50 организации от цяла България и обхваща над 100 000 млади хора. От организацията дадоха висока оценка за богатия културен живот във Велико Търново, приобщаването и дейното участие на младежите в събитията.", "date": "2019.11.27", "title": "Инициират голяма среща на младежки организации във Велико Търново"}
{"url": "http://www.focus-news.net/news/2019/11/27/2723793/140-284-lv-e-razmerat-na-neizplatenite-rabotni-zaplati-ot-nachaloto-na-godinata-vav-vidinska-oblast.html", "text": "140 284 лв. е размерът на неизплатените работни заплати от началото на годината във Видинска област, съобщиха за  Радио „Фокус“-Видин  от местната дирекция на Инспекцията по труда. Забавени трудови възнаграждения се дължат в 17 предприятия в областта. В резултат на осъществения контрол от Инспекцията по труда до момента са изплатени забавени трудови възнаграждения в размер на 89 048 лева. През месец октомври в три предприятия са установени неизплатени работни заплати в размер на 1323 лева, дължима общо на трима работници.  \r\nАнна ЛОЗАНОВА", "date": "2019.11.27", "title": "140 284 лв. е размерът на неизплатените работни заплати от началото на годината във Видинска област"}
{"url": "http://www.focus-news.net/news/2019/11/27/2723796/ravnishteto-na-bezrabotitsa-v-oblast-kardzhali-e-87-pri-56-za-stranata.html", "text": "Равнището на безработица в област Кърджали е 8,7 на сто при 5,6 на сто за страната. Това съобщи на пресконференция Метин Хафъзсалим, директор на Бюро по труда-Кърджали към Дирекция „Регионална служба по заетостта” – гр. Хасково, предаде кореспондент на   Радио „Фокус“  .  \r\n \r\nПрез месец октомври икономически активното население в Кърджали е 60 746, от тях 5 306 са безработните. Постъпили са на работа 338 безработни лица през месеца. От тях на първичен пазар на труда са устроени общо 314 лица, по програми и мерки за заетост са постъпили на работа 11 лица и по схеми на Оперативна програма „Развитие на човешките ресурси“ 13 лица. Спрямо предходния месец е отчетено увеличение от 57 души, а в сравнение с м.октомври 2018г. регистрираните безработни са с 359 по-малко (5 665 бр. за 10.2018г.) Към 31.10.2019г. с най-голям дял са възрастовите групи над 55г. – 38,9% /2 064 бр./ и от 50 до 54г. – 14,6% /773 бр./. С най-нисък относителен дял са младежите до 19 г. – 0,6% /31 бр./. Към 31.10.2019г безработните над 50г. са 2 837 – 53,5% от общо регистрираните, а регистрираните младежи до 29 г. са 476, като делът им е 8,9% от всички безработни лица.  \r\n \r\nБезработните младежи е увеличават с 22 лица спрямо предходния месец. Регистрираните продължително безработни лица с престой в бюрото по труда над 1 година в Област Кърджали са 811 и съставляват 15,3% от всички регистрирани безработни. Спрямо предходния месец броят им се увеличава с 4 лица. За страната икономически активното население е 3 282 840 или безработицата е 5,6 % за страната. По отделните общини Област Кърджали се нарежда на 17-та позиция по показателя равнище на безработица сред 28-те области в страната. С най-високо – общините Джебел – 18,6% и Ардино – 17,9%, a с най-ниско равнище на безработица са общините Кърджали – 4,7% и Момчилград – 8,4%. Към 31.10.2019г. в бюрата по труда на област Кърджали са регистрирани 3 240 жени /61,1%/ и 2 066 мъже /38,9%/. Броят на жените намалява спрямо предходния месец с 4, а на мъжете се увеличава с 61. 77 от общо постъпилите на работа са с работническа специалност, 88 са от групата на специалистите и 173 са безработни лица без квалификация.  \r\n \r\nПо степен на образование с висше образование са 56 лица, със средно 148 и с основно и по-ниско 134 лица.През м.октомври в бюрата по труда от област Кърджали са заявени общо 199 свободни работни места, на първичен пазар на труда 188 и за субсидирана заетост 11 (по схеми на ОП РЧР – 11). Разпределението на безработните лица по признака възраст се отличава с нарастване на дела на отделните групи с увеличаване на възрастта. Към 31.10.2019г. с най-голям дял са възрастовите групи над 55г. – 38,9% /2 064 бр./ и от 50 до 54г. – 14,6% /773 бр./. С най-нисък относителен дял са младежите до 19г. – 0,6% /31 бр./. Безработните над 50 г. са 2 837 – 53,5% от общо регистрираните, а регистрираните младежи до 29 г. са 476, като делът им е 8,9% от всички безработни лица. Безработните младежи е увеличават с 22 лица спрямо предходния месец. Ниската степен на образование и квалификация продължават да предопределят продължителността на престой на лицата с основно и по-ниско образование на пазара на труда.  \r\n \r\nСегментацията на предлагането на работна сила на областния трудов пазар по признака образование се отличава с трайно доминиращият дял на безработните лица с основно и по-ниско образование – 2 749 души или 51,8%. Спрямо предходния месец те намаляват с 14 бр. Висшистите съставляват 8,1% и са 429 бр. Те намаляват спрямо предходния месец с 5 бр. Безработните със средно образование, в т.ч. със средно професионално образование съставляват 40,1% от цялата разглеждана съвкупност и са 2 128 души. Те се увеличават с 76 бр. спрямо предходния месец. По професионален признак регистрираните безработни са: с работнически професии – 25,6 % /1 360 бр./; специалисти – 13,9% /734 бр./; без специалност и професия – 60,5% /3 212 бр./ \r\n Дарина ДЕЕНИЧИНА", "date": "2019.11.27", "title": "Равнището на безработица в област Кърджали е 8,7 % при 5,6 % за страната"}
{"url": "http://www.focus-news.net/news/2019/11/27/2723788/prezidentat-rumen-radev-otstoyavaneto-na-varhovenstvoto-na-zakona-tryabva-da-se-prevarne-v-neotmenima-chast-ot-institutsionalnata-kultura.html", "text": "Отстояването на върховенството на закона трябва да се превърне в неотменима част от институционалната култура в България. Това заяви президентът Румен Радев на среща днес на „Дондуков“ 2 с ръководителите на дипломатическите мисии у нас на държавите-членки на Европейския съюз, Швейцария и Норвегия, съобщиха от  прессекретариата на държавния глава . \r\n \r\nНа срещата посланиците поставиха редица въпроси, свързани с върховенството на правото у нас, резултатите от Механизма за сътрудничество и проверка по отношение на българското правосъдие, причините за демографската криза в България, участието на страната ни в дебата за бъдещето на Европа, засиления миграционен натиск по външните европейски граници, европейската и регионалната сигурност.     \r\n \r\nДържавният глава подчерта, че ще инициира широк обществен дебат за промени в Конституцията, именно за да отговори на очакванията на гражданите за много по-висока прозрачност в работата на българското правосъдие, както и за ролята, отчетността и мястото на прокуратурата в съдебната система.  \r\n \r\nРумен Радев припомни и отправените в обръщението му към народа и Народното събрание през месец септември т.г. предложения за изсветляване на законодателния процес с преустановяване на наложилата се практика за кардинална промяна на закони чрез преходни и заключителни разпоредби, с което се избягва общественото обсъждане и оценката за въздействие. Сред предложенията на президента бяха и въвеждането на индивидуална конституционна жалба, усъвършенстването на Закона за прякото участие на гражданите в държавната власт и местното самоуправление, финансовата децентрализация на общините, намаляване на големия брой недействителни бюлетини, което компрометира доверието в изборния процес. \r\n \r\n„Българските граждани трябва да осъзнаят силата и отговорността си да изискват много по-високо качество в управлението, както и прозрачност и ефективност при изразходването на обществени средства и да упражняват контрол върху институциите“, подчерта Румен Радев в отговор на въпрос.  \r\n \r\nПо думите на президента ефективната борба с корупцията по високите етажи на властта, повишаване на сигурността на гражданите, качествените промени в здравеопазването и образованието, са задължителни предпоставки за преодоляване на негативните демографски тенденции в България. Румен Радев отново подчерта, че страната ни ще работи за равномерно разпределение на научната и образователна инфраструктура в Европа, без което е невъзможно реално икономическо и социално сближаване в ЕС.  \r\n \r\nКато общо европейско предизвикателство, президентът открои тенденцията на нарастване на броя на мигрантите в региона на Източното Средиземноморие и на Балканите. Румен Радев призова за общ европейски подход към този въпрос, финансова помощ за страните по външните европейски граници и готовност за своевременна подкрепа от екипите на Фронтекс. \r\n \r\nПо думите на държавния глава неотслабващата подкрепа за европейска перспектива на страните от Западните Балкани е в интерес както на регионалната сигурност и стабилност, така и на самия ЕС. България очаква бъдещето разширяване на Европейския съюз да бъде на основата на реално изпълнение на критериите за членство, както и на решителен напредък в изграждането на добросъседски отношения на Балканите. \r\n \r\nВ рамките на срещата бяха обсъдени и предстоящата среща на върха на НАТО в Лондон, аспекти на европейската и регионалната сигурност, дебатът за бъдещето на Европа и други теми.", "date": "2019.11.27", "title": "Президентът Румен Радев: Отстояването на върховенството на закона трябва да се превърне в неотменима част от институционалната култура"}
{"url": "http://www.focus-news.net/news/2019/11/27/2723795/erdogan-dlazhni-sme-da-zastanem-zad-bratska-albaniya-sled-zemetresenieto.html", "text": "Турският президент Реджеп Тайип Ердоган призова „целия ислямски свят“ да подкрепи Албания, която бе засегната от опустошително земетресение по-рано, предава македонската медия  ”Фокус“ , като се позовава на източници в Анкара.  \r\n \r\n„Смятам, че трябва да стоим до Албания, това трябва да бъде особено задължение на нашата Организация за ислямско сътрудничество (ОИС). Мисля, че ще бъде много полезно да направите тази стъпка, това е братско задължение“, каза Ердоган в обръщението си на годишната среща на ОИС. \r\n \r\nТой информира, че след новината за земетресението два пъти е разговарял с министър-председателя на Албания, който го е информирал, че при земетресението са загинали 26 души. \r\n \r\nПо последни данни това число е достигнало 29. \r\n \r\n  Теодор Пенев", "date": "2019.11.27", "title": "Ердоган: Длъжни сме да застанем зад братска Албания след земетресението"}
{"url": "http://www.focus-news.net/news/2019/11/27/2723798/odobreni-sa-dopalnitelni-razhodi-po-byudzheta-na-mvr-i-na-ms-za-2019-g.html", "text": "Правителството одобри допълнителни разходи по бюджета на Министерството на вътрешните работи за 2019 г. в размер до 3 300 000 лв., съобщиха от  правителствената информационна служба .Средствата са за финансово обезпечаване на сключени договори за изпълнение на дейности, свързани с издаването на българските лични документи. \r\n \r\nС друго правителствено постановление са одобрени допълнителни разходи по бюджета на Министерския съвет за 2019 г., бюджетна програма „Администрация“ за 2019 г. в общ размер 140 046 лв., в т.ч. персонал - 104 721 лв. за ликвидацията на Министерството за Българското председателство на Съвета на Европейския съюз 2018. \r\n \r\nОдобрени са също така вътрешнокомпенсирани промени на утвърдените разходи по области на политики/бюджетни програми по бюджета на Министерския съвет за 2019 г. Промените са в рамките на утвърдените разходи по бюджета на Министерския съвет за настоящата година.", "date": "2019.11.27", "title": "Одобрени са допълнителни разходи по бюджета на МВР и на МС за 2019 г."}
{"url": "http://www.focus-news.net/news/2019/11/27/2723800/ogranichava-se-dvizhenieto-v-uchastak-ot-patya-devin-krichim-ot-2-do-6-dekemvri.html", "text": "От 2 до 6 декември от 7.00 до 19.00 часа ще бъде ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от пресцентъра на  АПИ .  \r\n \r\nСпирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно.  \r\n \r\nВ събота 30 ноември и в неделя 1 декември движението в отсечката от област Смолян до Кричим ще бъде затруднено и ще се извършва в една лента с изчакване. Трафикът ще се регулира със сигналисти.  \r\nАгенция „Пътна инфраструктура“ апелира шофьорите да карат внимателно и да спазват правилата за безопасност и движение по пътищата.", "date": "2019.11.27", "title": "Ограничава се движението в участък от пътя Девин - Кричим от 2 до 6 декември"}
{"url": "http://www.focus-news.net/news/2019/11/27/2723784/politico-viorika-danchila-napusna-posta-rakovoditel-na-sotsialdemokraticheskata-partiya-na-rumaniya.html", "text": "Бившият министър-председател на Румъния Виорика Дънчила напусна поста на ръководител на Социалдемократическата партия (СДП), след слабото си представяне на президентските избори в страната по-рано, пише европейската редакция на списание  Politico . \r\n \r\n„Разбирам мнението на колегите ми, факта че искат да рестарт на партията, и някой трябва да поеме отговорност за резултатите от изборите“, заяви тя в края на дългата среща на партийния Изпълнителен комитет.  \r\n \r\nДънчила получи около 3,2 млн. гласа (33,5%) във втория тур на президентските избори в Румъния, които се проведоха на 24 ноември и които тя загуби от своя политически опонент Клаус Йоханис. Това е най-ниският изборен резултат, който кандидат на социалдемократите е получавал в балотаж за последните 30 години.  \r\n \r\nНаправихме всичко, което можахме, за да получим добър резултат“, каза тя. Но преди важните местни и общи избори, които ще се проведат в страната през 2020 г., тя заяви, че ще напусне, за да помогне на партията да започне на чисто.  \r\n \r\nМарчел Чолаку, председателят на долната камара на румънския парламент, ще заеме нейното място като временен лидер на социалдемократите, докато не се проведе партиен конгрес през февруари 2020 г., който ще избере нов лидер. \r\n \r\nЧолаку беше заместник-премиер в правителството на СДП, водено от Михай Тудусе през втората половина на 2017 г. Той е близък до бившия ръководител на социалдемократите Ливиу Драгня, но взаимоотношенията между двамата се влошиха, след като Тудосе загуби подкрепата на първия като премиер и напусна, според румънски медии. Чолаку наследи Дагня като ръководител на долната камара в парламента, след като бившият лидер на СДП беше вкаран в затвора, заради обвинения в измама.  \r\n \r\n  Теодор Пенев", "date": "2019.11.27", "title": "Politico: Виорика Дънчила напусна поста ръководител на Социалдемократическата партия на Румъния"}
{"url": "http://www.focus-news.net/news/2019/11/27/2723799/vladimir-zelenski-kiev-e-gotov-za-vsyakakav-format-na-pregovori-v-ramkite-na-normandskata-chetvorka.html", "text": "Всеки формат на преговори за решаването на конфликта в Източна Украйна в рамките на \"Нормандската четворка\" (Украйна, Франция, Германия, Русия) е приемлив за Киев. Това обяви украинският президент Владимир Зеленски, който е на посещение в Литва, предава  TACC \r\n \r\n\"Ние сме готови да преговаряме във всеки формат в рамките на Нормандската четворка\", каза той. \r\n \r\nСпоред президента, на срещата на четирите страни на 9 декември в Париж могат да се провеждат многостранни и двустранни преговори с лидерите на съответните страни.  \r\n\"Ако някой друг дойде на тази среща, и може да ни помогне, ние сме готови и за това\", добави Зеленски. \r\n \r\nТака нареченият „нормандски формат“ на преговорите за Украйна съществува от юни 2014 г. Тогава, по време на честването на 70-годишнината от десанта на съюзниците в Нормандия, лидерите на Русия, Украйна, Франция и Германия за първи път обсъдиха уреждането на конфликта в Донбас. Оттогава се проведоха редица телефонни разговори и срещи на високо равнище, както и преговори на външните министри на тези държави по проблема с уреждането на конфликта. Последната среща на лидерите на \"Нормандската четворка\" се проведе през октомври 2016 г. в Берлин. \r\n \r\n  Теодор Пенев", "date": "2019.11.27", "title": "Владимир Зеленски: Киев е готов за всякакъв формат на преговори в рамките на \"Нормандската четворка\""}
{"url": "http://www.focus-news.net/news/2019/11/27/2723779/mevlyut-chavushoglu-kupihme-s-400-za-da-gi-izpolzvame.html", "text": "Ден след като държавният секретар на САЩ Майк Помпео изрази своите притеснения заради тестовете на ракетите С-400, които Анкара закупи от Русия, външният министър на Турция Мевлют Чавушоглу заяви, че неговата страна няма намерение да се съобразява с исканията на Вашингтон за системите за противовъздушна отбрана.  \r\n \r\nПо-рано САЩ многократно призоваваха Турция да се откаже от покупката си, тъй като С-400 не са съвместими със стандартите на НАТО и дори могат да представляват заплаха за сигурността на Алианса, според твърденията на Белия дом. \r\n \r\n„Не купуваш един продукт, за да го държиш в кутията“, заяви Чавушоглу на пресконференция по-рано.  \r\n \r\nПокупката на С-400 причини сериозен разрив в отношенията между Турция и САЩ, като Вашингтон дори изключи Анкара от програмата за изтребителите Ф-35. \r\n \r\n  Теодор Пенев", "date": "2019.11.27", "title": "Мевлют Чавушоглу: Купихме С-400 за да ги използваме"}
{"url": "http://www.focus-news.net/news/2019/11/27/2723803/pravitelstvoto-otpusna-530-196-leva-za-deynosti-po-dve-natsionalni-programi-za-obrazovanieto.html", "text": "Министерският съвет одобри отпускането на 530 196 лева за финансово осигуряване на дейности по две национални програми за развитие на образованието за 2019 година, съобщиха от  правителствената информационна служба . \r\n \r\nПо НП „Осигуряване на съвременна образователна среда“ се предоставят 523 046 лв. за 35 общински училища, представляващи остатъка от 35% от одобрените средства за финансиране на проектите им. Със средствата се модернизира образователната среда за професионално образование и за обучение по природни науки в общообразователната и профилираната подготовка на учениците по физика и астрономия, химия и опазване на околната среда и биология и здравно образование. \r\n \r\nПо НП „Иновации в действие“ три училища в Столична община и община Казанлък са включени допълнително в списъка за финансиране по Националната програма и ще получат 7 150 лв. за популяризиране на иновации. \r\nСредствата се осигуряват от бюджета на Министерството на образованието и науката.", "date": "2019.11.27", "title": "Правителството отпусна 530 196 лева за дейности по две национални програми за образованието"}
{"url": "http://www.focus-news.net/news/2019/11/27/2723794/pravitelstvoto-izbra-nov-predstavitel-na-rabotodatelite-v-upravitelniya-savet-na-srebarniya-fond.html", "text": "Министерският съвет избра Иван Тодоров от Конфедерацията на работодателите и индустриалците в България за член на Управителния съвет (УС) на Държавния фонд за гарантиране устойчивост на държавната пенсионна система (т. нар. „Сребърен фонд“) за 2020 г., съобщиха от  правителствената информационна служба . \r\n \r\nИван Тодоров заменя Васил Велев, съгласно ротационния принцип за излъчване на член на УС от национално представителните организации на работодателите. \r\n \r\nРъководството на т. нар. „Сребърен фонд“ се осъществява от УС с 8 членове. Негов председател е министърът на финансите, а заместник-председател - министърът на труда и социалната политика.", "date": "2019.11.27", "title": "Правителството избра нов представител на работодателите в Управителния съвет на „Сребърния фонд“"}
{"url": "http://www.focus-news.net/news/2019/11/27/2723797/pravitelstvoto-odobri-izplashtaneto-na-obezshtetenie-sled-sporazumenie-po-zhalba-pred-espch.html", "text": "Министерският съвет одобри изплащането на 1 000 евро обезщетение след споразумение по жалба пред ЕСПЧ, съобщиха от  правителствената информационна служба . Жалбоподателката, която е наследница на бивш собственик на земеделска земя, претендира пред Европейския съд по правата на човека (ЕСПЧ) прекомерната продължителност на реституционното производство. \r\n \r\nПрез 1991 г., след влизане в сила на Закона за собствеността и ползването на земеделските земи (ЗСПЗЗ), тя подава заявление за реституиране на имотите. Година по-късно съответната Поземлена комисия й признава за възстановяване правото на собственост върху земеделските земи с план за земеразделяне, като по отношение на един от имотите е уточнено, че имотните граници ще се определят въз основа на предстоящ план на новообразуваните имоти по чл.28 от Правилника за прилагане на ЗСПЗЗ. Едва през 2018 г. жалбоподателката е уведомена от компетентните органи, че няма издаден и одобрен план на новообразувани имоти и успява да се снабди с нотариален акт за собственост. \r\n \r\nПрактика на ЕСПЧ по подобни казуси е да съдейства на страните да постигнат приятелско споразумение. В този случай европейският съд предлага българското правителство приеме да заплати на жалбоподателката справедливо обезщетение в размер на 1000 евро за имуществени и неимуществени вреди, разходи и разноски по делото.", "date": "2019.11.27", "title": "Правителството одобри изплащането на обезщетение след споразумение по жалба пред ЕСПЧ"}
{"url": "http://www.focus-news.net/news/2019/11/27/2723805/v-pleven-ne-se-predvizhda-promyana-v-razmera-na-mestnite-danatsi-i-taksi.html", "text": "В общината не  се предвижда промяна в размера на местните данъци и такси. Това съобщиха от    Пресцентъра на общината  . Промяна в размера на местните данъци и такси не се предвижда, което означава, че не се очакват и повече съществени приходи в Бюджет`2020 на Община Плевен, каза пред журналисти кметът Георг Спартански. Той припомни, че такава промяна се прави след предварително обсъждане, разясняване на необходимостта и сондиране на общественото мнение.  \r\n \r\nОбобщените данни от Дирекция „Приходи от местни данъци и такси” към Община Плевен за постъпленията от началото на 2019 год. до 18 ноември показват общо приходи от 24 097 904,91 лв., което е с 1 млн. 821 хил. лв. повече в сравнение със същия период на миналата 2018 год. Приходите от данък върху недвижимите имоти до 18 ноември 2019 год. са 8 135 210,86 лв., което е 96 % изпълнение на годишния план и е с 336 хил. лв. повече в сравнение със същия период на 2018 год.; приходите от данък върху превозните средства са 4 845 178,15 лв., което е 110 % изпълнение на годишния план и е с 881 420 лв. повече в сравнение със същия период на 2018 год.; приходите от такси за битови отпадъци са 6 395 993,82 лв., което е 94 % изпълнение на годишния план и е с 221 600 лв. повече в сравнение със същия период на 2018 год.; приходите от данък при придобиване на имущество са 3 665 919,27 лв., което е 87 % изпълнение на годишния план и е с 399 500 лв. повече в сравнение със същия период на 2018 год. Най-голяма част от сумите – над 11 млн. 549 хил. лв., са постъпили по банков път, следвани от плащане в брой – над 10 млн. 110 хил. лв. Чрез ПОС терминал са платени над 1 млн. 467 хил. лв.", "date": "2019.11.27", "title": "В Плевен не  се предвижда промяна в размера на местните данъци и такси"}
{"url": "http://www.focus-news.net/news/2019/11/27/2723790/odobren-e-spisakat-sas-zashtitenite-detski-gradini-i-uchilishta.html", "text": "Одобрен е Списъкът със защитени детски градини и защитени училища за учебната 2019/2020 година. Общо 257 са образователните институции, включени в него, съобщиха от  правителствената информационна служба . Това са 71 защитени детски градини и отделни групи в детски градини, които се намират в 96 населени места на 24 области, и 161 защитени училища, разположени в 106 общини на 26 области. Поради несъответствие с критериите за защитени училища от Списъка за 2018 година, отпадат 6 защитени детски градини и отделни групи в 6 детски градини. \r\n \r\nСписъкът е изготвен в резултат на мотивирани предложения на кметовете на общините след решения на общинските съвети, извършени проверки от регионалните управления на образованието и на анализ на информационните карти на детските градини и училищата в страната. \r\n \r\nВключените в Списъка образователни институции отговарят на критериите за статут на защитени, тъй като децата и учениците нямат възможност да се обучават в най-близката детска градина или училище или ще трябва да изминават повече от допустимите километри, за да пътуват до най-близките учебни заведения.", "date": "2019.11.27", "title": "Oдобрен е списъкът със защитените детски градини и училища"}
{"url": "http://www.focus-news.net/news/2019/11/27/2723807/balgariya-finalizira-sporazumenieto-s-yordaniya-za-vizovi-oblekcheniya.html", "text": "Министерският съвет утвърди споразумението между Република България и Хашемитско кралство Йордания за краткосрочно пребиваване на притежателите на дипломатически и служебни паспорти, съобщиха от  правителствената информационна служба . Съгласно документа, българите с такива паспорти ще бъдат освободени от изискването за притежаване на краткосрочна виза при пътувания до Йордания. \r\n \r\nСпоразумението беше подписано на 20 август 2019 г. от вицепремиера и министър на външните работи на България Екатерина Захариева и от министъра на външните работи на кралство Йордания Айман Сафади.", "date": "2019.11.27", "title": "България финализира споразумението с Йордания за визови облекчения"}
{"url": "http://www.focus-news.net/news/2019/11/27/2723804/odobreno-e-finansiraneto-na-publichna-obshtinska-infrastruktura-po-reda-na-zakona-za-nasarchavane-na-investitsiite.html", "text": "От бюджета на Министерството на икономиката на Община Елин Пелин, обл. Софийска ще се предоставят средства за изграждане на елементи на общинска инфраструктура „Транспортен достъп от път SF01231, община Елин Пелин, землище на с. Равно поле, област Софийска“, съобщиха от  правителствената информационна служба . Инфраструктурата се изгражда във връзка с изпълнението на сертифицирания по ЗНИ инвестиционен проект „Складова база\" на „Уеърхаузинг Енд Логистикс“ ЕООД. \r\n \r\nНовоизградената инфраструктура ще бъде публична общинска собственост на община Елин Пелин и ще се ползва от всички физически и юридически лица, изпълняващи спедиторска, транспортна и товаро-разпределителна дейност, собственици и ползватели на съседни или намиращи се в близост имоти. Преминаващи лица, за които е налице необходимост от безопасно преминаване по този път към съществуващата спирка на масовия градски транспорт и близкия ЖП прелез, също ще ползват инфраструктурата.", "date": "2019.11.27", "title": "Одобрено е финансирането на публична общинска инфраструктура по реда на Закона за насърчаване на инвестициите"}
{"url": "http://www.focus-news.net/news/2019/11/27/2723802/v-pleven-gostuva-izlozhbata-obich-za-balgariya.html", "text": "Изложбата ,,Обич за България” от рисунки на ученици от българските неделни училища в чужбина гостува в града, предаде кореспондент на   Радио   „Фокус“  .  Директорът на Регионално управление образование Плевен Албена Тотева, уточни че инициатор на изложбата е Министерството на образованието и науката съвместно с Асоциация на българските училища в чужбина. ,,Провеждането й е израз на дългосрочните съвместни усилия за създаване, подкрепа и популяризиране дейността на българските неделни училища в чужбина, както и за съхраняване на националното самосъзнание на младите българи зад граница. Инициативата цели да се предостави на децата възможност да покажат България такава, каквато я помнят, каквато я виждат, каквато си я представят и каквато мечтаят да бъде”, каза Албена Тотева.  \r\n \r\nТя допълни, че изложбата „Обич за България” се състои от 60 картини и е пътуваща из страната, до задгранични мисии, до организации на българите в чужбина и до православни общини, към които има български училища по света. ,,Тя е открита на 28 март от министъра на образованието и науката Красимир Вълчев, експонирана е в множество областни градове. До 09 декември e експонирана в сградата на Областна администрация – Плевен, Вътрешен покрит двор, и може да бъде разгледана от желаещите. След това изложбата ще се отправи към Враца”, уточни Албена Тотева.  \r\n \r\nВиолета КРЪСТЕВА", "date": "2019.11.27", "title": "В  Плевен гостува изложбата ,,Обич за България”"}
{"url": "http://www.focus-news.net/news/2019/11/27/2723812/odobren-e-sastavat-na-balgarskata-delegatsiya-za-zasedanieto-smesenata-balgaro-srabska-mezhdupravitelstvena-komisiya-za-ikonomichesko-satrudnichestvo.html", "text": "Правителството одобри състава на българската делегация и разгледа въпроса за подготовката и провеждането на третото заседание на Смесената българо-сръбска междуправителствена комисия за икономическо сътрудничество, съобщиха от  правителствената информационна служба . \r\n \r\nВ рамките на заседанието, което ще се проведе на 27-28 ноември в гр. София, ще бъдат обсъдени въпроси, свързани с двустранното икономическо сътрудничество в области като транспорт, търговия, инвестиции, селско стопанство и др. \r\nПредвижда се Комисията да набележи мерки за разширяване на сътрудничеството и деловите връзки между двете страни в областите от взаимен интерес.", "date": "2019.11.27", "title": "Одобрен е съставът на българската делегация за заседанието Смесената българо-сръбска междуправителствена комисия за икономическо сътрудничество"}
{"url": "http://www.focus-news.net/news/2019/11/27/2723808/bezrabotitsata-v-oblast-vidin-e-dvoyno-po-visoka-v-sravnenie-sas-stranata.html", "text": "Безработицата в област Видин  е двойно по висока в сравнение със  страната, каза на пресконференция Иван Иванов, директор на Дирекция „Бюро по труда“ – Видин, предаде репортер на  Радио „Фокус“ – Видин . „Равнище на регистрираната безработица в страната от 5.6%  отчита през октомври Административната статистика на Агенцията по заетостта.  \r\n \r\nПрез октомври равнището на безработица в област Видин е 12.86 %. Трите дирекции „Бюро по труда“ в областта отчитат различно ниво на безработица. За ДБТ - Видин равнището на безработица е  8.51 %, за ДБТ – Кула е 20.59 %, а най-високо е за ДБТ - Белоградчик е 29.31 %. През октомври общият брой на регистрираните безработни в област Видин е 4866.    \r\n \r\nВ сравнение с предходния месец броят им се е увеличил с 2 лица или с 0.04 на сто.  \r\nВ Дирекция „Бюро на труда“ – Видин са регистрирани 141 безработни лица с намалена работоспособност, което е 5.77 % от общия брой безработни. В сравнение с предходния месец броят им се е увеличил с 6 лица или с 4.44 %.  Постъпилите на работа са 178 безработни лица.  \r\nАнна ЛОЗАНОВА", "date": "2019.11.27", "title": "Безработицата в област Видин  е двойно по висока в сравнение със  страната"}
{"url": "http://www.focus-news.net/news/2019/11/27/2723810/balgariya-shte-se-prisaedini-kam-memoranduma-za-satrudnichestvo-na-regionalnata-rabotna-grupa-za-yugoiztochna-evropa-po-finansovo-obrazovanie.html", "text": "Със свое решение Министерският съвет упълномощи заместник-министъра на финансите Маринела Петрова да подпише писмото за присъединяване на Република България към Меморандума за сътрудничество между страните участнички в Регионалната работна група за Югоизточна Европа по финансово образование, съобщиха от  правителствената информационна служба . \r\n \r\nС присъединяването към документа ще се подобри сътрудничеството в областта на финансовото образование, ще бъдат обменени опит, информация и добри практики между участниците - Албания, Босна и Херцеговина, Хърватия, България, Република Северна Македония, Молдова, Черна гора, Румъния, Сърбия, Косово, Словения и Турция.", "date": "2019.11.27", "title": "България ще се присъедини към Меморандума за сътрудничество на Регионалната работна група за Югоизточна Европа по финансово образование"}
{"url": "http://www.focus-news.net/news/2019/11/27/2723814/zam-ministar-lachezar-borisov-uchastva-v-otbelyazvaneto-na-50-g-balgarsko-kiselo-mlyako-v-yaponiya.html", "text": "Заместник-министърът на икономиката Лъчезар Борисов участва в отбелязването на близо 50 г. партньорски отношения между „Мейджи“ и България. За мен днес е един освен знаков, но и златен ден за дипломатическото и икономическо сътрудничество между двете страни. Първите контакти с „Мейджи“ са започнали през 1970 г. и вече половин век имаме едни прекрасни делови партньорства. Това заяви заместник-министър Борисов по време на събитието организирано от „Мейджи“ по случай 50 г. от производството на българско кисело мляко в Япония, съобщиха от пресцентъра на  Министерство на икономиката . \r\n \r\nИкономическият министър подчерта, че кампанията „Мейджи“ се явява като български посланик в страни от Азия. „Благодарение на добрите партньорски практики между двете страни, лицензионният договор за производство на българско кисело мляко се подновява вече половин столетие. Постоянните усилия и далновидната маркетинг стратегия на „Мейджи“ спомагат за популяризиране на българското кисело мляко  не само в Япония, но и в почти всички азиатски страни и днес. С гордост можем да заявим, че милиони хора по света започват деня с кофичка българско кисело мляко“, каза още зам.-министър Борисов. По негови думи 3 пъти и половина повече от българското население, граждани на Япония, консумират българското кисело мляко произведено от „Мейджи“. \r\n \r\nВ заключение зам.-министър Борисов изтъкна, че силното търговско партньорство и сътрудничеството между „Ел Би Булгарикум“ и „Мейджи“ са пример за едно от най-позитивните и успешни партньорства в българската икономика. „То е добра индикация за изградено взаимно доверие и качествена приемственост в управлението на двете компании“, каза той.", "date": "2019.11.27", "title": "Зам.-министър Лъчезар Борисов участва в отбелязването на 50 г. българско кисело мляко в Япония"}
{"url": "http://www.focus-news.net/news/2019/11/27/2723811/mezhdunaroden-zhenski-klub-sofiya-shte-organizira-blagotvoritelen-bazar-na-1-dekemvri-2019-g.html", "text": "Международен  женски  клуб – София ще организира Благотворителен базар на 1 декември 2019 г. Това съобщиха от посолството на  Република Азербайджан  в Република България. На провеждащия се всяка година базар страните показвак ръчни изработки, музика, сувенири, фолклор, кухня, образци облекла, литература, култура и традиции. Събраните средства отиват като помощ на благотварителните организации в България. Събитието ще се проведе в Интер Експо Център (София, бул. Цариградско шосе 147) и ще продължи от 10:00 до 19:00  часа. Каним ви да посетите това събитие и да подкрепите азербайджанския щанд.", "date": "2019.11.27", "title": "Международен  женски  клуб – София ще организира Благотворителен базар на 1 декември 2019 г."}
{"url": "http://www.focus-news.net/news/2019/11/27/2723815/pravitelstvoto-odobri-transfer-v-razmer-na-6-800-000-lv-po-byudzheta-na-sadebnata-vlast-za-2019-g.html", "text": "Министерският съвет одобри днес трансфер в размер на 6 800 000 лева по бюджета на съдебната власт за 2019 г. за покриване на неизпълнението на приходите по бюджета на съдебната власт, съобщиха от  правителствената информационна служба . Със средствата ще се осигури покриването на вече одобрените разходи по бюджета на съдебната власт, в съответствие с чл.361 . ап. 4 от Закона за съдебната власт.", "date": "2019.11.27", "title": "Правителството одобри трансфер в размер на 6 800 000 лв. по бюджета на съдебната власт за 2019 г."}
{"url": "http://www.focus-news.net/news/2019/11/27/2723813/otkrivat-se-protseduri-za-vazlagane-na-kontsesiya-na-tri-morski-plazha.html", "text": "Министерският съвет открива процедури за възлагане на концесия за  морските плажове „Крайморие” в община Бургас, „Приморско-юг“ в община Приморско и „Лозенец“ в община Царево, съобщиха от  правителствената информационна служба . Целта е обезопасяване на плажовете и предоставяне на услуги от обществен интерес за срока на концесиите. Процедурите се провеждат по реда на Закона устройството на Черноморското крайбрежие (ЗУЧК). Предлага се срокът на концесиите да е 20 години.  \r\n \r\nРазмерът на минималното годишно концесионно възнаграждение  за морски плаж „Крайморие“ е 47 232 лв. без ДДС, за плаж „Приморско-юг“ – 109 747 лв. без ДДС и за плаж „Лозенец“ – 141 139 лв. без ДДС.  Размерът е определен съгласно приетата от Министерския съвет Методика за определяне на минималния размер на концесионното възнаграждение за морските плажове- обект на концесия, по реда на чл. 8, ал. 2 и 3 от Закона за устройството на Черноморското крайбрежие. \r\n \r\nТрите морски плажа ще бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.", "date": "2019.11.27", "title": "Откриват се процедури за възлагане на концесия на три морски плажа"}
{"url": "http://www.focus-news.net/news/2019/11/27/2723817/trichlenen-sastav-na-vas-ostavi-v-sila-reshenieto-na-kzk-za-stroezha-na-natsionalnata-detska-bolnitsa.html", "text": "Тричленен състав на ВАС отхвърли жалбата на Камарата на архитектите в България (КАБ) и остави в сила решението на Комисията за защита на конкуренцията, с което е потвърдено решението на министъра на здравеопазването за откриване на процедура за възлагане на обществена поръчка  с предмет: „Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница“. Това съобщиха от пресцентъра на  Върховния административен съд .Решението по административно дело 12024 от 2019 г. на ВАС е окончателно. \r\n  \r\nТричленният състав смята, че решението на КЗК е правилно и  при постановяването му не са допуснати  нарушения, които да водят до неговата отмяна. В утвърдената от възложителя документация за участие се съдържат минимално необходимите данни за изготвяне от потенциалните участници на концепция за изпълнение на дейностите по предмета на поръчката. \r\n \r\nВ тази концепция, участниците следва да опишат и обосноват своето виждане за изпълнението на проектирането по всички фази и части на инвестиционния проект, в т. ч. етапи, работен процес и последователност на изпълнение, времево съвместяване на дейностите (включително и времеви график) предмет на проектирането, като изложат организационната структура и управление на човешкия ресурс, начина на изпълнение на поставената задача, при съобразяване на: взаимна обвързаност между отделните части на инвестиционния проект, така че да бъде представен краен продукт, за който след разглеждането и приемането му да може да бъде издадено разрешение за строеж.  \r\nС оглед обема и сложността на предмета на поръчката, възложителят е предвидил на фаза участие в процедурата да бъде представен идеен проект или концепция за изпълнение, а изготвянето на инвестиционния проект с всички негови фази да бъде изпълнен от определения изпълнител. На етап участие в процедурата се изисква доказване на необходимия екип, който да има компетентност и опит за изпълнение на дейностите по предмета на поръчката.  \r\n \r\nВърховните съдии не приемат твърденията и аргументите на КАБ, че липсата на разделяне на поръчката на обособени позиции - обособена позиция за проектирането и обособена позиция за строителството, ограничава конкуренцията и не допуска до самостоятелно участие в процедурата проектантите. Разделянето на поръчката на обособени позиции е въпрос на целесъобразност и не подлежи на съдебен контрол.  \r\nТричленният състав смята, че цялостната организация на работния процес и качественото изпълнение на поръчката обуславя нуждата дейностите по проектиране, изпълнение на строителството и упражняването на авторския надзор да се изпълнят от един изпълнител. В хипотеза на включване на повече от един изпълнител при обособяване на отделни позиции би се стигнало до необходимост от сложен процес на координация от страна на Възложителя и мобилизиране на голям ресурс, което ще доведе до затруднения и опасност от ненавременно и некачествено изпълнение на поръчката. От друга страна спецификата на предмета на поръчката предполага единни решения, които могат да бъдат постигнати единствено при съвместното изпълнение на всички дейности на обществената поръчка. Търсените от възложителят качество и срочност на изпълнението са и предвид обекта, който следва да бъде изграден, а именно Национална многопрофилна детска болница.  \r\n \r\nПрез февруари 2019 г. възложителят е извършил обследване на конструкцията, като заключението е, че строежът може да бъде довършен, след извършване на строително-възстановителни дейности. Съгласно препоръките на извършената конструктивна експертиза, е предвидено да се възстанови целостта на сечението на стоманобетоновите елементи и да се извърши усилване на подовите конструкции и стоманобетонови шайби. След идентифициране на дефектите в конструкцията въз основа на данните от извършеното обследване е предвидено изпълнителят да предложи на възложителя конструктивно решение по отношение на мероприятията, които следва да се приложат спрямо конструкцията на сградата за привеждането й в съответствие с изискванията на действащата нормативна уредба, изготвената конструктивна експертиза и количествени сметки.", "date": "2019.11.27", "title": "Тричленен състав на ВАС остави в сила решението на КЗК за строежа на националната детска болница"}
{"url": "http://www.focus-news.net/news/2019/11/27/2723818/pravitelstvoto-otpusna-51-570-leva-za-izplashtane-na-stipendii-na-detsa-s-izyaveni-darbi.html", "text": "Правителството одобри 51 570 лева за изплащане на стипендии на 73 ученици с изявени дарби от общински, частни и държавни училища през 2019 година, съобщиха от  правителствената информационна служба . \r\nПредоставянето на стипендиите цели насърчаване на творческите заложби на децата. За Министерството на образованието и науката за тази година са определени средства в общ размер на 793 050 лв., които се разпределят регулярно. \r\nПредставените от правителството средства са за третото тримесечие на 2019 година след постъпили искания в МОН. Стипендиите са за 43-ма ученици в общински училища, 26 - в държавни и 4 - в частни.", "date": "2019.11.27", "title": "Правителството отпусна 51 570 лева за изплащане на стипендии на деца с изявени дарби"}
{"url": "http://www.focus-news.net/news/2019/11/27/2723819/odobrena-e-pozitsiyata-na-balgariya-za-predstoyashti-zasedaniya-na-saveta-na-es.html", "text": "Правителството одобри българската позиция за Позициите на България за предстоящото заседание на Съвета на Европейския съюз „Правосъдие и вътрешни работи”, което ще се проведе на 2 и 3 декември в Брюксел, съобщиха от  правителствената информационна служба .  \r\n \r\nВ част „Правосъдие“ ще бъдат обсъдени предложенията за изменения на Регламент относно връчване в държавите членки на съдебни и извънсъдебни документи по граждански или търговски дела и на Регламент относно сътрудничеството между съдилищата на държавите членки при събиране на доказателства по граждански или търговски дела. Друга тема за дискусия ще бъдат престъпленията срещу околната среда - окончателен доклад от 8-мия кръг на взаимни оценки на борбата с престъпленията срещу околната среда. Ще се разгледа и Проект на Заключения на Съвета относно алтернативните мерки на лишаването от свобода. Очаква се в рамките на заседанието ПВР да бъдат приети и Заключения на Съвета за правата на жертвите. Министрите ще обсъдят също проект на Заключения на Съвета за бъдещето на гражданскоправното сътрудничество. В част „Вътрешни работи“ ще бъдат обсъдени темите: бъдеще на политиката на ЕС в областта на миграцията и убежището; бъдещето на вътрешната сигурност на ЕС; оперативна съвместимост на информационните системи - ефективно прилагане; цикъл на многогодишната стратегическа политика за европейско интегрирано гранично управление.  \r\n \r\nСъветът на Европейския съюз по конкурентоспособност (вътрешен пазар, индустрия, научни изследвания и космическо пространство), ще заседава на 28 и 29 ноември в Брюксел. В частта „Вътрешен пазар и индустрия“ се предвижда обсъждането на две предложения с цел постигането на общ подход - на директивата относно представителните искове и на директивата за оповестяването на информация за корпоративния данък. След това министрите ще проведат дискусия за външното измерение на европейската конкурентоспособност. В частта „Космическо пространство“ ще се приемат заключения относно космически решения за устойчива Арктика и ще се проведе дебат по темата за насърчаване на устойчива космическа икономика. В частта „Научни изследвания“ се предвижда приемането на предложението за Регламент относно Европейския институт за иновации и технологии, предложението за Регламент за Рамковата програма за научни изследвания и иновации 2021-2027 г. и програмата „Евратом“ в допълнение към „Хоризонт Европа“. \r\n \r\nНа 2 и 3 декември в Брюксел ще заседава Съветът на Европейския съюз по транспорт, телекомуникации и енергетика. Министрите ще обсъдят теми от формат „Транспорт“ и „Телекомуникации“. Предстои взимане на решение за общ подход по предложението за Регламент относно правата и задълженията на пътниците в железопътния транспорт. Министрите ще разгледат и Пакета за мобилност I и по-конкретно предложението за пътното таксуване на превозните средства, познато като Директива Евровинетка. В сектор въздухоплаване, министрите на транспорта на ЕС ще дискутират темата: „Бъдеще на Единно европейско небе“. В областта на телекомуникациите ще бъде разгледан доклад за напредъка по предложението за Регламент относно неприкосновеността на личния живот и електронните съобщения.  \r\nНа заседанието на Съвета на ЕС по транспорт, телекомуникации и енергетика в част „Енергетика“ министри ще обменят мнения за насърчаване на чистата енергия, с което да дадат политически насоки на Европейската комисия за лансиране на нови инициативи в тази област. Предвидени са и дискусии по приоритетите в енергийния сектор за следващите пет години, очертани от новата Европейска комисия. Обект на разговори ще бъдат и последващите действия след публикуването на съобщението на Европейската комисия относно националните планове в областта на енергетиката и климата.  \r\n \r\nМинистерският съвет одобри също така резултатите от българското участие в редовното заседание на Съвет „Общи въпроси“, което се проведе на 19 септември в Брюксел. Подготовката за Европейския съвет през декември, климатичните промени, принципите на правовата държава и състоянието на политиката на разширяване и процеса на стабилизиране и асоцииране бяха основните теми на Съвета. В рамките на заседанието председателството предостави и информация за състоянието на преговорите по Многогодишната финансова рамка (МФР).", "date": "2019.11.27", "title": "Одобрена е позицията на България за предстоящи заседания на Съвета на ЕС"}
{"url": "http://www.focus-news.net/news/2019/11/27/2723816/odobreni-sa-vatreshnokompensirani-promeni-po-byudzheta-na-ministerstvo-na-pravosadieto-za-2019-g.html", "text": "Министерският съвет одобри вътрешнокомпенсирани промени в размер на 3 424 000 лева по бюджета на Министерство на правосъдието за 2019 г., съобщиха от  правителствената информационна служба .  \r\n \r\nТе ще послужат за осигуряването на средства за изплащане на обезщетения по бюджета на Главна дирекция „Изпълнение на наказанията“. Средствата ще бъдат осигурени за сметка на преструктуриране в бюджета на Министерство на правосъдието за 2019 г.", "date": "2019.11.27", "title": "Одобрени са вътрешнокомпенсирани промени по бюджета на Министерство на правосъдието за 2019 г."}
{"url": "http://www.focus-news.net/news/2019/11/27/2723801/pravitelstvoto-predostavi-dopalnitelni-31-mln-leva-na-tsik-za-otpechatvane-na-byuletinite-za-mestnite-izbori.html", "text": "Със свое постановление правителството одобри изменение на Постановление № 210 на Министерския съвет от 2019 г. за приемане на план-сметка за разходите по подготовката и произвеждането на първи и втори тур на изборите за общински съветници и за кметове през 2019 година, съобщиха от  правителствената информационна служба . \r\n \r\nС промените в план-сметката се осигуряват допълнителни разходи по бюджета на Централната избирателна комисия за отпечатване на бюлетините за местните избори в размер на 3,1 млн. лв., каквато е нужната сума за изпълнение на сключения договор с „Печатница на БНБ“ АД след проведената процедура за възлагане. \r\n \r\nСредствата ще се осигурят чрез преструктуриране на разходите/трансферите по централния бюджет за 2019 г.", "date": "2019.11.27", "title": "Правителството предостави допълнителни 3,1 млн. лева на ЦИК за отпечатване на бюлетините за местните избори"}
{"url": "http://www.focus-news.net/news/2019/11/27/2723820/liderat-na-pes-sergey-stanishev-kam-noviya-shef-na-ek-evropeytsite-veche-nyamat-tarpenie-iskat-rezultati.html", "text": "„Днес ще получите много по-голяма и консолидирана подкрепа от групата на социалистите и демократите в ЕП, отколкото през юли т.г.  И има три причини за това. Първо, поехте сериозни политически ангажименти за прогресивна промяна на Европа – социална, екологична и икономическа. След разговорите Ви със социалистите, най-социалната програма на ЕК от години насам е на масата и тя отразява променения политически баланс в ЕС. Ние ще я подкрепим, но ще бъдем достатъчно бдителни и взискателни към това как ще я изпълнявате. Първият тест ще бъде Многогодишната  финансова рамка, защото политики не се правят без ресурси.“, започна обръщението си към Урсула фон дер Лайен лидерът на ПЕС Сергей Станишев в пленарната зала в Страсбург. Това съобщиха от пресофиса на  евродепутата . \r\n  \r\nКато втора причина за подкрепата лидерът на европейските социалисти посочи силния отбор от европейски комисари от левицата, с визия, компетентност и енергия.  „Изпращаме ги там с ясен политически мандат. Успяхме да извоюваме ключови ресори – външна политика, икономика, новия зелен пакт, вътрешни работи, регионално развитие, околна среда, работни места и социални права. Тази Комисия обаче ще бъде успешна, само ако скъса с предишния модел, когато ЕНП задушаваше всички останали и налагаше тяснопартийна работна програма. Трябва да има баланс – в политиките и между политическите сили.“  \r\n  \r\n„Европейските граждани вече нямат търпение, искат резултати. В последините евроизбори участваха рекорден брой европейци, не бива да ги разочароваме. Няма време за губене – хората очакват  качествена промяна в живота си. Започнете веднага, имате само 5 години.“, апелира евросоциалист №1. \r\n  \r\nЕвропейският парламент гласува новия състав на Европейска комисия с 461 гласа „за“, 157 „против“ и 89 „въздържал се“. \r\n  \r\nЕврокомисарите от ПЕС в новия състав на ЕК ще отговарят за:  \r\n1. Франс Тимерманс (Холандия), изпълнителен заместник-председател, отговорен за Европейски зелен пакт; \r\n2. Жозеп Борел (Испания) върховен представител на ЕС по въпросите на външните работи и политиката на сигурност \r\n3. Паоло Джентилони (Италия) „Икономика“;  \r\n4. Елиза Ферейра (Португалия) - „Сближаване и реформи“;;  \r\n5. Илва Йохансон (Швеция) - „Вътрешни работи“;  \r\n6. Марош Шефчович (Словакия) - „Междуинституционални отношения и перспективи“;  \r\n7. Никола Шмит (Люксембург) - „Социални права и работни места“; \r\n8. Хелена Дали (Малта) - „Равнопоставеност“;  \r\n9. Юта Урпилайнен (Финландия) - „Международни партньорства“.", "date": "2019.11.27", "title": "Лидерът на ПЕС  Сергей Станишев към новия шеф на ЕК: Европейците вече нямат търпение, искат резултати"}
{"url": "http://www.focus-news.net/news/2019/11/27/2723824/horata-s-uvrezhdaniya-v-burgas-shte-poluchat-dostapna-sreda-s-podkrepata-na-obshtinata.html", "text": "28 са одобрените проекти от Бургас, с които хора с увреждания кандидатстват по Националната програма за достъпна среда и лична мобилност на Министерство на труда и социалната политика (МТСП). Това съобщиха от пресцентъра на  Община Бургас . Общият брой на кандидатите от общината за изграждане на специфична инфраструктура до домовете им е 30. \r\n \r\nПрограмата дава възможност за изграждането на асансьор, платформа и рампа, които трябва да осигурят възможност на гражданите с двигателни проблеми да водят по-добър начин на живот и да са активни. \r\n \r\nФинансирането за изграждането на необходимите съоръжения се предоставя от Министерството на труда и социалната политика. Община Бургас подпомогна хората в неравностойно положение, като изработи проектите за изграждането на достъпна среда. Паралелно с това експерти от администрацията оказваха съдействие на кандидатите при попълването на документи за кандидатстване. \r\n \r\nСрокът за кандидатстване по програмата приключи през септември. Очаква се следващата година тя отново да бъде отворена за кандидатстване, което ще даде възможност за осигуряване на достъпна среда на още нуждаещи се хора.", "date": "2019.11.27", "title": "Хората с увреждания в Бургас ще получат достъпна среда с подкрепата на Общината"}
{"url": "http://www.focus-news.net/news/2019/11/27/2723821/ulesnyava-se-uprazhnyavaneto-na-pravata-na-aktsionerite-v-publichni-druzhestva.html", "text": "Улеснява се упражняването на правата на акционерите в публични дружества чрез изменения и допълнения на Закона за публичното предлагане на ценни книжа (ЗППЦК), съобщиха от  правителствената информационна служба . \r\n \r\nПроектозаконът, приет от Министерския съвет днес, цели постигане на пълно съответствие на националното законодателство с правото на Европейския съюз по отношение на насърчаването на дългосрочната ангажираност на акционерите, идентификацията на акционерите, предаването на информация по верига от посредници до акционерите или директно на акционерите, улесняване на упражняване на правото на глас от акционерите и потвърждаване на тяхното преброяване. Предлагат се разпоредби за начина на изискване, предоставяне и съхранение на необходимата идентификационна информация за даден акционер, лицата, на които може да бъде предоставена тази информация, както и лицата, от които може да се изиска съответната информация. Въвежда се срок за съхраняване на идентификационните данни при съобразяване с европейския регламент за личните данни. \r\n \r\nЗа да се гарантира достигането на информацията до акционерите и заинтересованите лица, се поставят изисквания към „Централен депозитар“ АД и инвестиционните посредници да приемат и предоставят информацията за съответно корпоративно събитие. \r\nОпределя се още моментът, в който документите за свикване и провеждане на общото събрание следва да се оповестят. Гарантира се надлежното потвърждаване и преброяване на гласовете на акционер, подаден по електронен път при упражняване правото на глас при провеждане на общо събрание на акционерите. Регламентира се изискване разходите, свързани с предаването на информацията по веригата от посредници, да са недискриминационни и пропорционални на предоставените услуги. \r\n \r\nВъвежда се и фигурата на „упълномощен съветник“ и нормативни изисквания за дейността й. \r\nС проектозакона се въвеждат разпоредбите на Директива (ЕС) 2017/828 на Европейския парламент и на Съвета за изменение на Директива 2007/36/ЕО по отношение на насърчаването на дългосрочната ангажираност на акционерите. С новите текстове се транспонират и мерките по прилагането на Регламент за изпълнение (ЕС) 2018/1212 на Комисията за определяне на минимални изисквания за прилагането на разпоредбите на Директива 2007/36/ЕО на Европейския парламент и на Съвета по отношение на идентификацията на акционерите, предаването на информация и улесняването на упражняването на правата на акционерите.", "date": "2019.11.27", "title": "Улеснява се упражняването на правата на акционерите в публични дружества"}
{"url": "http://www.focus-news.net/news/2019/11/27/2723823/pravitelstvoto-odobri-promeni-po-byudzheta-na-mms-za-olimpiyska-podgotovka.html", "text": "Правителството прие Постановление на Министерския съвет за одобряване на вътрешнокомпенсирани промени на утвърдените разходи по области на политики и бюджетни програми по бюджета на Министерството на младежта и спорта за 2019 г., внесено от Министерството на младежта и спорта, съобщиха от  правителствената информационна служба . \r\n \r\nПреструктурирането на разходите по бюджета на Министерството на младежта и спорта се налага от необходимостта за финансово обезпечаване на дейности по „Програмата за развитие на спорта за високи постижения” и привеждането на разходите за персонал в съответствие с новата структура на министерството, утвърдена с промените в Устройствения правилник на Министерството на младежта и спорта, в сила от 25.01.2019 г. Мотивите за предлаганата корекция са свързани с необходимостта от преструктуриране на утвърдените средства по бюджета на Министерството за 2019 г. с оглед необходимостта за финансово обезпечаване на дейности по бюджетна програма „Спорт за високи постижения“.  \r\n \r\nПрограмата отрежда централна роля на лицензираните спортни федерации, администриращи олимпийски и неолимпийски спортове, които организират реализирането на дейностите. По този начин се осигурява подготовката на отбори, които включват както юноши и девойки и младежи, така и мъже и жени, с потенциал за развитие и спечелване на квоти за участие на олимпийските игри през 2020 г. Осигурява приемственост и по-големи възможности за подбор на състезатели при обновяване на отборите, като се оптимизира и ефектът от предоставените средства и използването на материалната база. Създават се предпоставки за разширяване на състава от спортисти, които провеждат тренировъчния процес при адекватни условия. \r\n \r\nУвеличаването на средствата по бюджетна програма „Олимпийска подготовка“ е с цел осигуряването на оптимални условия за тренировъчен процес на олимпийските състезатели със спечелени квоти за участие в летните олимпийските игри в Токио 2020 г. \r\nОчакваните резултати от извършваната промяна са да допринесе за по-пълно постигане на поставената за 2019 г. цел - спечелване на повече квоти за участие на летните олимпийски игри през 2020 г., постигане на върхови постижения на световни и европейски първенства и летните олимпийски игри в Токио 2020 г.", "date": "2019.11.27", "title": "Правителството одобри промени по бюджета на ММС за олимпийска подготовка"}
{"url": "http://www.focus-news.net/news/2019/11/27/2723822/sport-barselona-posreshta-borusiya-dortmund-v-mach-ot-shampionska-liga.html", "text": "Барселона посреща Борусия Дортмунд в мач от Шампионска лига. Каталунците са лидери в подреждането с актив от осем точки, а немците са втори с една по-малко. В първия двубой двата тима не си отбелязаха голове. В миналия кръг Барселона изпусна шанса да се утвърди на първото място в групата, след изненадващо равенство 0:0 със Славия Прага у дома. \r\n \r\nБорусия е доста колеблив в изминалите месеци, докато след завръщането на Меси на терена, резултатите на Барселона се стабилизираха. \r\n \r\nОтборът, който спечели днес, ще си гарантира предсрочно участие в следващата фаза без значение как ще завърши другият мач от тази група Славия Прага - Интер.", "date": "2019.11.27", "title": "Спорт: Барселона посреща Борусия Дортмунд в мач от Шампионска лига"}
{"url": "http://www.focus-news.net/news/2019/11/27/2723825/afp-dvama-dushi-sa-bili-zastrelyani-pri-protestite-v-irak.html", "text": "Поне двама демонстранти са застреляни при митингите в столицата на Ирак - Багдад след сблъсъци между протестиращите и полицията, предава  AFP . \r\n \r\nИнформацията е на медицински и полицейски източници от Ирак. \r\nКореспондент на AFP е чул изстрели от огнестрелни оръжия в столицата Багдад. \r\n \r\nСтраната е раздирана от масови протести заради лошото качество на живот и широко разпространената корупция в от 1 октомври. До този момент загиналите в протестите са стотици.  \r\n \r\n  Теодор Пенев", "date": "2019.11.27", "title": "AFP: Двама души са били застреляни при протестите в Ирак"}
{"url": "http://www.focus-news.net/news/2019/11/27/2723806/pravitelstvoto-se-razporedi-s-imoti.html", "text": "Министерският съвет прехвърли на община Варна собствеността върху два терена - частна държавна собственост, намиращи се в курортен комплекс „Св. Св. Константин и Елена“, гр. Варна, съобщиха от  правителствената информационна служба . Имотите са с обща площ 485 кв. м и са необходими за реконструкция на кръгово кръстовище по алея 45 в курортния комплекс. \r\n \r\nС друго свое решение Министерският съвет възложи на Агенция „Митници“ да сключи договор за придобиване в полза на държавата на два имота, намиращи се на територията на ГКПП „Калотина“. Закупуването им е във връзка с бъдещата реконструкция на пункта. Чрез придобиването на сградите ще бъде повишена пропускателната способност и ще се осигурят необходимите условия за изпълнение на функциите и задачите на митническата администрация, свързани с контрол на стоки и товари.  \r\n \r\nПостройките, които са разположени на трасе „вход“ на ГКПП „Калотина“, са частна собственост и са изградени през 1991 г. по силата на заповед на кмета на община Драгоман за отстъпено право на строеж върху държавна земя. Към момента сградите се използват от митническата администрация за осъществяване на контрол на стоки и товари и за продажба на винетни и тол такси. Средствата, необходими за закупуване на имотите, са в общ размер не по-висок от 20 000 лева и са осигурени от бюджета на Агенция „Митници“ за 2019 г. Придобиването на постройките се възлага на Агенция „Митници“ съгласно Закона за държавната собственост, според който Агенцията управлява имотите в рамките на граничните контролно-пропускателни пунктове, които са държавна собственост и не са предоставени на други ведомства. \r\nМинистерският съвет прие решение, с което възлага на министъра на вътрешните работи да сключи договор за покупка в полза на държавата на имоти, собственост на „Банка ДСК“ ЕАД в гр. Долни Дъбник. Те представляват 540/1120 идеални части от урегулиран поземлен имот, заедно с построена в западната му част едноетажна сграда - 108.00 кв.м.  \r\n \r\nОстаналата част от поземления имот е държавна собственост и се управлява от МВР. Придобиването на посочените имоти - на обща стойност 29 161.80 лв., и предоставянето им на МВР за безвъзмездно управление, ще обезпечи нуждите на РУ-Долни Дъбник от работни помещения за разследващи полицаи, помещения за съхранение на веществени доказателства, както и място за съхранение на служебни автомобили. Средствата за закупуването им са осигурени от бюджета на Министерството на вътрешните работи за 2019 година.", "date": "2019.11.27", "title": "Правителството се разпореди с имоти"}
{"url": "http://www.focus-news.net/news/2019/11/27/2723826/do-30-ti-noemvri-prodalzhava-postavyaneto-na-bezplatni-silanti-na-zabite-na-detsa-ot-5-do-8-godishna-vazrast-vav-varna.html", "text": "До 30-ти ноември продължава на безплатни силанти на зъбите на деца от 5 до 8-годишна възраст във Варна, предаде репортер на  Радио „Фокус“ – Варна .  Силантите се поставят в фисурите и ямките на първите постоянни молари (6-те зъби), защото поради по-трудното почистване на плаката от тях, те най-често страдат от кариеси. Самата плака представлява колония от микроорганизми, когато ямките и фисурите се запълнят се спира достъпа на микроорганизмите до хранителни вещества, предпазвайки по този начин зъбите от кариес. \r\nКариесът при постоянни зъби започва при първите постоянни молари, които пробиват на 6 години. Те пробиват с дъвкателна повърхност, набраздена от много разклонения, ямки, фисури и бразди, които представляват място за задържане на зъбна плака – основен комплексен фактор за развитие на кариес. Степента на минерализация на емайла в тази възраст не е завършена. Кариозният процес се развива изключително бързо и само за няколко години, ако не се вземат мерки, тези зъби силно се разрушават, а нерядко се загубват. Запечатването на дълбоките фисури и ямки на първите постоянни интактни молари е най-ефикасно средство за предпазване от зъбен кариес, защото тези зони са предилекционни \r\nместа за задържане на плака, чието повлияване е трудно или невъзможно и с флуорна профилактика и съответно се стига до образуване на кариес. \r\nЗапечатването със силанти (силанти, гласйономерни цименти, течни композити), трябва да се осъществява до две години след пробива на зъбите, период, през който емайлът „узрява” и достига най-висока степен на минерализация. \r\nДесислава ВАСИЛЕВА", "date": "2019.11.27", "title": "До 30-ти ноември продължава поставянето на безплатни силанти на зъбите на деца от 5 до 8-годишна възраст във Варна"}
{"url": "http://www.focus-news.net/news/2019/11/27/2723829/balgariya-shte-predostavi-speshna-humanitarna-pomosht-vav-vrazka-sas-zemetresenieto-v-albaniya.html", "text": "Република България ще предостави спешна хуманитарна помощ във връзка със земетресението в Република Албания в размер на 200 000 лева, реши правителството на днешното заседание, съобщиха от  правителствената информационна служба . Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ. \r\nПредоставената от българска страна спешна хуманитарна помощ има важно политическо значение и ще подпомогне усилията на ЕС и на международната общност за справяне с последиците от земетресението в Република Албания.", "date": "2019.11.27", "title": "България ще предостави спешна хуманитарна помощ във връзка със земетресението в Албания"}
{"url": "http://www.focus-news.net/news/2019/11/27/2723828/pravitelstvoto-odobri-sastava-na-balgarskata-delegatsiya-za-uchastie-v-konferentsiyata-po-klimata-v-madrid.html", "text": "Правителството одобри състава на българската делегация за 25-та Конференция по изменение на климата, която ще се проведе от 2 до 13 декември в град Мадрид, Испания, съобщиха от  правителствената информационна служба . \r\n \r\nОчаква се страните по Рамковата конвенция на ООН по изменение на климата да постигнат напредък по редица въпроси, свързани с финансиране на дейности по изменение на климата в развиващите се държави, пазарни механизми за сътрудничество, докладване на поетите ангажименти, свързани с климатичните промени. \r\n \r\nСлед откриването на Конференцията държавните глави и представителите на страните по Конвенцията ще представят позициите си, с които да се даде напредък на преговорите за финализиране на правилата за прилагане на новия пазарен механизъм по чл. 6 от Парижкото споразумение. \r\nБългарската делегация ще представи позициите на страната по важни въпроси и приоритетни теми, свързани с изпълнението и отчитането на целите на Споразумението от Париж.", "date": "2019.11.27", "title": "Правителството одобри състава на българската делегация за участие в Конференцията по климата в Мадрид"}
{"url": "http://www.focus-news.net/news/2019/11/27/2723809/odobren-e-proekt-na-sporazumenie-za-satrudnichestvo-mezhdu-nsi-i-tsentralnoto-statistichesko-byuro-na-palestina.html", "text": "Кабинетът одобри проект на Споразумение за сътрудничество в областта на статистиката между Националния статистически институт на Република България и Централното статистическо бюро на Палестина, като основа за водене на преговори, съобщиха от  правителствената информационна служба . \r\n \r\nСпоразумението ще създаде правна рамка за развитие на сътрудничеството между България и Палестина в областта на статистиката. То е насочено към обмяна на опит и знания при развитието на статистическите методологии и изследвания. Предвижда се да бъдат провеждани мисии и курсове за обучение, да се изпълняват съвместни проекти и да бъде обменяна информация в областта на бизнес статистиката, макроикономическата и демографската статистика. Данните, събрани по време на преброяването, ще бъдат използвани както от централната и местната власт, така и от бизнеса, научната общност и неправителствения сектор. \r\n \r\nПодписването на споразумението ще допринесе за издигане на международния авторитет на българската статистика и за развитие на отношенията между статистическите институции на България и Палeстина.", "date": "2019.11.27", "title": "Одобрен е проект на Споразумение за сътрудничество между НСИ и Централното статистическо бюро на Палестина"}
{"url": "http://www.focus-news.net/news/2019/11/27/2723848/administrativen-sad-sofiya-grad-potvardi-reshenieto-na-oik-v-stolichna-obshtina-za-opredelyane-na-rezultatite-ot-glasuvaneto-za-obshtinski-savetnitsi.html", "text": "Административен съд - София град потвърди решението на ОИК в Столична община за определяне на резултатите от гласуването за общински съветници. Това съобщиха от пресцентъра на  Административен съд - София град . \r\n \r\nС решение на Административен съд София-град,  постановено по адм. дело №12441/2019г. е потвърдено Решение №1050-МИ/29.10.2019г. на ОИК в Столична община за определяне на резултатите от гласуването за общински съветници в Столична община. \r\nДело №12441 от 2019г. беше образувано на основание  постъпили четири броя жалби на политически партии и коалиции срещу решението в цялост. \r\nРешението подлежи на обжалване пред Върховен административен съд.", "date": "2019.11.27", "title": "Административен съд - София град потвърди решението на ОИК в Столична община за определяне на резултатите от гласуването за общински съветници"}
{"url": "http://www.focus-news.net/news/2019/11/27/2723830/golyam-koleden-kontsert-organizirat-horovite-sastavi-pri-td-trapezitsa-1902-vav-veliko-tarnovo-na-16-dekemvri.html", "text": "Голям коледен концерт организират хоровите състави при ТД „Трапезица 1902“ във Велико Търново. Музикалната проява е неизменна част от празничния календар на Община Велико Търново и през тази година ще се случи в средата на декември. Това каза за  Радио „Фокус“ – Велико Търново  секретарят на организацията Георги Димитров. В нея ще участват смесен хор „Еделвайс“, хора на туристите – ветерани „Света гора“ и детската вокална група „Патиланци“. „Поканили сме, разбира се и нашите традиционни гости от Горна Оряховица, както и други, за да се включат със свои изпълнения“, допълни Георги Димитров. \r\n \r\nМузикалното събитие ще се проведе на 16 декември /понеделник/, от 18.00 часа, в голяма зала на Община Велико Търново. \r\n \r\nЛуиза ТРАНЧЕВА", "date": "2019.11.27", "title": "Голям коледен концерт организират хоровите състави при ТД „Трапезица 1902“ във Велико Търново на 16 декември"}
{"url": "http://www.focus-news.net/news/2019/11/27/2723831/odobren-e-proekt-na-sporazumenie-za-predostavyane-na-konsultantski-uslugi-mezhdu-mvr-i-mezhdunarodnata-banka-za-vazstanovyavane-i-razvitie.html", "text": "Правителството одобри проект на Споразумение за предоставяне на консултантски услуги, засилващи устойчивостта към рискове от бедствия, между Министерството на вътрешните работи и Международната банка за възстановяване и развитие като основа за водене на преговори, съобщиха от  правителствената информационна служба \r\n. \r\nПодписването на Споразумението е в изпълнение на Меморандума за разбирателство между правителството на Република България и Международната банка за възстановяване и развитие за партньорство и подкрепа при усвояване на европейските структурни и инвестиционни фондове за периода 2014 - 2020 година. В Меморандума е предвидено, че подкрепата на банката ще бъде фокусирана в специфични съществени области. Управлението на риска от бедствия е специфична и съществена област, която е пряко свързана и влияе на редица други основни области, включително и на посочените в Меморандума области, като околна среда, транспорт, енергетика, селско стопанство, горско стопанство, воден сектор. \r\nЦелта на споразумението с Международната банка за възстановяване и развитие е Министерството на вътрешните работи да получи консултантски услуги в подкрепа на разработването на Национален план за управление на риска от бедствия, възползвайки се от експертизата, информацията и международния опит, с които банката разполага в тази област. \r\n \r\nС изпълнение на предвидените в Споразумението дейности ще се постигне: подкрепа за изпълнението на приоритетите на правителството за намаляване на риска от бедствия, заложени в Националната програма за развитие: България 2020; подкрепа за реализацията на цели и приоритети от Националната стратегия за намаляване на риска от бедствия 2018 - 2030 г.; подкрепа за разработването на национален план за управление на риска от бедствия; подкрепа за изпълнението на тематично отключващо условие „Ефективна рамка за управление на риска от бедствия“ към специфична цел „2.4. Насърчаване на приспособяването към изменението на климата, управление на риска и устойчивост на бедствия“, което е приложимо за средствата от Европейския фонд за регионално развитие и Кохезионния фонд за следващия програмен период 2021 - 2027 г.; укрепване на капацитета на компетентните органи при формулиране на планове и програми, свързани с управление на риска от бедствия, анализи, диагностики за секторно и проектно планиране, проектиране и изпълнение, с цел по-добро управление, увеличаване на ефективността и по-добро изпълнение на политиките за намаляване на риска от бедствия. \r\n \r\nПредвидените в проекта на споразумение консултантски услуги ще се финансират със средства от Европейските структурни и инвестиционни фондове 2014-2020 г., предоставени на Република България чрез оперативна програма „Околна среда 2014-2020г.“", "date": "2019.11.27", "title": "Одобрен е проект на Споразумение за предоставяне на консултантски услуги между МВР и Международната банка за възстановяване и развитие"}
{"url": "http://www.focus-news.net/news/2019/11/27/2723851/speshniyat-priem-na-detsa-na-teritoriyata-na-sofiya-shte-se-osiguryava-ot-pirogov-natsionalna-kardiologichna-bolnitsa-i-aleksandrovska.html", "text": "Спешният прием на деца на територията на София ще се осигурява от „Пирогов“, Национална кардиологична болница и „Александровска“. Това съобщиха от пресцентъра на  Министерство на здравеопазването . \r\n   \r\nВъв връзка с полученото вчера в Министерство на здравеопазването писмо от директора на Столичната регионална здравна инспекция, с което д-р Данчо Пенчев уведомява министерството, че поради кадрови проблеми СБАЛДБ „Проф. д-р Иван Митев“ преустановява приема на деца, нуждаещи се от интензивно лечение и дихателна реанимация, МЗ информира:  \r\nСчитано от днес спешният прием на деца, при които е необходимо провеждането на интензивно лечение и дихателна реанимация, се осъществява от лечебните заведения УМБАЛСМ „Н. И. Пирогов“, Национална кардиологична болница и УМБАЛ „Александровска“.  \r\n \r\nДиректорите на трите болници са декларирали готовност лечебните заведения да поемат детската спешност на територията на София.  \r\nИнформиран е и Центърът за спешна медицинска помощ – София, като транспортът на деца ще се осъществява до лечебните заведения със структури по педиатрия и с необходимото ниво на компетентност, което да гарантира оказването на качествена и навременна медицинска помощ на пациентите.", "date": "2019.11.27", "title": "Спешният прием на деца на територията на София ще се осигурява от „Пирогов“, Национална кардиологична болница и „Александровска“"}
{"url": "http://www.focus-news.net/news/2019/11/27/2723850/na-28-noemvri-pp-ataka-shte-saobshti-ot-kogo-ot-predlozhenite-ot-partiyata-litsa-v-izpalnitelnata-i-drugi-vlasti-svalya-politicheskoto-si-doverie.html", "text": "На 28 ноември ПП АТАКА ще съобщи от кого от предложените от партията лица в изпълнителната и други власти сваля политическо доверие поради неизпълнение на обещания. Това съобщиха от пресцентъра на  партията .", "date": "2019.11.27", "title": "На 28 ноември ПП АТАКА ще съобщи от кого от предложените от партията лица в изпълнителната и други власти сваля политическото си доверие"}
{"url": "http://www.focus-news.net/news/2019/11/27/2723827/ria-novosti-stoltenberg-zayavi-che-nato-ima-sposobnostta-da-zashtitava-sayuznitsite-si.html", "text": "Генералният секретар на НАТО Йенс Столтенберг за първи път коментира информацията за предполагаемото блокиране от страна на Турция на плана за отбраната на балтийските държави, като заяви, че няма да разкрива подробности за вътрешните дискусии в Алианса, но че той разполага с достатъчно средства за защита на всички свои съюзници, предава  РИА Новости . \r\n \r\nПо-рано  Reuters  съобщи, че Турция отказва да подкрепи плана на НАТО за защита на балтийските страни и Полша и още търси активна политическа подкрепа в Алианса за борбата си срещу кюрдските „Отряди за народна самоотбрана“ (ОНС) в северната част на Сирия. Анкара ги смята за терористична организация, заради връзките им с „Работническата партия на Кюрдистан“ (ПКК), макар ОНС да помогнаха в борбата с „Ислямска държава“ в Северна Сирия.  \r\n \r\n\"Няма да навлизам във вътрешните дискусии на Алианса, но мога да кажа, че имаме планове, имаме волята и възможностите да защитим всичките си съюзници\", каза той пред журналисти в Брюксел. \r\n \r\n  Теодор Пенев", "date": "2019.11.27", "title": "РИА Новости: Столтенберг заяви, че НАТО има способността да защитава съюзниците си"}
{"url": "http://www.focus-news.net/news/2019/11/27/2723853/na-28-noemvri-kmetat-na-sofiya-yordanka-fandakova-shte-prisastva-na-testove-na-parviya-ot-13-te-novi-tramvai.html", "text": "На 28 ноември кметът на София Йорданка Фандъкова ще присъства на  тестове на първия от 13-те нови трамваи марка PESA, съобщиха от  Столична община . Новите мотриси са закупени по ОП Региони в растеж“ 2014-2020 година.Трамваят ще тръгне от площад „Възраждане“ в 11:00 часа.", "date": "2019.11.27", "title": "На 28 ноември кметът на София Йорданка Фандъкова ще присъства на  тестове на първия от 13-те нови трамваи"}
{"url": "http://www.focus-news.net/news/2019/11/27/2723832/prieta-e-naredba-za-provezhdane-na-konkursite-i-podbora-pri-mobilnost-na-darzhavni-sluzhiteli.html", "text": "Министерският съвет прие Наредба за провеждане на конкурсите и подбора при мобилност на държавни служители, съобщиха от  правителствената информационна служба . Приетото правителствено постановление е в изпълнение на измененията на Закона за държавния служител (обн. ДВ, бр. 57 от 22 юли 2016 г.), които влизат в сила на 1 октомври 2019 г. и са насочени към подобряване на обективността и качеството на подбора на държавни служители чрез въвеждането на централизиран и децентрализиран етап на конкурса при постъпване на държавна служба. \r\n \r\nЦентрализираният етап се провежда от Института по публична администрация чрез тестови задачи, разделени в три модула - за определяне нивото на общите компетентности, на познанията за държавната администрация и за компютърни умения, необходими за заемането на държавна служба. Задачите за общи компетентности са обвързани с компетентностната рамка за държавните служители, определена с Наредбата за условията и реда за оценяване изпълнението на служителите в държавната администрация (НУРОИСДА). В наредбата са определени минималните нива на общите компетентности и на основните познания, които кандидатите трябва да покажат, за да са тестовете успешно издържани. Нивото на трудност на задачите в модулите е съобразено с групата длъжности, към които се отнася конкурсната длъжност. \r\n \r\nТестовете се провеждат в компютърно оборудвани тестови зали в присъствието на квестори чрез специално разработена платформа, която автоматично отчита резултатите. След приключване на тестовата сесия, всеки кандидат ще има достъп до резултатите си, които включват обобщена информация за представянето на кандидата по модули и компетентности. \r\n \r\nКандидатите предварително ще се регистрират и създават свой профил в Портал за работа в държавната администрация, чрез който ще могат да получават информация във връзка с участието си в конкурсни процедури, както и при дадено съгласие да бъдат обект на търсене от звената по човешки ресурси при назначения по заместване, на непълно работно време, процедури по мобилност. \r\nВ децентрализирания етап на конкурса ще участват само кандидати, които са издържали успешно централизирания етап или са с признати за валидни резултати от успешно издържани тестове през последните три години. Децентрализираният етап е предназначен за определяне нивото на специфичните компетентности и професионалните и деловите качества на кандидатите, необходими за заемане на конкретната длъжност и ще се провежда от конкурсната комисия в съответната администрация. Предвидено е комисията да разполага с информацията за резултатите от централизирания етап по компетентности. \r\n \r\nПрилагането на предложената Наредба за провеждане на конкурсите и подбора при мобилност на държавни служители ще подпомогне извършването на независима и стандартизирана оценка на компетентностите, необходими за работа в държавната администрация, ще подобри обективността и ефективността на извършвания подбор и ще утвърди прилагането на конкурентното начало, ще гарантира открити процедури при спазване на принципа на равнопоставеност между кандидатите и прозрачност на назначенията и ще изведе професионализма като водещ критерий за постъпване и израстване в държавната служба.", "date": "2019.11.27", "title": "Приета е Наредба за провеждане на конкурсите и подбора при мобилност на държавни служители"}
{"url": "http://www.focus-news.net/news/2019/11/27/2723849/politico-ursula-fon-der-leyen-shte-zapochne-mandata-si-nachelo-na-evropeyskata-komisiya-s-poseshtenie-do-konferentsiyata-na-oon-za-promenite-v-klimata-v-madrid.html", "text": "Ръководителят на Европейската комисия Урула фон дер Лейен ще посети конференцията за промените в климата на ООН в първия си ден начело на институцията, на 2 декември, пише европейската редакция на  Politico . \r\n \r\nТова ще бъде символичен жест от нейна страна, който ще демонстрира готовността й да направи промените в климата и нейното предложение за амбициозната „Европейска зелена сделка“ основа на председателството й.  \r\n \r\nТя обяви своя план да пътува до Мадрид по време на пресконференция в Страсбург минути след като Европейският парламент гласува положително и потвърди нейното председателство и одобри еврокомисарите.  \r\n \r\n„Чувствам, че е много важно за Европейската комисия да присъства в Мадрид с Европейската зелена сделка, която ще започне сега. И това стои много добре с нашите амбиции“, каза тя. \r\n \r\nИспания предложи да домакинства на конференцията, след като властта в Чили, който е изправен пред масови протести и безредици, заяви по-рано, че не може да се справи с организирането на събитието.  \r\n \r\n \r\n  Теодор Пенев", "date": "2019.11.27", "title": "Politico: Урсула фон дер Лейен ще започне мандата си начело на Европейската комисия с посещение до конференцията на ООН за промените в климата в Мадрид"}
{"url": "http://www.focus-news.net/news/2019/11/27/2723855/suhi-i-prohodimi-sa-patnite-nastilki-v-oblast-burgas.html", "text": "Сухи и проходими са пътните настилки в областта. Това съобщиха за  Радио \"Фокус\" - Бургас  от Областно пътно управление. Условията за пътуване са добри - видимостта е добра, няма затворени пътни участъци. Движението на моторни превозни средства се осъществява безпроблемно по направленията в областната пътна мрежа.  \r\n \r\nИнтензивен е трафикът на територията на областния център. Засилен е автомобилният поток по бул. \"Тодор Александров\" в посока ж.к. \"Меден рудник\", по пътната отсечка Бургас - автомагистрала \"Тракия\", както и в района на кръстовището с кръгово движение на изхода за Варна.  \r\n \r\nВ централната градска част струпване на автомобили се наблюдава в района на жп гарата, в района на Новата поща, както и по някои участъци от бул. \"Демокрация\". Затруднено е движението по централната ул. \"Булаир\" в участъка до ул.\"Славянска\" поради ремонт на водопровод.  \r\n \r\nМария ПОПЧЕВА", "date": "2019.11.27", "title": "Сухи и проходими са пътните настилки в област Бургас"}
{"url": "http://www.focus-news.net/news/2019/11/27/2723854/sigurnostta-na-zahranvaneto-na-granichen-punkt-makaza-prioritet-na-evn-za-2020-godina.html", "text": "Сигурността на захранването на Граничен Пункт „Маказа“ да бъде приоритет на ЕВН за 2020 година - това поиска Областният управител на Кърджали Никола Чанев на среща с регионалния мениджър на „ЕVN България“ Робърт Дик, предаде кореспондент на  Радио „Фокус“ . Ръководството на енергийният доставчик и областната администрация обсъдиха ситуацията на енергийния пазар и подготовката за предстоящия зимен сезон, както и  оптимизирането на сроковете за присъединяване на бизнес-клиенти, които сега надхвърлят една година. През 2019 г компанията е инвестирала над 4 млн лева в реконструкция на мрежата и повишаване сигурността на захранването на територията на регион Кърджали, по думите на Робърт Дик. Обновени са били над 27 км електропроводи средно и ниско напрежение, монтирани са били 8 нови трафопоста.  Системата за дистанционно отчитане на битовите електромери покрива областния град 100 %. Мениджърът на ЕВН е уведомил областният управител на Кърджали, че освен в модернизация на мрежата, фирмата инвестира  и в механизирана техника за работа през зимата. За работа в зимни условия в планината са осигурени високопроходими автомобили,  УТВ и АТВ – машини с вериги, моторни шейни и мобилни агрегати за соециализирани действия при аварии на мрежите и съоръженията.  EVN има репутацията на лоялен и предвидим партньор, според управителя на Област Кърджали Никола Чанев. Големият енергиен доставчик следи изправността на съоръженията и подобрява качеството на услугите за гражданите, а в рискови ситуации реагира бързо и адекватно, по думите на Робърт Дик.  Проектът „Електромобилност“,  доброволческите инициативи на „ЕVN България“ и нелоялните практики на пазара за електроенергия, които подвеждат клиентите и стопяват ефекта от либерализацията също са били предмет на разговора.  \r\nДарина ДЕЕНИЧИНА", "date": "2019.11.27", "title": "Сигурността на захранването на Граничен Пункт „Маказа“ – приоритет на ЕВН за 2020 година"}
{"url": "http://www.focus-news.net/news/2019/11/27/2723857/pregled-na-mezhdunarodnite-novini-do-1800-chasa-agentsiya-fokus.html", "text": "Земетресение с магнитуд 5,3 по скалата на Рихтер е регистрирано близо до албанския град Дуръс в 14:45 местно време (15:45 българско време), показва справка на  официалната интернет страница на Европейския средиземноморски сеизмологичен център (EMSC) . \r\n \r\nТрусът е бил с епицентър на 24 км северно от град Дуръс и 42 км северозападно от столицата Тирана, в Адриатическо море. Дълбочината на труса е била 10 км под земната повърхност.  \r\n \r\nВсе още няма данни за щетите или пострадалите в следствие на този трус.  \r\n*** \r\n \r\n  Ръководителят на Европейската комисия Урула фон дер Лейен ще посети конференцията за промените в климата на ООН в първия си ден начело на институцията, на 2 декември, пише европейската редакция на  Politico . \r\n \r\nТова ще бъде символичен жест от нейна страна, който ще демонстрира готовността й да направи промените в климата и нейното предложение за амбициозната „Европейска зелена сделка“ основа на председателството й.  \r\n \r\nТя обяви своя план да пътува до Мадрид по време на пресконференция в Страсбург минути след като Европейският парламент гласува положително и потвърди нейното председателство и одобри еврокомисарите.  \r\n \r\n„Чувствам, че е много важно за Европейската комисия да присъства в Мадрид с Европейската зелена сделка, която ще започне сега. И това стои много добре с нашите амбиции“, каза тя. \r\n \r\nИспания предложи да домакинства на конференцията, след като властта в Чили, който е изправен пред масови протести и безредици, заяви по-рано, че не може да се справи с организирането на събитието.  \r\n*** \r\n \r\n  Президентът на Косово Хачим Тачи ще посети Албания в солидарност със семействата на пострадалите в земетресенията в страната. Той е заминал по-рано за град Дуръс, предава  RTK . \r\n \r\nOчаква се той също така да посети войниците на Косовските сили за сигурност, които участват в хуманитарна операция в помощ на албанските власти, за борба с последиците от бедствието.  \r\n \r\nТачи призова хората за солидарност в „този трудент момент“, за да „преодолеем болката и последствията от земетресението заедно“.  \r\n*** \r\n \r\n  От силното земетресение, което удари Албания на 26 ноември досега са регистрирани 524 малки вторнични труса в региона, според отдела по сеизомология в Научния институт в Тирана, пише македонското издание  “Локално“ . \r\n \r\nЧетири от тях обаче са били със сила повече от 4,5 по скалата на Рихтер. \r\n \r\nМеждувременно седем вторични труса са били със сила от 4 до 4,5 по скалата на Рихтер, а други 17 с магнитуд между 3,5 и 3,9. Останалите са били по-слаби. \r\n \r\nПоследното земетресение беше с магнитуд 3,4 с епицентър в Адриатическо море. \r\n*** \r\n \r\n  Турският президент Реджеп Тайип Ердоган призова „целия ислямски свят“ да подкрепи Албания, която бе засегната от опустошително земетресение по-рано, предава македонската медия  ”Фокус“ , като се позовава на източници в Анкара.  \r\n \r\n„Смятам, че трябва да стоим до Албания, това трябва да бъде особено задължение на нашата Организация за ислямско сътрудничество (ОИС). Мисля, че ще бъде много полезно да направите тази стъпка, това е братско задължение“, каза Ердоган в обръщението си на годишната среща на ОИС. \r\n \r\nТой информира, че след новината за земетресението два пъти е разговарял с министър-председателя на Албания, който го е информирал, че при земетресението са загинали 26 души. \r\n \r\nПо последни данни това число е достигнало 29. \r\n*** \r\n \r\n  Бившият министър-председател на Румъния Виорика Дънчила напусна поста на ръководител на Социалдемократическата партия (СДП), след слабото си представяне на президентските избори в страната по-рано, пише европейската редакция на списание  Politico . \r\n \r\n„Разбирам мнението на колегите ми, факта че искат да рестарт на партията, и някой трябва да поеме отговорност за резултатите от изборите“, заяви тя в края на дългата среща на партийния Изпълнителен комитет.  \r\n \r\nДънчила получи около 3,2 млн. гласа (33,5%) във втория тур на президентските избори в Румъния, които се проведоха на 24 ноември и които тя загуби от своя политически опонент Клаус Йоханис. Това е най-ниският изборен резултат, който кандидат на социалдемократите е получавал в балотаж за последните 30 години.  \r\n \r\nНаправихме всичко, което можахме, за да получим добър резултат“, каза тя. Но преди важните местни и общи избори, които ще се проведат в страната през 2020 г., тя заяви, че ще напусне, за да помогне на партията да започне на чисто.  \r\n \r\nМарчел Чолаку, председателят на долната камара на румънския парламент, ще заеме нейното място като временен лидер на социалдемократите, докато не се проведе партиен конгрес през февруари 2020 г., който ще избере нов лидер. \r\n \r\nЧолаку беше заместник-премиер в правителството на СДП, водено от Михай Тудусе през втората половина на 2017 г. Той е близък до бившия ръководител на социалдемократите Ливиу Драгня, но взаимоотношенията между двамата се влошиха, след като Тудосе загуби подкрепата на първия като премиер и напусна, според румънски медии. Чолаку наследи Дагня като ръководител на долната камара в парламента, след като бившият лидер на СДП беше вкаран в затвора, заради обвинения в измама.  \r\n*** \r\n \r\n  Новоизбраният председател на Европейската комисия Урсула фон дер Лайен ще встъпи в длъжност в неделя, 1 декември, след като спечели парламентарно мнозинство за плана си за изграждане на „зелена суперсила“, отбелязва  AFP . \r\n61-годишната германка поема поста в момент, в който Европа е изправена пред предизвикателството да намери новата си роля сред геополитически и икономически гиганти като САЩ и Китай. \r\n \r\nНейният път към поста, който трябваше да поеме в началото на ноември, бе каменист – мощта на Брюксел бе подкопана от френско-германското съперничество и от предстоящото излизане на Великобритания от структурите на Общността.  Но в сряда 451 от депутатите в Европейският парламент в Страсбург подкрепиха новия състав на Комисията, която ще бъде водена от бившия германски министър на отбраната. 157 гласуваха „против“, а 89 се въздържаха.  \r\n„Моля за вашата подкрепа, за да дадете нов старт на Европа\", заяви Урсула фон дер Лайен в до голяма степен добре приета реч, изнесена в присъствието на новите комисари. \r\n \r\n„Нашият съюз ще предприеме трансформация, която ще докосне всяка част от нашето общество и икономика, и ние ще го направим, защото това ще бъде правилното нещо, а не защото ще е лесно\", увери германският християндемократ.Тя приветства вицепредседателя на ЕК Франс Тимерманс като човек, който е подходящ за поста.  \r\nСъщевременно Урсула фон дер Лайен обеща „европейска зелена сделка... за здравето на нашата планета, нашите хора и нашата икономика\". \r\n \r\n Търговска суперсила \r\n \r\nОсвен обещаващи мерки за борба с изменението на климата, Фон дер Лайен настоя, че Европа има стремеж да ръководи света в областта на цифровата икономическа революция.„Ние сме световната търговска суперсила. Ние сме най-големият източник и дестинация на преките чуждестранни инвестиции навсякъде по света. Трябва да използваме тази двойна сила на дигитализация и климатичен преход, за да засилим нашата индустриална база\", препоръча германският политик.  \r\n \r\nНазначението на Фон дер Лайен за наследник на Жан-Клод Юнкер бе одобрено през юли с тънка мнозинство от едва девет гласа над необходимите. Три от първоначалните й кандидатури за комисари бяха отхвърлени по време на процеса на утвърждаването на новия състав на ЕК.  Но основните дясноцентристки, либерални и социалистически блокове се обединиха около нея на последния вот, а „зелените“ избраха да се въздържат, вместо да гласуват „против“. \r\n \r\n„Нашите приоритети са решаваща част от Комисията „Фон дер Лайен“, заяви Манфред Вебер, ръководител на групата ЕНП в ЕП. „През 2024 г. Европа ще проведе най-амбициозната и приобщаваща политика в областта на климата, европейските граници и бреговата охрана, ще трансформира Европол в европейско ФБР, ще създаде генерален план за борба с рака и ще създаде милиони работни места\". \r\nКомисията има членове от целия политически спектър, а 12 от 27-те му представители са жени. Няма пълен паритет, както бе обещано, но за първи път в историята на ЕК има толкова много представителки на нежния пол.  \r\n \r\nВъпреки това ще има противопоставяне. Евроскептичните, крайнолеви и десни популистки партии на парламента се противопоставят на голяма част от програмата на новата Комисия, а „Зелени“ са скептични. \r\n„Като чух речта на Фон дер Лайен в ЕП днес, вече ми липсва Юнкер\", въздъхна германският евродепутат Райнхард Бутикофер. \r\nИма още един облак, надвиснал над плановете: Брекзит. \r\n \r\nПремиерът на Обединеното кралство Борис Джонсън планира да изведе страната от ЕС на 31 януари, след като Брекзит беше многократно отлаган на фона на спорове в Уестминстър заради условията на „развода“. Междувременно той отказа да изпрати представител на Великобритания в Комисията. \r\n \r\nФон дер Лайен изрази съжаление за решението на Великобритания и бе значително по-помирителна от предшественика си Юнкер, който често се шегуваше за това, което определяше като голяма грешка на Лондон. „Не е тайна, че винаги съм била за оставенето (на Великобритания – бел.р.). Но също така винаги ще уважавам решението, взето от британския народ\", подчерта германката.  „И каквото и да бъде бъдещето, връзката и приятелството между нашите народи са неразривни\". \r\n*** \r\n \r\n  Президентът на САЩ Доналд Тръмп представлява едно от най-големите предизвикателства пред Европейския съюз, защото „се моли\" за разпадането на Общността. Това подчерта напускащият председател на Европейския съвет Доналд Туск, предава  Reuters . \r\nТръмп приветства решението на Великобритания да напусне структурите на организацията, определи Европа като „враг“ и постави под въпрос стойността на трансатлантическия отбранителен съюз НАТО. \r\n \r\n„За първи път в историята има американски президент, който е открито против обединена Европа. Той подкрепя Брекзит и се моли за разпада на Съюза“, заяви Туск пред германския вестник Die Zeit в интервю, което предстои да бъде публикувано. \r\nПолският политик представи Тръмп като човек, който е решен да отслаби ЕС и заяви, че това е „може би най-трудното предизвикателство“ за организацията. \r\n \r\nТуск, бивш премиер на Полша, е на път да завърши петгодишния си мандат като председател на Европейския съвет. Очаква се той да бъде наследен на поста от бившия премиер на Белгия Шарл Мишел. Новата Европейска комисия, изпълнителната власт на ЕС, ще бъде оглавена от германския консерватор Урсула фон дер Лайен. \r\n \r\nВъпреки че връзките между ЕС и САЩ са усложнени, откакто Тръмп стана президент на САЩ, американският държавен секретар Майк Помпео се опита да възстанови приятелските отношения с посещение в Брюксел през през септември. \r\n*** \r\n \r\n  Членовете на Европейския парламент одобриха новия състав на следващата Комисия, която ще бъде ръководена от германския християндемократ Урсула фон дер Лайен, предава  AFP . \r\n \r\nНовоизбраният председател на ЕК спечели удобно мнозинство в ЕП. 461 от евродепутатите подкрепиха кандидатурите за комисарите, 157 бяха „против“, а 89 се въздържаха от правото си на глас.  \r\nНовият екип ще встъпи в длъжност в неделя, 1 декември.", "date": "2019.11.27", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/11/27/2723860/aktsenti-v-sutreshniya-blok-dobro-utro-balgariya-po-radio-fokus-na-28-noemvri.html", "text": "Допълнителни радиочестотни ленти за  развитие на мобилните мрежи от пето поколение бяха определени по време на Световната конференция по радиосъобщения, министърът на транспорта, информационните технологии и съобщенията Росен Желязков участва от името на България. 5G мрежата се очаква да бъде въведена скоро и у нас. Кои са преимуществата, има ли негативи, темата в сутрешния блок  „Добро утро, България“  на   Радио „Фокус“  ще коментираме с доц. Златогор Минчев от Института по информационни и комуникационни технологии към БАН. На фона на предстоящата среща на НАТО, какво означава създаването на военноморски координационен център във Варна, за който се заговори след срещата на премиера Бойко Борисов и президента Доналд Тръмп. За проектите, които ще бъдат довършени до края на годината и новите, по които се работи в Община Тутракан, ще ни каже кметът Димитър Стефанов. За поредна година Плевен е домакин на Международен фестивал на китарното  изкуство.  Репортажът на кореспондента ни Виолета Кръстева ще ни пренесе в атмосферата на артистичния форум. Ще отбележим 175 години от рождението на Капитан Петко Войвода, какво ще включва предстоящата конференция на Тракийския съюз, ще научим от репортера ни във Варна Диана Стоева. Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.11.27", "title": "Акценти в сутрешния блок „Добро утро, България“ по Радио „Фокус“ на 28 ноември"}
{"url": "http://www.focus-news.net/news/2019/11/27/2723862/na-28-noemvri-pod-kupolite-na-largoto-shte-se-provede-preskonferentsiya-za-finalniya-element-ot-viziya-za-sofiya.html", "text": "На 28 ноември под куполите на Ларгото ще се проведе пресконференция за финалния елемент от \"Визия за София\" - мерките за дългосрочно развитие на Столична община. Това съобщиха от пресцентъра на  Столична община . Събитието ще започне в 11.00 часа и ще се проведе в пространството на изложбата \"София утре\", която представя важни извадки от изследванията на Визията и дългосрочните цели за развитието на столицата. \r\n \r\nВизията за София е през 2050 София да е компактен, многообразен и адаптивен град, управляващ умело ресурсите си и включващ гражданите в решенията за бъдещето. Само така Столична община може да създава и поддържа разнообразни възможности за развитие и високо качество на живот. За да постигнем тези приоритети, обединяващият стратегически документ на Столична община предлага 24 дългосрочни цели за развитие на общината. Планът за тяхното постигане минава през над 230 ключови стъпки, разпределени във времето от 2020 до 2050 г. За постигането на стъпките са предложени конкретни мерки, както и индикатори, с които регулярно да се измерва и отчита прогреса.", "date": "2019.11.27", "title": "На 28 ноември под куполите на Ларгото ще се проведе пресконференция за финалния елемент от \"Визия за София\""}
{"url": "http://www.focus-news.net/news/2019/11/27/2723852/emsc-novo-silno-zemetresenie-s-magnitud-53-po-skalata-na-rihter-e-registrirano-kray-albanskiya-grad-duras.html", "text": "Земетресение с магнитуд 5,3 по скалата на Рихтер е регистрирано близо до албанския град Дуръс в 14:45 местно време (15:45 българско време), показва справка на  официалната интернет страница на Европейския средиземноморски сеизмологичен център (EMSC) . \r\n \r\nТрусът е бил с епицентър на 24 км северно от град Дуръс и 42 км северозападно от столицата Тирана, в Адриатическо море. Дълбочината на труса е била 10 км под земната повърхност.  \r\n \r\nВсе още няма данни за щетите или пострадалите в следствие на този трус.  \r\n \r\n  Теодор Пенев", "date": "2019.11.27", "title": "EMSC: Ново силно земетресение с магнитуд 5,3 по скалата на Рихтер е регистрирано край албанския град Дуръс"}
{"url": "http://www.focus-news.net/news/2019/11/27/2723863/obshtina-bansko-se-pobratimi-s-metropoliten-obshtina-erzurum-turtsiya.html", "text": "Община Банско се побратими с Метрополитен Община Ерзурум, Турция, предаде репортер на  Радио \"Фокус\" - Пирин .  \r\n \r\nНа събитието, което се проведе в Посетителския информационен център присъстваха кметът на Банско Иван Кадев, Цветанка Обецанова, началник отдел \"Обществени поръчки и проекти\" (ОПП), Зафер Айнали, главен секретар на Метрополитен Община Ерзурум, Гюлгюн Йоздемир, координатор на проект \"Сътрудничество за зимен туризъм, щадящ околната среда\", който ще се изпълнява от двете общини и проф. Мутлу Кюндекчи, преподавател в Университет \"Ататюрк\" в Ерзурум и други. \r\n  \r\nВъв връзка с проекта, който ще се изпълнява от двете общини, Цветанка Обецанова каза, че неговата основна цел е повишаване нивото на инвестиционна информация, свързана с употребата на източници на възобновяема енергия, а именно - слънчева, в зимния туризъм.  \r\n \r\n\"Това, че днес сме заедно в Банско е най-доброто доказателство за желанието ни да работим за развитието на нашите две общини. Вярвам, че нашето партньорство ще ни помогне да се запознаем с добрите примери и перспективите за развитието на двустранните ни отношения\", каза още Обецанова. Тя допълни, че Република Турция е изключително важен партньор на България и Община Банско.  \r\n \r\n\"Можем да направим много, за да се засилят контактите по между ни и да установим нови форми на сътрудничество в туризма, реализирането на съвместни проекти в областта на инфраструктурата и енергетиката\", подчерта Обецанова. Тя подчерта, че Банско ще продължи да подкрепя всички проекти и инициативи, които са в интерес и на двете общини.  \r\n \r\nПроектът \"Сътрудничество за зимен туризъм, щадящ околната среда\" е финансиран по европейска програма за побратимяване на градове. Водеща организация в проекта е Метрополитен Община Ерзурум. В рамките му ще бъдат извършени общо седем дейности.  \r\nЛивия НИНОВА", "date": "2019.11.27", "title": "Община Банско се побратими с Метрополитен Община Ерзурум, Турция"}
{"url": "http://www.focus-news.net/news/2019/11/27/2723856/rossiyskaya-gazeta-kremal-potvardi-che-e-vazmozhna-sreshta-mezhdu-putin-i-zelenski-v-parizh.html", "text": "В Париж може да се състои отделна двустранна среща между президента на Русия Владимир Путин и държавния глава на Украйна Владимир Зеленски. Това заяви пред журналисти помощникът на руския президент по международните въпроси Юри Ушаков, пише вестник  ”Росийская газета” . \r\nПопитан от журналисти дали смята, че такава среща може да се състои по време на преговорите от „Нормандската четворка“ на 9 декември в Париж, той отговори положително.  \r\n \r\n„Смятам, че може да се стигне до това“, каза той пред журналисти.  \r\n \r\nВ Париж на 9 декември ще се проведе среща на върха от „нормандския формат“, в който участват Украйна, Русия, Франция и Германия.  \r\n \r\nСпоред Ушаков, програмата на провеждането на срещата на върха сега се обсъжда. \r\n \r\n\"Днес се обадих на френския си колега. Сега те информират своето ръководството за времевите параметри (на срещата)\", каза той. Според него срещата на върха ще се състои в три чати: началото на преговорите, след това работен обяд и пресконференция.  \r\n \r\nПо-рано украинският президент Зеленски също изрази готовност за разговори, включително с Путин, като заяви, че неговата страна е „готова да преговаря във всеки формат в рамките на Нормандската четворка“.  \r\n \r\nСпоред Зеленски, на срещата на четирите страни на 9 декември в Париж могат да се проведат многостранни и двустранни преговори с лидерите на съответните страни. \r\n \r\n\"Ако някой друг дойде на тази среща, и може да ни помогне, ние сме готови и за това\", добави Зеленски. \r\n \r\n  Теодор Пенев", "date": "2019.11.27", "title": "„Российская Газета“: Кремъл потвърди, че е възможна среща между Путин и Зеленски в Париж"}
{"url": "http://www.focus-news.net/news/2019/11/27/2723864/trafikat-za-gkpp-dunav-most-2-e-natovaren-patuvat-predimno-tezhkotovarni-avtomobili.html", "text": "Трафикът за ГКПП „Дунав мост 2“ е натоварен, пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление.Пътните настилки са предимно сухи. Най много автомобили се движат по главен път Е 79 в участъка Димово Ружинци и в участъка Видин – Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Движението по път 1413 Грамада – Синаговци е ограничено за автомобили над 12 т. поради свлачище. Обходният маршрут е  път I-1 Дунавци – Срацимирово, път III-141 Срацимирово-Грамада и обратно.  Във Видин трафикът е засилен на входно изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.11.27", "title": "Трафикът за ГКПП „Дунав мост 2“ е натоварен, пътуват предимно тежкотоварни автомобили"}
{"url": "http://www.focus-news.net/news/2019/11/27/2723859/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от ГД „Гранична полиция“. Информацията за трафика на граничните пунктове е към 18.00 часа. \r\n \r\nНа границата с Република Гърция на ГКПП „Кулата“ трафикът е интензивен на изход за товарни автомобили. Поради извършване на ремонтни работи на пункта е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\n \r\nНа границата с Република Сърбия на ГКПП „Калотина“ трафикът е интензивен на изход за товарни автомобили. \r\n \r\nНа границата с Румъния на ГКПП „Дунав мост“ и ГКПП „Дунав мост 2“ трафикът е интензивен на изход за товарни автомобили. \r\n \r\nНа границата със Северна Македония трафикът е нормален на всички гранични контролно-пропускателни пунктове.", "date": "2019.11.27", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/11/27/2723858/aktualna-patna-obstanovka-za-sastoyanieto-na-republikanskite-patishta-kam-1730-ch-na-27-noemvri-2019-g.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n \r\n Метеорологична обстановка: \r\nТемпературите са в интервала от 4° до + 16°С \r\nВремето над страната е предимно облачно. \r\nСлаб до умерен вятър духа в областите: Шумен и Смолян \r\nДъжд вали в област Смолян \r\nСняг не вали. \r\nПътните настилки са предимно сухи и частично мокри по високите места \r\nОграничена видимост поради мъгла:  \r\n-\tдо 30 м. в района на прохода Паничково /обл. Пловдив/. \r\n-\tдо 100 м в района на Смоляновци/обл.Монтана/, проход Петрохан/обл. Монтана/,Шипково/обл. Ловеч/ и Троянски проход/обл. Ловеч/  \r\n \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nДвижението в района на Яздач посока Бургас от км 192+00 до 192+300 се осъществява в една лента поради ремонтни дейности на мантинели в средно разделителната ивица. Ограничено е движението по изпреварващата лента, като движението се осъществява в активната лента. Участъкът е сигнализиран с пътни знаци. Срок до 29.11.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт София: \r\nДвижението при км 8+600 се осъществява с повишено внимание поетапно в двете платна поради оборудване на електронната система за ползване на републиканската пътна мрежа. Срок от 08:30 ч. до 17:00 ч. на 28.11.2019 г. \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: \r\nДвижението в участъка от границата с област Габрово до с. Балван от км 101+550 до км 112+000 се осъществява в една лента поради ремонтни дейности на асфалтовата настилка. Участъкът е сигнализиран от пътни знаци. Срок до 18:00 ч. на 04.12.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 04.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.; \r\nДвижението в участъка Ахелой – Поморие от км 218+000 до км 219+000 се осъществява в една лента поради ремонтни дейности на рекламно съоръжение. Участъкът е сигнализиран с пътни знаци. Срок до 29.11.2019 г. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа:   \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\n \r\nРемонтни дейности: няма ремонтни дейности \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\n  \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 29.11.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Видрар от км 9+000 до км 12+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок от 08:00 ч. до 17:00 ч до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\nССТ: Движението по Северната Скоростна Тангента от км 0+950 до км 2+050 се осъществява с повишено внимание поради оборудване на електронната система за ползване на републиканската пътна мрежа.Срок 29.11.2019 г. \r\nПът II-18:  Движението по път II-18 от км 59+400 до км 0+780 се осъществява с повишено внимание поради ремонтни дейности на пътната настилка. Срок 29.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. \r\n \r\nСитуационен център на Агенция „Пътна инфраструктура”", "date": "2019.11.27", "title": "Актуална пътна обстановка  за състоянието на републиканските пътища към 17:30 ч. на 27 ноември 2019 г."}
{"url": "http://www.focus-news.net/news/2019/11/27/2723869/sport-bryuzh-se-dobra-do-ravenstvoto-v-istanbul.html", "text": "Галатасарай не успя да победи у дома Брюж и двата отбора завършиха наравно 1:1 в мач от група „А“ на Шампионска лига. Домакините откриха още в 11-ата минута, когато се разписа Адем Буюук. В продължението на срещата обаче Крепин Диата донесе точката а гостите, които завършиха срещата с девет души. \r\n \r\nС това равенство Галатасарай събра актив от 2 точки на последното място в групата. Брюж остават трети с три точки. Така двата отбора ще се борят единствено за участие в Лига Европа. В последните си мачове Галатасарай гостува на ПСЖ, а белгийците приемат у дома Реал Мадрид.", "date": "2019.11.27", "title": "Спорт: Брюж се добра до равенството в Истанбул"}
{"url": "http://www.focus-news.net/news/2019/11/27/2723861/sloboden-pechat-makedoniya-silnoto-zemetresenie-s-magnitud-53-po-skalata-na-rihter-prekrati-vremenno-tarseneto-na-izcheznalite-v-albaniya.html", "text": "Новото силно земетресение с магнитуд 5,3 по скалата на Рихтер прекрати временно спасителните операции в Албания, които се провеждаха в следствие от труса от 26 ноември, в който по последни данни загинаха повече от 30 души, пише македонското издание  “Слободен печат“ . \r\n \r\nПредишното земетресение с магнитуд 6,4 по скалата на Рихтер беше последвано и от множество вторични трусове. \r\n \r\nНовият трус предизвика вълна от паника в Тирана, където гражданите отново излязоха от домовете си. Земетресението беше с епицентър в Адриатическо море, на 24 км от Дуръс и на 42 км от Тирана и е било усетено и в Македония. \r\n \r\n  Теодор Пенев", "date": "2019.11.27", "title": "„Слободен печат“ (Македония): Силното земетресение с магнитуд 5,3 по скалата на Рихтер прекрати временно търсенето на изчезналите в Албания"}
{"url": "http://www.focus-news.net/news/2019/11/27/2723866/sadiyskata-kolegiya-na-vss-opredeli-predsedatelya-na-okrazhen-sad-dobrich-galateya-handzhieva-za-izpalnyavasht-funktsiite-administrativen-rakovoditel.html", "text": "Съдийската колегия на ВСС определи настоящия председател на Окръжен съд - Добрич (ДОС) съдия Галатея Ханджиева за изпълняващ функциите административен ръководител на институцията, считано от 3 декември 2019 г., до встъпване в длъжност на нов председател, съобщиха от  пресцентъра на ДОС . Решението е взето поради изтичащия на 2 декември т.г. първи мандат на сегашния председател. Междувременно, с решение на Съдийската колегия, е открита и процедурата за избор на нов административен ръководител на Окръжния съд в Добрич. Документи за участие в конкурса могат да се подават до 12 декември. Кандидатите трябва да отговарят на определени условия, между които придобит статут на несменяемост и положителна комплексна оценка „много добра“ или „добра“ от последното периодично атестиране, високи професионални и нравствени качества. Административните ръководители в органите на съдебната власт се назначават за срок от пет години. Ръководната длъжност може да се заема не повече от два мандата в един и същ орган на съдебната власт.", "date": "2019.11.27", "title": "Съдийската колегия на ВСС определи председателя на Окръжен съд – Добрич Галатея Ханджиева за изпълняващ функциите административен ръководител"}
{"url": "http://www.focus-news.net/news/2019/11/27/2723868/the-times-of-israel-govoritelyat-na-izraelskiya-parlament-initsiira-posledni-pregovori-mezhdu-upravlyavashtite-i-opozitsiyata.html", "text": "Говорителят на израелския парламент Юли Еделщайн заяви, че е поканил представители на опозиционната „Синьо и бяло“ и управляващата партия „Ликуд“ да се срещнат с него „за последен опит“ за формиране на единно правителство, пише вестник  The Times of Israel . \r\n \r\nТой е инициирал срещата, след като ги е предупредил за последиците от политическата криза, които според него могат да доведат до „икономически и социален колапс.  \r\n \r\nЕделщайн, който е член на „Ликуд“, се срещна с представители на опозицията в своя офис в 5:00 часа местно време (същото като българско време), като веднага след това трябваше да започнат разговори и с управляващите.  \r\n \r\nВсе още остават 14 дни за да бъде формирано правителство, като всеки депутат в парламента на практика може да оглави такова, ако бъде подкрепен от 61 от 120-те народни представители в Кнесета. Ако това не се случи, то Израел ще е изправен пред нови избори, трети в рамките на година. Еделщайн подчерта, че „всички сякаш са се отказали, и ние се върнахме – твърде бързо – назад към (предизборни) лозунги и електорални калкулации“.  \r\n„Всички разбират, че Израел е в средата на правителствена криза, която може да доведе до икономически и социален колапс“, добави той.  \r\nЕделщайн призова лидерите на „Ликуд“ и „Синьо и бяло“ да „избират между лидерство и страхливост, между волята на хората и изключителна криза на доверието“. Той добави, че страната е стигнала до „момента на истината в израелската политика“. \r\n„Няма да има друг момент. Това е момента да кажем – достатъчно“, подчерта говорителят на парламента. \r\n \r\n„Радвам се да ви информирам, че моят призив получи позитивен отговор от двамата лидери и днес (27 ноември) следобед ще се опитаме да възстановим разума в Израел“, каза той.  \r\nВ свое изявление до Еделщайн, опозицията заяви, че приветства инициативата. \r\n \r\n„Ние приветстваме инициативата на говорителя на Кнесета и всеки диалог, който може да доведе до прогрес за (формирането) на единно правителство, водено от Синьо и бяло заедно с Ликуд, което ще е базирано на общите принципи“, се казва в тяхното изявление.  \r\n \r\nПо-рано се проведоха два тура парламентарни избори в рамките на година, като след тях не беше формирано правителство, което се случва за първи път в историята на Израел. Кнесетът сега има време до 11 декември, за да се споразумеят депутатите да формират правителство. Ако това не се случи парламента ще бъде разпуснат и ще бъдат насрочени нови избори, вероятно за март 2020 г.  \r\n \r\nСлед като лидерите и на двете водещи партии в лицето на „Ликуд“ и „Синьо и бяло“ – премиерът Бенямин Нетаняху и Бени Ганц, не успяха да формират кабинет след изборите на 17 септември, имаше спекулации, че друг кандидат, като например членът на управляващата партия Гидеон Саар или самия Еделщайн ще използва периодът до 11 декември, за да събере мнозинство и да формира коалиция. Заговори се и за смяна на Нетаняху начело на „Ликуд“, заради повдигнатите му обвинения в корупция.  \r\n \r\nТова се случи по-рано, след като главният прокурор Авишай Манделбилт обяви, че ще повдигне обвинения срещу премиера по три точки. Малко след това премиерът изнесе пресконференция, в която обвини прокуратурата в опит да го премахне от властта чрез скалъпени обвинения и „опит за преврат“.  \r\n \r\nНетаняху заяви, че разследването е било изпълнено с нередности. Той заяви също така, че те не са си свършили работата и че „разследващите трябва да бъдат разследвани“.  \r\n \r\n  Теодор Пенев", "date": "2019.11.27", "title": "The Times of Israel: Говорителят на израелския парламент инициира последни преговори между управляващите и опозицията"}
{"url": "http://www.focus-news.net/news/2019/11/27/2723872/predstoyashti-sabitiya-v-stranata-za-28-noemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 19.00 часа в Учебен драматичен театър при НАТФИЗ „Кръстьо Сарафов“ вицепрезидентът Илияна Йотова ще присъства на спектакъла „Дойдох! Изпях!Победих!“ на Класа по музикален театър в Българско училище „Гергана“ – Ню Йорк. \r\n \r\n*** \r\n \r\nОт 10:00 часа в двореца „Врана“ Н.В. Цар Симеон II ще вземе участие в  кръгла маса на тема: \"Европа без стени. Какво ни обединява днес - либерален поглед\". \r\n \r\n*** \r\n \r\nОт 10.00 часа в заседателната зала на Ректората, ет. 2 в  сградата на УАСГ на бул. „Христо Смирненски“ № 1под патронажа на вицепремиера Марияна Николова Държавната агенция по метрологичен и технически надзор и Университета по архитектура, строителство и геодезия ще проведат Кръгла маса на тема „Управление и безопасна експлоатация на язовирите в Република България“. \r\n \r\n*** \r\n \r\nОт 09:30 часа в София Тех Парк, зала 125 на сграда Лабораторен комплекс, ще се проведе национална кръгла маса на тема „Развитие на националната политика за намаляване на сеизмичния риск чрез изграждане на научно-приложна инфраструктура по сеизмично инженерство“. \r\n \r\n*** \r\n \r\nОт 10.00 часа в парк хотел „Витоша“ на ул. „Росарио“-1, Министерство на правосъдието ще представи публично Информационна система на съдебното изпълнение. \r\n \r\n*** \r\n \r\nОт 11.00 часа на  площад „Възраждане“  кметът Йорданка Фандъкова ще присъства на тестовете на първия от 13-те нови трамваи марка PESA. \r\n \r\n*** \r\n \r\nОт 09.00 часа в Централна складова база на БЧК в с. Лозен, ул. „Полуврак“ № 31 започва подготовката за транспортирането на хуманитарната помощ за пострадалите от земетресението в Албания. \r\n \r\n*** \r\n \r\nОт 10:00 в Нов български университет ще се проведат Дни на отворени врати. \r\n \r\n*** \r\n \r\nОт 10:00 часа в зала „Проф. Марин Дринов“ на БАН, заместник-министърът на образованието и науката Таня Михайлова и ръководителят на УчИ – БАН акад. Петър Кендеров ще открият работата на Ученическия институт. \r\n \r\n*** \r\n \r\nОт 10.00 часа в зала „Тържествена“ на УНСС ще се проведе 10-то издание на Дните на кариерата. \r\n \r\n*** \r\n \r\nОт 11:00 часа в зала 7 на НДК, ще бъде представена книгата на проф. Харолд Харман „Загадката на Дунавската цивилизация“. \r\n \r\n*** \r\n \r\nОт 11.00 часа в пространството на изложбата „София утре“ под куполите на Ларгото ще се проведе пресконференция за финалния елемент от „Визия за София“. \r\n \r\n*** \r\n \r\nОт 13:00 часа в зала Роял 3 на хотел „Балкан“, Атлантическият клуб в България и General Dynamics European Land Systems (GDELS) ще представят „GDELS goes Bulgaria“. \r\n \r\n*** \r\n \r\nОт 14.30 часа, в зала 3 в Източното фоайе на сградата на Народното събрание на пл. „Княз Александър I”, ще се проведе тристранната пленарна среща, в която ще участват народните представители от парламентарни комисии по външна политика на България, Румъния и Турция. Темите на разговора ще бъдат: „Измерение на стратегическото сътрудничество в Черноморския регион (НАТО/САЩ – Русия)“, „Миграция – регионално отражение“, „Процесът на европейска интеграция за Западните Балкани и Турция“. \r\n \r\n*** \r\n \r\nОт 18.00 часа в Двореца на пл. „Княз Александър I“, ще се състои изложбата: „Пътят на коприната: от традицията към съвременността“.  \r\n \r\n*** \r\n \r\nОт 18:00 часа в Софийското Ларго ще бъде закрита изложбата: “София утре” на със заключителното събитие под надслов: „Защо е важно да имаш Визия?”. \r\n \r\n*** \r\n \r\nОт 18:00 часа в Артгалерия НДК, ще състои изложбата „Брекзит форевър”, организирана от Съюз на българските художници (СБХ), секция „Карикатура”. \r\n \r\n*** \r\n \r\nОт 18:30 часа в Литературен клуб „Перото“ в НДК, ще се състои премиерата на книгата Наричайте ме Мечтател“.  \r\n \r\n*** \r\n \r\nОт 18.30 часа в галерия Little Bird Place ще бъде открита изложбата „Мравките на Иван Лазаров”. \r\n \r\n*** \r\n \r\nОт 19:00 часа, зала 1 на НДК, Искра Радева представя гала концерта „Златните гласове на България“. \r\n \r\n*** \r\n \r\nОт 15.00 часа в Зала 1 на Икономическия университет, ще се проведе среща за висшите училища с представители на ЕК. \r\n \r\n*** \r\n \r\nОт 19.00 часа във Варненската опера ще се проведе Симфоничен концерт в памет на Маестро Михаил Ангелов. \r\n \r\n*** \r\n \r\nОт 18.00 часа в културен център \"Морско казино\" в Бургас ще бъде представена на книгата \"Обратни рани\" на Мирослава Коларова. \r\n \r\n*** \r\n \r\nОт 11.30 часа в НВУ „Васил Левски“ ще се състои празник на висшето учебно заведение. Очаква се министъра на отбраната Красимир Каракачанов.  \r\n \r\n*** \r\n \r\nОт 15.30 часа пред арката на парк „Марно поле“ ще бъде закрита Национална информационна кампания „Бъди войник“. \r\n \r\n*** \r\n \r\nОт 17:30 часа в РНБ „П. Р. Славейков“ ще се състои представяне на Йорданка Ненчева и стихосбирката „Солени времена“. \r\n \r\n*** \r\n \r\nОт 18.00 часа в МДТ „Константин Кисимов“  ще се състои концерт на Представителния ансамбъл на Въоръжените сили, Гвардейски представителен духов оркестър и гост-солисти.  \r\n \r\n*** \r\n \r\nОт 18.00 часа в Изложбени зали „Рафаел Михайлов ще се състои концерт, посветен на 120-годишината от рождението на Феликс Менделсон Бартолди и 210-годишнината от смъртта на Йозеф Хайдн. Изпълнения в състав: Анна Фурнаджиева /цигулка/, Тодор Петров /пиано/ и Франческо Мариоци /виолончело/.  \r\n \r\n*** \r\n \r\nОт 19.00 часа в ДКС „Васил Левски“ ще се състои „Лебедово езеро“ и „Лешникотрошачката“ – балетен спектакъл на Руски държавен балет на лед.  \r\n \r\n*** \r\n \r\nОт 11.00 часа  в Регионалния пресклуб на БТА във Видин пресконференция ще дадат представителите на фондация „АРДА – България“. \r\n \r\n*** \r\n \r\nОт 11.30 часа в Обредния дом, директорът на Общинското предприятие ще представи обновената сватбена зала и новости в дейността на ОП „Обреден дом“.    \r\n \r\n*** \r\n \r\nОт 19.00 часа в Драматичен театър „Йордан Йовков“, Камерна зала, ще се състои премиерата на спектакъла \"Дамски шивач\". \r\n \r\n*** \r\n \r\nОт 14.00 часа в заседателната зала на Общината, ще се състои попълване на комисиите към Общински съвет. \r\n \r\n*** \r\n \r\nОт 17.30 часа в ХГ „Владимир Димитров – Майстора“ ще бъде открита изложба на Александър Ангелов. \r\n \r\n*** \r\n \r\nОт 10.00 до 16.00 часа в Регионална библиотека ,,Христо Смирненски\" ще се състои Ден на отворените врати по повод 65  години от основаването. \r\n \r\n*** \r\n \r\nОт 19.00 часа в читалище ,,Съгласие\" ще се състои концерт на  Жудиакел Пероа  в рамките на международния фестивал на китарата. \r\n \r\n*** \r\n \r\nВ 09.30 часа в зала 10 на Окръжния съд ще се проведе заседание по делото срещу Илиян Р., обвинен в умишлено убийство на годеницата си. Делото е насрочено и за 29.11.2019 г. от 9.30 часа в 10 зала. \r\n \r\n*** \r\n \r\nВ 14.00 часа в зала 1 на Апелативния съд ще се проведе заседание по делото, с което подсъдимият Т. А. обжалва пред Апелативен съд присъдата си от 4 години лишаване от свобода и 6 години лишаване от право да управлява МПС. \r\n \r\n*** \r\n \r\nВ 14.30 часа в зала 9 на Районния съд ще се проведе заседание по делото срещу Ненка Б., обвинена за това, че е съставила частен документ – саморъчно завещание от името на Н. Б., като попълнила лист, носещ подписа на издателя Н. Б. \r\n \r\n*** \r\n \r\nВ 17.00 часа на бул. „Васил Априлов“ 124 А ще се състои официална церемония по случай откриването на новия офис на Модис България \r\n \r\n*** \r\n \r\nОт 11.00 часа в Бизнес парк „Русе“, ще се състои откриване на новия офис на Siemens най-бързо развиващото се звено на компанията – Центъра за иновации в сградните технологии (GECC). \r\n \r\n*** \r\n \r\nОт 19:00 часа, в зала \"Русе\" ще се проведе благотворителен концерт под надслов “Семейството – уют и топлина”. \r\n \r\n*** \r\n \r\nОт 13.00 часа в Сесийна зала на Общината, ще се проведе заседание на Общинския съвет. \r\n \r\n*** \r\n \r\nОт 17.00 часа в Регионална библиотека „Николай Вранчев” - Смолян ще се проведе творческа вечер, посветена на 95 години от рождението на Апостол Кисьов - диригент и основател на оркестър „100 каба гайди”. \r\n \r\n*** \r\n \r\nОт 19,00 часа в зала 1 на Родопски драматичен театър \"Николай Хайтов“ Смолян,  Фолклорен ансамбъл \"Родопа\" отново ще представи спектакъл \"Чан до чана, песен до песен\" - любими родопски песни и свирни. \r\n \r\n*** \r\n \r\nОт 18.00 часа в залата на Международния младежки център, Община Стара Загора, Долап.бг и Международен младежки център Стара Загора организират срещи-разговори с видни земляци под надслов „Красивите лица на Стара Загора“. \r\n \r\n*** \r\n \r\nОт 10.00 часа в с. Стойково окончателно ще бъде затворен складът за пестициди и опасни вещества.", "date": "2019.11.27", "title": "Предстоящи събития в страната за 28 ноември (Агенция „Фокус“)"}
{"url": "http://www.focus-news.net/news/2019/11/27/2723865/na-28-noemvri-v-largoto-v-sofiya-shte-se-provede-zaklyuchitelnoto-sabitie-zashto-e-vazhno-da-imash-viziyai.html", "text": "На 28 ноември от 18.00 часа на Ларгото в София ще се проведе заключителното събитие \"Защо е важно да имаш визия?\" с участието на кмета на Столична община Йорданка Фандъкова и екипа на Визия за София. Това съобщиха от пресцентъра на  Столична община . Те ще представят какво съдържа дългосрочният стратегически документ, който влиза за разглеждане в Столичен общински съвет заедно с първият пакет от мерки за периода 2020 - 2025 г. Веднъж приета, Визията ще служи за основа за промяната на Общия устройствен план на Столична община, както за координиране, мониторинг и обновяване на общинските стратегически и планови документи занапред. В създаването на споделената и дългосрочна стратегия през последните две години бяха проведени десетки изследвания, анализи и дискусии, в които се включиха над 10 000 организации и експерти.", "date": "2019.11.27", "title": "На 28 ноември  в Ларгото в София ще се проведе заключителното събитие \"Защо е важно да имаш визия?\""}
{"url": "http://www.focus-news.net/news/2019/11/27/2723875/spetsializirani-ekipi-ot-sastava-na-voennomorskite-sili-i-suhopatnite-voyski-obezvrediha-nevzriveni-boepripasi-otkriti-v-razlichni-rayoni-v-stranata.html", "text": "Специализирани екипи от състава на Военноморските сили и Сухопътните войски обезвредиха невзривени боеприпаси, открити в различни райони в страната. Това съобщиха от пресцентъра на  Министерство на отбраната . \r\n \r\nСпециализиран екип от военно формирование 32 890 – Бургас от състава на Военноморските сили беше задействан днес след получен сигнал за открит метален предмет в морето на един метър от брега между Ахелой и Поморие. Военнослужещите от състава на Военноморските сили извършиха разузнаване на открития предмет,  при което беше установено, че това е противотанкова мина ТМ 57. Екипът извърши унищожаване на мината при спазване на всички мерки за безопасност.   \r\n \r\nВоеннослужещи от 78-ми батальон – София от състава на Сухопътните войски  днес извършиха разузнаване на невзривен 122-мм боеприпас,  открит в района на Учебен полигон „Сливница“. Боеприпасът ще бъде унищожен при спазване на всички необходими мерки за безопасност. Ръководител на специализирания екип е капитан Александър Цветков.", "date": "2019.11.27", "title": "Специализирани екипи от състава на Военноморските сили и Сухопътните войски обезвредиха невзривени боеприпаси, открити в различни райони в страната"}
{"url": "http://www.focus-news.net/news/2019/11/27/2723870/vazstanoveno-e-dvizhenieto-po-pat-i-1-dupnitsa-blagoevgrad-v-rayona-na-s-usoyka.html", "text": "Възстановено е движението по път I-1 Дупница – Благоевград в района на с. Усойка. Това съобщиха от  Агенция \"Пътна инфраструктура\"", "date": "2019.11.27", "title": "Възстановено е движението по път I-1 Дупница – Благоевград в района на с. Усойка"}
{"url": "http://www.focus-news.net/news/2019/11/27/2723877/predstoyashti-mezhdunarodni-sabitiya-za-28-noemvri-agentsiya-fokus.html", "text": "Среща между френския президент Макрон и генералния секретар на НАТО Столтенберг. \r\n \r\n \r\n  Предизборен дебат между лидерите на консервативната, лейбъристката и либералдемократическата партия.  \r\n \r\n \r\n  Президентът на САЩ Доналд Тръмп ще направи традиционно телефонно обръщение към американската армия във връзка с Деня на благодарността. \r\n \r\n \r\n  Избори за кмет в столицата на Южна Африка.", "date": "2019.11.27", "title": "Предстоящи международни събития за 28 ноември (Агенция „Фокус“)"}
{"url": "http://www.focus-news.net/news/2019/11/27/2723874/makfaks-makedoniya-poveche-ot-milion-sgradi-v-sarbiya-ne-biha-izdarzhali-na-zemetresenie-sas-sila-6-po-skalata-na-rihter.html", "text": "Повече от милион обекти в Сърбия не биха издържали на земетресение с магнитуд 6 по скалата на Рихтер, предупреждават експертите, предава скопската медия  “Макфакс“ . \r\n \r\nЕдна от най-важните мерки за защита от земетресение е изграждането на сеизмично защитени съоръжения и добрата работа на институциите, които ще поемат рисковете и последиците от едно силно земетресение. Но камарата на строителите в Сърбия твърди, че в страната има поне един милион сгради, които са незаконно построени или са много стари и не са защитени от потенциални трусове. \r\n \r\nГоран Родич от Сръбската строителна камара твърди, че много сгради в страната са изградени от материали със съмнително качество. \r\n \r\n„След земетресението в Скопие през 1963 г. започнахме да строим сгради, които да издържат на земетресение с магнитуд 7 по Рихтер, така че да имаме безопасни сгради. Проблемът ни са нелегалните и стари сгради в Сърбия, които са около милион, които не са сеизмично защитени, защото не са изградени по правилните стандарти, а строителните материали често се доставят в черно“, казва той. \r\n \r\n„Тези сгради и къщи могат да бъдат повредени при земетресение над шест по скалата на Рихтер, но близките сгради също могат да бъдат застрашени, защото необезопасените могат да се срутят върху тях“, обяснява Родич. \r\n \r\n  Теодор Пенев", "date": "2019.11.27", "title": "„Макфакс“ (Македония): Повече от милион сгради в Сърбия не биха издържали на земетресение със сила 6 по скалата на Рихтер"}
{"url": "http://www.focus-news.net/news/2019/11/27/2723878/vav-varna-shte-se-sastoi-premiera-na-dokumentalniya-film-stoimen-stoilov-monumentalno.html", "text": "Във Варна ще се състои премиера на документалния филм „Стоимен Стоилов. Монументално“, предаде репортер на  Радио „Фокус“ – Варна  . Енигмата - творчески процес – еднакво любопитен и за широката публика, и за експертите, на която не даде обяснение и науката на 21-ви век, е причината за филма, който има за цел да проследи раждането на най-новата монументална творба на художника Стоимен Стоилов – „Стена на символите”, създадена през 2019 г. Независимо от световната кариера, Стоимен Стоилов е неразривно свързан с родната Варна. \r\n\t \r\nВ хода на създаването на филма, благодарение участието на изкуствоведа проф.д-р Иван Маразов, филмът се превърна в цялостна оценка за художника и за мястото му в българското изобразително изкуство - поради  мащаба на идеите и посланията му, а не само на постиженията на художника в чисто изобразителен план, свойствено „както за монументалните творби на Стоимен Стоилов, така и за най-малките му по формат картини“. По тази причина филмът представя и други монументални творби -„В света на Йовковите герои“ в Литературния музей „Йордан Йовков“, Добрич, две други монументални живописни творби във фоайето на Икономическия университет, Варна и „Драмата на човека“ в Двореца на културата и спорта, Варна. Филмът представя и част от колекцията от графични творби на Стоимен Стоилов от 70-те и 80-те години от фонда на Художествената галерия, Добрич (която е с най-голямата колекция на негови творби) поради пожара, унищожил ателието и почти цялото му творчество от този период. \r\n  \r\nПредстои разпространението на филма в България и зад граница на филмови фестивали за документално кино. \r\n \r\nДесислава ВАСИЛЕВА", "date": "2019.11.27", "title": "Във Варна ще се състои премиера на документалния филм „Стоимен Стоилов. Монументално“"}
{"url": "http://www.focus-news.net/news/2019/11/27/2723873/dogodina-zapochva-programata-za-podmyana-na-pechkite-na-tvardo-gorivo-s-kotli-na-peleti-ili-gaz-v-stara-zagora.html", "text": "Община  Стара Загора, в сътрудничество с още пет общини (Столична община, Бургас, Русе, Монтана и Велико Търново), разработи проект за поетапно преминаване на домакинствата от отопление на дърва и/или въглища към алтернативно екологично отопление. Това е първият одобрен от Европейската комисия по Програма LIFE интегриран проект за България. Главната му цел е подобряване качеството на въздуха в тези общини.  Това съобщиха от пресцентъра на  Община Стара Загора . \r\n \r\nКръгла маса събра представители на институции и граждани за обсъждане на подробностите за преход към алтернативни форми за отопление на домакинствата тази вечер в Стара Загора.  По време на нея стана ясно, че отварянето на кандидатстването ще се случи през януари месец догодина.  \r\n„Този проект е изключително важен за нашата община. Радвам се, че успяхме да се включим в него, защото темата за атмосферния въздух през последните години е основна. Това важи и за Стара Загора“, каза в началото на срещата ресорният зам.-кмет Йордан Николов. „Направихме много, за да подобрим качеството на въздуха в града, но тази програма надгражда нашите усилия. Тя дава възможност да бъдат заменени отоплителните уреди на над 1 000 домакинства с модерни такива, отговарящи на европейските изисквания“, допълни зам.-кметът.  \r\nРазяснения по условията за кандидатстване, както и необходимите документи, представи гл. експерт от отдел „Екология“ и координатор по проекта Маргарита Георгиева.  \r\n \r\n„Очакваното намаление на емисиите на ФПЧ10 (фини прахови частици) от целевия брой домакинства е в размер на 15,6 т/г, разпределени съответно на 1,2 т/г от изпълнението на пилотното преминаване към алтернативни форми за отопление на домакинствата - втората фаза на схемата, и с 14,4 т/г, при изпълнение на третата“, даде подробности инж. Георгиева. От думите ѝ стана ясно, че всички критерии и документи, както и разяснения към тях, са достъпни в електронната страница на програмата - www.lifeipcleanair.eu \r\nПредвидените финансови средства за подмяна на старите отоплителни уреди на домакинствата в Стара Загора са в размер на над 2 млн. лева. Съфинансирането от ЕК е 60%.  \r\n \r\nВ кръглата маса, целяща обсъждане на последния етап преди отваряне на процедурата за кандидатстване, участие взеха още Христина Петрова, директор на РИОСВ – Стара Загора и гл. експерт Динка Тодорова от същата институция, Мария Иванова от Регионалната здравна инспекция, Борислав Тафраджийски, член на Експертния център на програмата, Ваня Георгиева от „Овергаз“ АД, представители на различни отдели в администрацията, граждани и медии.", "date": "2019.11.27", "title": "Догодина започва програмата за подмяна на печките на твърдо гориво с котли на пелети или газ в Стара Загора"}
{"url": "http://www.focus-news.net/news/2019/11/27/2723879/sport-voynata-mezhdu-prezidenta-i-igrachite-na-napoli-navliza-v-reshavashta-faza.html", "text": "Наполи гостува на европейския клубен шампион Ливърпул, а срещата довечера е пряк мач за първото място в група „Е“. Италианският клуб, воден от Карло Анчелоти е в криза. Наполи е разтърсен от огромен скандал с непредвидими последици, футболистите получиха писма, в които са уведомени, че са глобени с различен процент от брутното си месечно възнаграждение. Глобите са 25%, но при смятаните за инициатори на бунта - Лоренцо Инсиние и Алан - достигат 50%. Това означава, че италианският национал олеква с 350 000 евро, а бразилецът - с 250 000. Инсиние не се е качил в самолета за Ливърпул, а официалната версия е контузия. \r\n \r\nЗа разлика от напрежението в Наполи при Ливърпул всичко е наред. Мохамед Салах е възстановен и ще започне титуляр.", "date": "2019.11.27", "title": "Спорт: Войната между президента и играчите на Наполи навлиза в решаваща фаза"}
{"url": "http://www.focus-news.net/news/2019/11/27/2723882/33-000-lichni-karti-12-000-pasporta-i-17-500-svidetelstva-za-upravlenie-na-mps-predstoi-da-badat-podmeneni-prez-2020-g-v-oblast-veliko-tarnovo.html", "text": "През 2020 г. и 2021 г. се очаква личните документи на много граждани да изтекат и да се наложи подновяването им, припомниха за  Радио „Фокус“-Велико Търново  от ОДМВР-Велико Търново.  \r\n \r\nПрез 2020 г. в област Велико Търново предстои  подмяната на приблизително  33 000  лични карти, 12 000 паспорта и на 17 500 свидетелства за управление на моторни превозни средства. Това означава, че пред гишета на БДС е възможно образуването на  опашки от граждани. В тази връзка жителите на област Велико Търново могат да подменят документите си за самоличност  и преди изтичане срока им на валидност. Към момента няма опашки и гражданите, чиито документи подлежат на подмяна през 2020 г., могат да посетят звената БДС сега. Така ще се постигне по-равномерно натоварване на служителите, няма да има напрежение при административното обслужване, ще се избегне струпване на много хора пред гишетата и ще се съкрати времето за извършване на административната услуга. \r\n \r\nЖителите на област Велико Търново могат да подадат заявление за издаване на лична карта и паспорт във всички звена БДС при РУ на МВР на територията на област Велико Търново. \r\n \r\nЗаявления за издаване на документи за самоличност могат да бъдат подадени и чрез електронните административни услуги „Издаване на лични карти на български граждани“ и „Издаване на паспорти на български граждани“. ОДМВР – Велико Търново може да осъществи прием на заявления за издаване на български лични документи (лична карта и/или паспорт) по постъпили искания за организиран прием на заявления от държавни институции, общински администрации, кметства и др. \r\nРени АТАНАСОВА", "date": "2019.11.27", "title": "33 000  лични карти, 12 000 паспорта и 17 500 свидетелства за управление на МПС предстои да бъдат подменени през 2020 г. в област Велико Търново"}
{"url": "http://www.focus-news.net/news/2019/11/27/2723880/semeystvo-ot-kazanlak-dari-na-sagrazhdanite-si-11-metrovo-koledno-darvo-za-kolednite-i-novogodishni-praznitsi.html", "text": "Казанлъшко семейство подари елха на общината за коледните и новогодишни празници, предаде кореспондент на  Радио „Фокус“ .  \r\n \r\nЕлхата е висока 11 метра и вече и поставена в центъра на града, на площад „Севтополис“. Диян и Стоянка Галазови споделят, че са решили да подарят коледното дърво, подтикнати от подобна постъпка на друг казанлъчанин миналата година. \r\n  \r\nЕлхата е купена през далечната 1967 година от дядото на Диян Галазов. Тя е била отглеждана първоначално в саксия, а когато дръвчето е пораснало, са го засадили в двора в село Голямо Дряново и така до наши дни. Дълги години тази елха е била семейно коледно дърво. \r\nЗа Стоянка Галазова Коледа е добро, да се събереш със семейството, да доставиш радост на близките си, на семейството, на приятелите, на хората, с които прекарваш ежедневието си: „И ако можем да направим така, че под коледната елха да сложим една надежда за по– добро бъдеще, ще бъде чудесно.“ Диян Галазов свързва празникът на Коледа с ново начало.  \r\n \r\nОчаква се на 6 декември да бъдат запалени светлините на 11-метровото коледно дърво. \r\n \r\nСлавяна ГАЙДАРОВА", "date": "2019.11.27", "title": "Семейство от Казанлък дари на съгражданите си 11-метрово коледно дърво за коледните и новогодишни празници"}
{"url": "http://www.focus-news.net/news/2019/11/27/2723871/the-washington-examiner-turtsiya-otnovo-se-protivopostavya-na-amerikanskite-iskaniya-kato-testva-sistemite-s-400-s-iztrebiteli-f-16.html", "text": "Турция използва американски изтребители Ф-16, част от собствения си арсенал, за да тества руските системи за противовъздушна отбрана С-400, които Анкара закупи от москва в противоречие с исканията на САЩ, пише вашингтонското консервативно издание  The Washington Examiner . \r\n \r\nПокупката на С-400 по-рано стана причина Пентагонът да забрани на Турция да купува и да помага с разработването на самолета „Локхийд Мартин“ Ф-35.  \r\n \r\nМакар наглед двете страни съюзнички в НАТО да се опитват да договорят споразумение, което би позволило на Турция да се завърне в програмата за Ф-35, засега Анкара не показва, че би могла да се откаже от руските системи С-400, които тя вече закупи, плати и от които прие доставки, а сега и тества. \r\n \r\nСАЩ твърдят, че оперирането на руски ситеми задно с Ф-35 ще застраши „стелт“ операциите на изтребителя от пето поколение.  \r\nМестните турски медии показаха видео, в което се вижда как изтребители „Боинг“ Ф-16 летят над турската столица в това, което те описват като тестове на системите С-400, в противоречие с исканията на САЩ Анкара да не ги активира. \r\n \r\n„Това е притеснително“, заяви държавният секретар на САЩ Майк Помпео в брифинг пред репортери. \r\n„Ние дадохме на турското правителство ясно да разбере нашето желание да видим как те се оттеглят от пълноправното опериране на оръжейната система С-400“, каза той. \r\nМеждувременно говорител на турския президент Реджеп Тайип Ердоган обеща, че Анкара няма да интегрира С-400 в системите за въздушна отбрана на НАТО и вместо това те ще оперират автономно, според местни източници. \r\n \r\n„Вярваме, че С-400 не представлява никаква заплаха за програмата Ф-35. Не искаме програмата Ф-35 да бъде застрашена от нищо“, твърди президентският говорител Ибрахим Калин. \r\n„Ще разговаряме тази седмица по време на срещата от високо равнище на НАТО, вярваме че на тези притеснения може да се обърне внимание“, добави той.  \r\n„Аз получих разрешение да се занимая с това с моя колега Робърт О‘Брайън“, каза още Калин.  \r\n \r\n„Надяваме се“, каза от своя страна Помпео.  \r\n„Все още говорим с турците. Още се опитваме да разберем как да се измъкнем от това“, добави той.  \r\n \r\n \r\n \r\n \r\n  Теодор Пенев", "date": "2019.11.27", "title": "The Washington Examiner: Турция отново се противопоставя на американските искания, като тества системите С-400 с изтребители Ф-16"}
{"url": "http://www.focus-news.net/news/2019/11/27/2723885/nimh-utre-shte-ima-vremenno-razkasvane-na-oblachnostta-s-maksimalni-temperaturi-mezhdu-9-i-14.html", "text": "Утре след временно разкъсване и намаление на облачността, по-късно през деня тя от запад отново ще започне да се увеличава. Вечерта в северозападните райони, а през нощта срещу петък на много места и в останалата част от страната ще превали дъжд. Вятърът от юг-югозапад ще се усили, особено в източната половина от страната и температурите ще се повишат. Максималните ще бъдат между 9° и 14°, в районите в близост до северните склонове на планините и в Югоизточна България до 17°, в София около 15°. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .  Атмосферното налягане ще бъде по-ниско от средното за месеца. През деня още ще се понижи. \r\n  \r\nНад Черноморието облачността около обяд също временно ще намалее, но през нощта срещу петък отново ще се увеличи. Ще духа до умерен юг-югозападен вятър. Максимални температури на въздуха: 14°-17°. Температурата на морската вода е 15°. Вълнението на морето ще бъде 2-3 бала. \r\nНад планините облачността ще е предимно значителна и над 2000 ще превали слаб сняг. Ще духа умерен до силен запад-югозападен вятър. Максималната температура на височина 1200 метра около 11°, на 2000 метра - около 4°. \r\n \r\nВ петък ще има променлива облачност, сутринта все още на места в Източна България ще превалява, след обяд краткотрайни превалявания са възможни на отделни места в планините. Вятърът ще се обърне от запад-северозапад, в Дунавската равнина ще е умерен, временно и силен. В събота облачността ще е променлива, по-често значителна, на места ще има и превалявания. Ще бъде ветровито и ще нахлува сравнително студен въздух. В неделя минималните температури ще са около нулата, максималните - до 10°. Вероятността за валежи е малка. Вятърът ще отслабне, до вечерта ще се ориентира от юг.", "date": "2019.11.27", "title": "НИМХ: Утре ще има временно разкъсване на облачността с максимални температури между 9° и 14°"}
{"url": "http://www.focus-news.net/news/2019/11/27/2723884/the-guardian-vazrastna-zhena-na-82-godini-se-razpravi-sama-s-kradets-nahlul-v-doma-y.html", "text": "Възрастна жена на 82 години успя сама да се разправи с 28 годишен мъж, който се опитал да влезе в дома й в Рочестър, Ню Йорк, пише британският вестник  The Guardian . \r\n„Сама съм и съм стара, но познайте какво – аз съм здравичка“, заяви Уили Мърфи пред местни медии. Въпреки преклонната си възраст, тя се занимава с бодибилдинг и вдигане на тежести. \r\n \r\n„Той избра грешната къща, в която да нахлуе“, добави тя. \r\nМърфи заяви, че младият мъж е почукал на вратата и е казал, че е болен, след което е поискал да влезе. Тя извикала спешните служби, но не го допуснала до дома си. След това, твърди тя, той разбил вратата.  \r\n \r\nТя взела най-близкия предмет до себе си – метална масичка и „се заела с него“, по собствените й думи.  \r\n„Масата се счупи“, обяснява тя.  \r\n \r\nСлед това тя изсипала шампоан на очите му и започнала да го удря с метла. Дори се опитала да го завлече навън от дома си, но крадецът бил твърде тежък дори за нея.  \r\n \r\n„Наистина поступах човека… според мен той се радваше като влезе в линейката“, добави още възрастната жена.  \r\nМърфи, която почти всеки ден тренира, твърди, че може да вдигне около сто килограма от лежанка, въпреки възрастта си.  \r\n \r\n  Теодор Пенев", "date": "2019.11.27", "title": "The Guardian: Възрастна жена на 82 години се разправи сама с крадец, нахлул в дома й"}
{"url": "http://www.focus-news.net/news/2019/11/27/2723886/cnn-donald-tramp-posreshtna-kucheto-geroy-konan-uchastvalo-v-aktsiyata-sreshtu-lidera-na-islyamska-darzhava-v-beliya-dom.html", "text": "Президентът на САЩ Доналд Тръмп посрещна кучето-герой Конан, който участва и беше ранен в акцията, която доведе до смъртта на лидера на „Ислямска Държава“ Абу Бакр ал-Багдади, предава американската медия  CNN . Президентът посрещна кучето в Белия дом. \r\n \r\nТръмп заяви, че Конан, белгийска овчарка, е пристигнал във Вашингтон от Близкия изток и е получил „медал и плакет“.  \r\n \r\n„Конън беше много лошо ранен (…) и те мислиха, че може би няма да се възстанови, (но той) се възстанови много бързо и оттогава беше част от много важни акции“, каза Тръмп.  \r\n \r\nПрезидентът заяви, че Конан няма да се „пенсионира“ и е в своите „силни години“.  \r\nСмята се, че по време на акцията кучето е било изпратено срещу Багдади, понеже спецчастите са вярвали, че лидера на радикалната групировка носи жилетка с експлозиви. По-късно стана ясно, че това наистина е било така, като той е детонирал жилетката си и се е взривил, след като е бил подгонен в тунел без изход от кучето.  \r\n \r\nКонан, част от спецчатите „Делта форс“, които извършиха акцията, вероятно е бил ранен, след като е настъпил оголен кабел или от късо съединение, според източници в американската армия, след срутването на тунела. \r\n \r\nЗа да защитят кучето, „Делта форс“ първоначално класифицираха името и „работното място“ на кучето, но Тръмп ги разсекрети, като публикува снимка на Конан, заедно с името му в социалната мрежа „Туитър“, където нарича животното „американски герой“.   \r\n \r\n  Теодор Пенев", "date": "2019.11.27", "title": "CNN: Доналд Тръмп посрещна кучето-герой Конан, участвало в акцията срещу лидера на „Ислямска държава“, в Белия дом"}
{"url": "http://www.focus-news.net/news/2019/11/27/2723887/v-regionalna-biblioteka-hristo-smirnenski-pleven-shte-se-sastoi-den-na-otvorenite-vrati.html", "text": "В Регионална библиотека ,,Христо Смирненски” Плевен ще се състои Ден на отворените врати на 28 ноември от 10.00 до 16.00 часа, предаде кореспондент на  Радио   „Фокус“  .  \r\n \r\nДиректорът Аня Михова уточни, че Денят на отворените врати ще съдържа общуване със служителите от библиотеката по всички въпроси, които интересуват потребители и читатели.  ,,Ще направим няколко презентации, една от тях е на тема ,,Услугите в библиотеката” от 10.00 часа в Обща читалня.  От 10.30 часа в Игротеката ще уважим малките читатели с филма  Детско лято, озаглавен ,,Сто снимки, хиляди усмивки”.  \r\n \r\nДецата от предучилищна възраст и уениците ще се запознаят с всички събития, които правим в библиотеката в рамките на Летния и университет и заниманията с техните ментори, които правим по различни теми от възпитанието на децата”, каза Аня Михова. Тя допълни, че   в  Арт залата на ще се  излъчи и филм ,,65-години Регионална библиотека” от 11.00 и 15.00 часа, а между 10.00 и 15.00 часа във фоайето ще може да се разгледа изложабата ,,65-години в снимки”. \r\n \r\n \r\nВиолета КРЪСТЕВА", "date": "2019.11.27", "title": "В Регионална библиотека ,,Христо Смирненски” Плевен ще се състои Ден на отворените врати"}
{"url": "http://www.focus-news.net/news/2019/11/27/2723876/edin-vek-ot-nyoyskiya-diktat-obzor.html", "text": "Навършват се 100 години от подписването на Ньойския диктат или един век, откакто бяхме „Победени без да бъдем бити“. Ньойският договор е подписан  на 27 ноември в парижкото предградие Ньой от министър-председателя Александър Стамболийски, а от страната на силите победителки - от ръководителите на техните делегации на Парижката мирна конференция (1919 - 1920 г.). Според него България е обременена с тежки репарационни задължения, възлизащи на 2 250 000 златни франка, които следва да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. Освен това България е задължена да предаде на своите съседи (съюзници на съглашенските сили победителки) - Сръбско-хърватско-словенското кралство (от 1929 г. Югославия), Румъния и Гърция, определено число добитък, както и 250 000 т. въглища. Наред с това тя губи Западна Тракия, която първоначално се предоставя за управление от самите западни съглашенски държави, които от своя страна през 1920 г. я предоставят на Гърция. От България се отнема Южна Добруджа, която повторно се включва в територията на Румъния, както и гр. Струмица и нейната околност, заедно с т. нар. Западни покрайнини (включващи земите на част от Царибродска, Босилеградска, Трънска и Кулска околия), които се предоставят на Югославия. По такъв начин страната ни е лишена от значителни територии, населени с компактно българско население. \r\n \r\n100-годишнината бе отбелязана с редица събития в цялата страна. В столицата се проведе научна конференция с международно участие. Тя бе озаглавена „100 години от Ньой“. В нея бяха представени 31 доклада. С две събития Регионален исторически музей – Благоевград отбеляза 100-годишнината от подписването на Ньойския мирен договор \r\nПред медията ни  историкът проф. Пламен Павлов  посочи, е за поколения българи 27 ноември е най-черната дата в историята. \r\n \r\n„Ньойският договор трябва да бъде наричан диктат, тъй като става дума за едно изключително несправедливо и лишено от здрав разум решение срещу България, е отнето над половината българско етническо землище“, подчерта историкът.  \r\nПроф. Павлов изтъкна, че датата доста неправилно се интерпретира дори в учебникарската литература. Според него откровеният разговор за Ньойския договор не само, че не е приключил, а тепърва трябва да бъде продължен. „Тази национална катастрофа трябва да бъде преосмислена с оглед на това, което може да постигне нашата нация вече в новите условия в перспективата на Обединена Европа“, посочи още историкът. \r\n„Много често съвсем формално се поставят нещата от 1919 г. с Букурещкия мирен договор от 1913 г. Твърди се, че България е загубила единствено своята Беломорска територия, Западните покрайнини разбира се, като дори не се споменава Южна Добруджа, доколкото тя е загубена по силата на Букурещкия договор. Става дума за цяла Македония, включително и Южната част, която днес е в Република Гърция и за Северна Македония в това число, и за Поморавието, за което напълно се забравя, че е било в пределите на Царство България през 1915 – 1916 г. Разбира се, за цяла Добруджа, тъй като с оглед на ситуацията след Брест-Литовския договор не само Южна, но и Северна Добруджа е в пределите на България и разбира се Беломорска Тракия. Това, което ние търпим като териториални загуби и в хора по решенията на Ньойския договор съвсем не са тези малки проценти, които се получават на базата на съпоставката от мирните договори от 1913 и 1919 г.“, подчерта историкът. \r\n \r\n„Още по-лошо - решенията от Ньой с изключение на Южна Добруджа, са подкрепени от Парижкия договор от 1947 г. Тази матрица е влязла в главите на поколения българи, за съжаление на голяма част от нашите политици, журналисти, на средностатистическия български гражданин, а тя е откровено невярна. Това, което усещат, мислят и знаят нашите деди по време на Първата световна война, съвсем не е картата, с която сме свикнали ние. Войниците на Каймак-Чалан, за които Красимир Узунов написа проникновени страници, знаят, че това е врата към вътрешността на България, а не точка, която по силата на Ньойския договор, изобщо няма право да бъде в България. Аз говоря твърде емоционално, тъй като и днес се чуват оценки, които са откровено неверни, да не кажа и нещо повече“, изтъкна още проф. Пламен Павлов. \r\n Акад. Георги Марков  изрази надежда, че днес българските политици ще вземат поука от Ньойския договор. Акад. Марков подчерта, че \"от Ньой ние бяхме наказани\" и допълни, че след това ние се намесихме във Втората световна война и пак загубихме войната. \r\n \r\n„Аз се надявам, че днес българските политици ще вземат поука от Ньойския договор. Поуката е, че ние трябва да се отървем от „сателитния синдром“. Моят призив към българските политици и дипломати е да не следват само една Велика сила, тъй като Великите сили се сменят“, допълни той. \r\n \r\n Народният представител от ПГ на ГЕРБ вицеадмирал Пламен Манушев  посочи, че хората в Добруджа са много чувствителни към несправедливостта от Ньой.  \r\nВицеадмирал Манушев припомни, че през 1913 г. румънските войски навлизат в България в края на Междусъюзническата война и заграбват Южна Добруджа, без причина, без война, без нищо. „Хората там много тежко са приели това. Затова и тяхното участие през 1916 г. а и на хората, живеещи в тези окупирани и заграбени територии, е било изключително героично и с желание за връщане на изконно българските земи на България. Те са се радвали само три години на свободата и на връщането към България. За съжаление според Ньойския договор Южна Добруджа отново е върната на Румъния, тъй като тя е била съюзник на Съглашението. След това животът на хората става още по-тежък. Слава Богу, че 1940 г. по мирен път чрез преговори и чрез Крайовския договор от няколко спогодби тази територия отново се връща в пределите на Майка България“, каза още вицеадмирал Манушев. \r\nВицеадмиралът каза още, че не са забравени българите, останали отвъд България след Ньой.  \r\nЧаст от тях също дадоха своята оценка на миналото.  Председателят на КИЦ – Босилеград Иван Николов  призова българите в Западните покрайнини да продължат да мислят по български и да се борят за българщината. „Ако през исторически план сме надживели 200 г. Византийско робство и 500 г. турско, ако пред нашите очи се разпадна една мини империя, която беше в съзнанието на техните родители нещо непоклатимо, историята никога няма крайно точка, тя винаги започва и винаги продължава“, каза Николов. \r\n„Призовавам всички българи в България да продължат да живеят със съзнанието и със самочувствието за солидарност, защото Западните покрайнини са въпрос на българска национална чест. Това са шепа хора, които са воювали за свободата и независимостта на България и в крайна сметка се пожертвани за тази свобода и независимост. Към днешна дата означава, че България и българите в България са длъжници към Западните покрайнини“, отправи послание към българите Иван Николов. \r\n \r\nСпоред Иван Николов проклятието, което носи границата от Ньой в съзнанието и в живота на хората - е разделението.  \r\n„Бабите и дядовците ни със сълзи споменаваха 27 ноември и починаха с отворени очи за България“, каза Иван Николов.  \r\nНиколов изтъкна, че самосъзнанието на българите в Босилеград е, че от Ньой започва тяхната трагична история. \r\nПредседателят на КИЦ – Босилеград описа трудната картина след Ньой. По думите му не е било лесно за хората, които са воювали за свободата и независимостта на България, след 6 години да се завърнат по родните си домове и да намерят границата на прага на къщите си. „Да изпратят децата си на училище и там часовете им да започват с известната лекция „Я съм правий сърбин“. След това отново да проследят целия този път, в който започваме да се разпадаме на различни части. Потомците на тези наши предци са воювали за свободата и независимостта на България и вече имат деца и внуци, които се декларират като югославяни, сърби, македонци и като българи“, каза още председателят на КИЦ – Босилеград. \r\nДеница КИТАНОВА", "date": "2019.11.27", "title": "Един век от Ньойския диктат (ОБЗОР)"}
{"url": "http://www.focus-news.net/news/2019/11/27/2723889/prof-nikolay-radulov-ekspert-po-natsionalna-sigurnost-v-kontseptsiyata-na-tsatsarov-za-upravlenie-na-antikoruptsionnata-komisiya-nyama-nishto-novo.html", "text": "Предложената концепция на управление на Антикорупционната комисия на настоящия главен прокурор Сотир Цацаров се крепи на това, че е извършена до сега добра работа и той като бъдещ неин председател иска да надгражда. Това каза за обзорното предаване „Това е България“ на Радио „Фокус“ експертът по национална сигурност проф. Николай Радулов.  \r\n \r\nСпоред него в документа няма нищо ново, а констатациите са свързани с необходимостта от вътрешни промени. \r\n \r\n„Дали ще бъдем свидетели на отварянето на комисията. Г-н Цацаров смята, че недостатъчно е представена дейността на комисията пред обществото. Аз бих казал, че обществото многократно правеше опити по закона за да получи данни за направени конфискации и сумите, които са изхарчени за работата на комисията и тези конфискуваните. Това е важен акцент, но да видим какво ще е изпълнението, защото аз си спомням с какви надежди очаквахме появяването на Цацаров като главен прокурор“, каза експертът по сигурност. \r\n \r\nПроф. Николай Радулов припомни, че в концепцията на Сотир Цацаров преди избора му за главен прокурор е имало много добри идеи, които са останали неизпълнени.  \r\n \r\nОтносно бъдещата работа в Антикорупционната комисия експертът поясни, че е добра идеята на Цацаров да се засили аналитичната работа и работа със сигнали, но по думите му липсват специалисти за това.  \r\n \r\nЦоня СЪБЧЕВА", "date": "2019.11.27", "title": "Проф. Николай Радулов, експерт по национална сигурност: В концепцията на Цацаров за управление на Антикорупционната комисия няма нищо ново"}
{"url": "http://www.focus-news.net/news/2019/11/27/2723890/svetoslav-malinov-bivsh-evrodeputat-lipsvat-energiynata-nezavisimost-i-evroperspektivata-za-zapadnite-balkani-v-prioritetite-na-novata-ek.html", "text": "Новата Европейска комисия ще работи в много по-спокойна обстановка от тази, в която трябваше да се справят предишните комисари. В приоритетите на еврокомисарите от следващия мандат обаче липсват енергийната независимост и европейската перспектива на Западните Балкани. Това каза за обзорното предаване „Това е България“ на радио „Фокус“ бившият евродепутат Светослав Малинов. \r\n \r\n„Това ще бъде комисия, която ще трябва да води преговори с Великобритания за ново позитивно споразумение и да утвърждава постигнатото до сега. Ще трябва и да работи при влошаващи се отношения със САЩ. Притеснява ме повече от това, което стана с разширяването на Западните Балкани. Не виждам това сред приоритетите на новата комисия, но ми се иска да бъде възстановена европейската перспектива пред нашите съседи“, добави бившият евродепутат. \r\n \r\nМалинов коментира още, че много липсва и приоритет на новата европейска комисия, свързан с енергийната независимост на Европа.  \r\n \r\nПо думите му приоритетите, свързани с климатичните промени, трябва да са именно в контекста на енергийната независимост. \r\n \r\nЦоня СЪБЧЕВА", "date": "2019.11.27", "title": "Светослав Малинов, бивш евродепутат: Липсват енергийната независимост и европерспективата за Западните Балкани в приоритетите на новата ЕК"}
{"url": "http://www.focus-news.net/news/2019/11/27/2723881/reuters-dominik-kamings-tvardi-che-dori-sled-izborite-vav-velikobritaniya-mozhe-da-nyama-partiya-s-mnozinstvo-v-parlamenta.html", "text": "Изборите на 12 декември може да доведат до още един парламент, където никоя партия не разполага с мнозинство, твърди главният съветник на премиерът Борис Джонсън - Доминик Къмингс, предава  Reuters . \r\n \r\nКонсервативната партия на Джонсън държи сериозна преднина пред опозицията в лицето на лейбъристите на Джереми Корбин, макар тя да беше изравнена до известна степен в последните дни. \r\n \r\n„Повярвайте ми, като някой, който е работил в много (предизборни) кампании, нещата са много по-напрегнати отколкото изглеждат и има реална възможност от „висящ“ парламент“, каза той, като имаше предвид нефункционален такъв, в който никоя партия не разполага с мнозинство.  \r\n \r\n  Теодор Пенев", "date": "2019.11.27", "title": "Reuters: Доминик Къмингс твърди, че дори след изборите във Великобритания може да няма партия с мнозинство в парламента"}
{"url": "http://www.focus-news.net/news/2019/11/27/2723891/kmetat-na-sofiya-yordanka-fandakova-predlozhi-uvelichenie-na-danatsite-za-kolite-i-za-vazmezdno-pridobivane-na-imushtestvo-obzor.html", "text": "Кметът на София Йорданка Фандъкова предложи увеличение на данъците за колите и за възмездно придобиване на имущество. Това съобщиха Фандъкова и зам. кметът Дончо Барбалов пред медиите.  \r\n \r\nКметът съобщи, че за подобряване качеството на въздуха внася предложение за увеличение на данъка на автомобилите с най-ниските екологични стандарти и с най-голямата мощност. „Това са двата компонента в данъка за автомобили, които по закон общините имат право да променят, за да реализират своите политики. Справедливият принцип е най-замърсяващите коли да плащат повече. За колите с евростандарт 0, 1,2,3 и 4 коефициентът за екология да бъде горната граница определена по закон. На колите със стандарти 5 и 6 запазваме данъка, който е в момента, а именно най-ниският праг по закон. По отношение мощността на автомобилите следваме същата логика. Колите с най-ниска мощност до 74 киловата запазваме най-ниския коефициент по закон, а тези с мощност над 74 киловата – да бъдат увеличени над минималните. Като увеличението не е чувствително, но смятаме, че това е важно да се предложи“, допълни тя. Фандъкова съобщи, че се очаква от промяната в данъка за колите да се съберат около 18 милиона лева през 2020 година, които тя ще предложи да бъдат насочени към подобряване на градския транспорт и възстановяване на паркове и градини в кварталите. „За колите с най-малка мощност увеличението е с до 3 до 10 лева. Като то е за колите с по-ниските екостандарти. За колите до 100 конски сили, които са най-масовите в нашия град, увеличението е между седем и четиридесет лева. Като 40 лева е за колите с екостандарти 0,1 и 2. Тези със стандарти 3 и 4 увеличението е с 17 лева“, допълни тя. Кметът Йорданка Фандъкова допълни, че трябва да си дадем сметка, че това увеличение на данъка за автомобилите е минимално. \"Не очаквам много хора, заради това увеличение да остават автомобилите“, каза тя. Фандъкова подчерта, че инвестират в подобряване на градския транспорт, създаването на по-добър довеждащ транспорт, по-добри разписания. „Когато хората имат удобен градски транспорт, те са много по-склонни да оставят автомобила си, особено ако се движат в бус ленти или с метро и виждат, че е по-бързо\", уточни тя. \r\n \r\nДругото предложение на кмета на столицата е с цел осигуряване на повече средства в кварталите и ремонт на квартални улици и тротоари, да се промени данъкът за възмездно придобиване на имущество. Фандъкова уточни, че очакваните допълнителни приходи от този данък са около 20 милиона лева, с които ще се гарантират повече средства за ремонт на квартални улици и тротоари. Тя обясни, че тези допълнителни приходи ще бъдат включени изцяло в проекта за бюджет за увеличение на бюджета за ремонт на квартални улици и тротоари. „Като ще предложа половината от тях да бъдат предоставени директно към районните кметове за изпълнение на техните програми за ремонт на улици и тротоари. Останалата половина ще бъде в рамките на програмата, която ние подготвяме за основен ремонт и реконструкции на улици и тротоари“, допълни тя.  \r\nТеодора ПАТРОНОВА", "date": "2019.11.27", "title": "Кметът на София Йорданка Фандъкова предложи увеличение на данъците за колите и за възмездно придобиване на имущество (ОБЗОР)"}
{"url": "http://www.focus-news.net/news/2019/11/27/2723893/albania-daily-news-broyat-na-zhertvite-ot-zemetresenieto-v-albaniya-dostigna-do-35-dushi.html", "text": "Смъртоносното земетресение със сила 6,4 по скалата на Рихтер, което удари Албания в ранните часове на 26 ноември е взело живота на поне 35 души, като ранените са стотици, а в страната има и множество срутени сгради, пише тиранското издание  Albania Daily News . \r\n \r\nМножество жертви бяха открити във втория ден от спасителните операции от службите, които се опитват да открият оцелели под отломките на срутените сгради.  \r\n \r\nТова беше най-мощното земетресение в страната от десетилетия и то предизвика огромни щети по адриатическото крайбрежие на Албания, като най-пострадали са Дуръс и Туман. Множество вторични трусове последваха разрушителното земетресение, като най-скорошното от тях беше с епицентър на 24 километра от Дуръс  и 42 км от Тирана и със сила от поне 5,3 по скалата на Рихтер.  \r\n \r\nСпоред правителствени източници, 45 души са били спасени, след като са били открити под отломките. Макар да се очакваше операциите да продължат и през нощта в засегнатите региони, въпреки лошото време, по непотвърдена информация те може и да трябва да бъдат временно преустановени заради новото земетресение.  \r\n \r\n  Теодор Пенев", "date": "2019.11.27", "title": "Albania Daily News: Броят на жертвите от земетресението в Албания достигна до 35 души"}
{"url": "http://www.focus-news.net/news/2019/11/27/2723896/uchenitsi-ot-prirodo-matematicheska-gimnaziya-ekzarh-antim-i-posetiha-vidinskata-bibliotekata-i-nauchiha-poveche-za-profesiyata-bibliotekar.html", "text": "Ученици от пети клас на Природо-математическа гимназия \"Екзарх Антим I\" посетиха библиотеката и научиха повече за професията „Библиотекар”. Това съобщиха за  Радио „Фокус“ – Видин  от РБ „Михалаки Георгиев“. Своята обиколка децата започнаха от „Детски отдел”. Там служители на отдела им разказаха повече за структурата на библиотеката, за дейностите, които извършва един библиотекар и с какво образование трябва да бъде, за да работи на тази длъжност.  \r\n \r\nДецата разбраха и за летните инициативи на отдела, в които могат да се включат. Продължиха в отдел „Комплектуване, обработка и каталогизация”, където можеха да наблюдават начина на обработка на книгите, преди те да стигнат до читателите. В отдел „Център за информационно и справочно-библиографско обслужване” разгледаха 3D принтера и научиха за начина на работа с него, а в отдел „Изкуство” се докоснаха до богатия фонд от книги, свързани с известни личности от света на музиката, изобразителното изкуство и спорта.  \r\nДецата обещаха да се върнат скоро, за да могат да разгледат и останалите отдели и да се възползват от услугите, които предлага библиотеката.", "date": "2019.11.27", "title": "Ученици от Природо-математическа гимназия \"Екзарх Антим I\" посетиха видинската библиотеката и научиха повече за професията „Библиотекар”"}
{"url": "http://www.focus-news.net/news/2019/11/27/2723894/dvama-dushi-sa-zaginali-a-drugi-60-byaha-evakuirani-sled-pozhar-v-umbalsm-n-i-pirogov-v-sofiya-obzor.html", "text": "Двама души загинаха, а други 60 бяха евакуирани след пожар в УМБАЛСМ „Н. И. Пирогов“ в София. Сигналът за инцидента беше получен тази сутрин минути преди 4.00 часа в оперативния център на Столичната пожарна. На място веднага са били изпратени четири линейки, които са пристигнали в рамките на осем минути. Не се е наложило пострадалите да бъдат хоспитализирани в други лечебни заведения. Екипи на Дирекция „Аварийна помощ и превенция“ са на място в УМБАЛСМ „Пирогов“, за да окажат помощ при почистването и да може по-бързо да се възстанови работата в клиниката. Екипи на главния архитект също участват в обследване на сградата.  \r\n \r\n Главният прокурор Сотир Цацаров  разпореди следователи от Национална следствена служба да разследват инцидента. Софийска градска прокуратура образува наказателно производство за установяване на причините за възникване му. Досъдебното производство се води за причиняване на смърт на повече от едно лице, поради незнание или немарливо изпълнение на правно регламентирана дейност, представляваща източник на повишена опасност.  \r\n \r\nПо думите на   министъра на вътрешните работи Младен Маринов  не става дума за злонамереност, т.е. терористичен акт. „Работим в момента по установяване на причините на инцидента. Текат процесуално-следствени действия под ръководството на Софийската градска прокуратура. Работим и по версията за взрив на кислородна бутилка. Това е работна версия. Предстои колеги от пожарната и специалисти, които да кажат какви са причините“, каза още Маринов. Той уточни, че вторичните щети се изразяват в това, че вследствие на пожара има срутена стена. Маринов посочи още, че ще бъде направена инспекция на болницата, за да се види дали пожарът е довел до структурни промени по сградата. По думите му това ще се случи по най-бързия начин. Вътрешният министър коментира още, че срутването не застрашава дейността на „Пирогов“. \r\n \r\n Заместник-директорът на „Пирогов“ проф. Николай Габровски  каза, че най-важното е, че при наличие на близо 100 души в тази сграда всички към момента са в добро състояние“, посочи той. По думите му няма допълнително пострадали извън хората, които са били на мястото на инцидента. Габровски посочи, че всички са преместени по други структури и отделения. „Болницата продължава да функционира доколкото е възможно при нормален режим. Останалите пациенти са в добро състояние“, каза още той. \r\n Министърът на здравеопазването Кирил Ананиев,/b> съобщи, че кислородните апарати работят нормално, Той благодари на дежурния екип в болницата, на пожарната и служителите на МВР. „Те проявиха адекватна реакция към ситуацията. Пожарът възниква в една от стаите на Второ вътрешно отделение. Единият от пациентите е бил с тежка кислородна недостатъчност и се е налагало да бъде лекуван с по-голям обем кислород. Другият човек е бил доведен вечерта в лечебното заседание, като не искам да коментирам какво му е било състоянието. Били са под заплаха за живота още 80 души. Ако не е била адекватната реакция, е било могло да бъде много по-зле“, добави министърът. Ананиев припомни, че има хипотеза, че е била запалена цигара, но добави, че причините за взрива продължават да се уточняват.  \r\n  коментира, че по-скоро човешка грешка е причина за инцидента. Томислав Дончев каза още, че ще бъде направено конструктивно обследване на сградата, за да е сигурно, че не е компрометирана и не е опасна за пациентите и медицинския персонал. \r\n \r\n  коментира, че се надява да не се окаже, че причината за взрива е запалена цигара. Министър-председателят благодари и на дежурния екип, МВР и Пожарната. „Благодарност за това, че са живи обгазените хора“, допълни той. \r\n  коментира, че инцидентът е изключително неприятен. „Надявам се да се установи причината. Последните години доста средства бяха инвестирани в болницата. Ако има допусната техническа грешка, тя трябва да бъде отстранена. Подобен инцидент е нелеп”, заключи Горанов. \r\n  изпрати съболезнования на близките на загиналите. „Поздравления за екипите на Пожарната, СДВР и най-вече на лекарите и дежурните в „Пирогов“, които реагираха наистина много, много бързо“, каза още тя. \r\nТеодора ПАТРОНОВА", "date": "2019.11.27", "title": "Двама души са загинали, а други 60 бяха евакуирани след пожар в УМБАЛСМ „Н. И. Пирогов“ в София (ОБЗОР)"}
{"url": "http://www.focus-news.net/news/2019/11/27/2723895/tass-ruskata-aviatsiya-shte-razshiri-teritoriyata-na-koyato-shte-deystva-v-siriya.html", "text": "Руските военновъздушни сили ще разширят територията, над която ще оперират в Сирия и ще започнат да патрулират в нови региони в северните и североизточните части на страната, предава  TACC . \r\n \r\nТова заявиха екипажи на руски военни хеликоптери пред репортери. Те твърдят, че задачите им вече ще включват не само подкрепа на военните и полицейски части в близост до сирийско-турската граница, но и осигуряване на безопасността на пунктовете за разпространение на хуманитарна помощ в провинции Хашек и Алепо. \r\n \r\nСпоред командира на вертолет Ми-35 Алексей Трефилов в момента полетите на руската авиация се извършват главно в Северна Сирия. \r\n\"Ние извършваме полети на изключително ниска надморска височина, (…) и сме готови по всяко време, ден или нощ, да изпълним бойна мисия. Обръщаме внимание на факта, че няма големи тълпи от хора и превозни средства\", каза той. \r\n \r\nВ определени райони пилотите трябва да не надвишават височина 30-50 м над земята от съображения за сигурност. \r\nОт своя страна, навигаторът на вертолет Ми-8 Артьом Соловьов отбеляза, че два или три такива хеликоптера летят около определените територии всеки ден със скорост 200 км/ч на изключително малка височина. Продължителността на патрула отнема около два часа. \r\n \r\nРуски въздушни патрули минават над райони около река Ефрат, където се намират най-големите водни електроцентрали в Сирия – Табка, провинция Ракка, и Тишрин, провинция Алепо. \r\n \r\nНа 22 октомври, 13 дни след началото на операция „Извор на Мира“, президентите на Руската федерация и Турция Владимир Путин и Реджеп Тайип Ердоган на среща в Сочи приеха меморандум за съвместни действия за разрешаване на ситуацията в североизточната част на Сирия. \r\n \r\nСъгласно документа руската военна полиция и сирийските гранични служители от обяд на 23 октомври влязоха в райони, граничещи с 30-километровата зона за сигурност, която Турция иска да установи в региона. На 1 ноември руските и турските военни проведоха първия съвместен патрул на изток от река Ефрат. \r\n \r\n \r\n \r\n \r\n  Теодор Пенев", "date": "2019.11.27", "title": "ТАСС: Руската авиация ще разшири територията, на която ще действа в Сирия"}
{"url": "http://www.focus-news.net/news/2019/11/27/2723883/otide-si-stefan-danailov-obzor.html", "text": "На 27 ноември 2019 г. в 00.15 ч. на 76-годишна възраст ни напусна Стефан Данаилов. Новината стана ясна в сутрешните часове, а след нея заваляха съболезнователни писма, спомени и сълзи. Социалната мрежа се изпълни със снимки на Стефан Данаилов. Негови близки, познати, студенти и фенове от всички поколения изразяваха скръбта си от новината за  неговата кончината.  \r\nБългарските институции, държавници и политици също отдадоха значимото към паметта на великия актьор, общественик и политик. \r\n  \r\nПарламентът започна своето пленарно заседание с едноминутно мълчание в памет на Ламбо.  \r\n Председателят на 44-ото Народно събрание Цвета Караянчева  заяви, че съприкосновението с таланта на Стефан Данаилов е било истински празник. „Напусна ни нашият скъп приятел и колега, големият актьор и човек Стефан Данаилов. Ще го запомним с неговото обаяние, талант и артистичност. Той изгради завладяващи образи както на сцената, така и в знакови за филмовата история екранни произведения, за които получи топлото признание и обич на целия народ. „Поклон пред паметта на Стефан Данаилов“, завърши словото си председателят на Народното събрание и призова за едноминутно мълчание.  \r\n \r\nДепутатите се изправиха на крака и сведоха глави в знак на почит към паметта на Данаилов. През това време  лидерът на БСП Корнелия Нинова  се разплака в пленарна зала, а по-късно пред журналисти заяви, че е загубила втори баща.  „България загуби един от големите си синове. Човек, който беше обичан и ще бъде обичан от милиони хора. Вселена беше той от талант, емоция, мъдрост. Ние от БСП загубихме един от най-авторитетните си хора и опора. Аз лично загубих втори баща. След смъртта на татко той ми беше като баща. Много го обичам. Да почива в мир\", каза още Нинова.  \r\n \r\nМъката си за своя приятел изказа и  председателят на Комисията по културата и медиите, депутат от ГЕРБ и бивш министър на културата Вежди Рашидов . Новината го застигна в Париж, където е на посещение. „Със Стефан Данаилов си отива една епоха. Скърбя дълбоко за един голям талант, за един голям актьор и скъп мой приятел. Неговият въздух ще ми липсва много, но духом винаги ще сме заедно! Сбогом, Стефане!“, допълни Рашидов.  \r\n \r\nПравителственото заседание също започна с едноминутно мълчание в памет на Стефан Данаилов.  \r\nЗа това помоли  премиерът Бойко Борисов . „Моля за мълчание в памет на Стефан Данаилов – добър приятел, голям мъж, голям, актьор, голям човек. Мисля, че загубата е действително голяма за българите, защото той беше обичан човек“, посочи министър-председателят. \r\n„Сбогом! Беше голям мъж!“, написа министър-председателят Бойко Борисов в профила си във „Фейсбук“. Заедно с тези думи премиерът сподели и песента „Без сълзи“, изпълнена от Ламбо на стената си в социалната мрежа.  \r\nКъм своя предшественик се обърна и настоящият  министър на културата Боил Банов . „Осиротяха цветовете и зимата е някакси безкрайна... Сбогом, Мастъре!“, написа Банов.  \r\n \r\nСъболезнования изразиха и от президентската институция.  \r\n Президентът Румен Радев  изтъкна, че Стефан Данаилов е бил и си остава наш учител по непресторено рицарство. „Нашата морална скала, която не отстъпи нито веднъж от достойнството, и на всеки успя да покаже колко силна е светлината на обичта. Едва ли можем да си представим българското кино и театър без неговия талант и обаяние“, отбеляза държавният глава и подчертава, че легендарният артист е бил изпълнен с усещане за дълг към околните и не е останал безразличен към ежедневието на българите. „До последния си час Стефан Данаилов се вълнуваше от проблемите на България и вярваше, че има какво да даде, за да бъдат по-добри дните на нашия народ“, заяви по повод кончината на Стефан Данаилов президентът Радев. \r\n \r\n„Забранил съм на всички да ме жалят.“ Това ни казваше Стефан Данаилов при всяко изпитание, което му изпращаше съдбата. С ведрото си чувство за хумор и непоправим оптимизъм продължаваше напред. Защото тъй силно обичаше живота…\", написа в профила си във Фейсбук  вицепрезидентът Илияна Йотова.   „Ние, поколенията българи, които имахме честта да живеем в едно време с великия Ламбо, сме щастливци. Дано всички, които се докоснахме до силния човек Стефан Данаилов, да сме успели да почерпим поне частица от неговата вяра, енергия, жажда за живот и за справедливост, смелост, непримиримост. Дано сме се научили да не се предаваме, да не се страхуваме да казваме със силен глас истините, в които вярваме. Да отстояваме мнението си категорично дори с цената на тежки критики, удари, разочарования. Аз научих от Стефан Данаилов, че доверието, макар и трупано дълго време, може да се загуби много лесно, само с един неправилен жест.  \r\nСкъпи Ламбо, \r\nКазват, че не е важно колко дни има в живота ти, важно е колко живот има в дните ти. Всеки твой ден бе пълен с живот. Истински живот! \r\n„Следите остават“… \r\nПоклон! \r\n \r\nПредставители на местната власт също изразиха своята мъка от загубата на Стефан Данаилов.  \r\n Кметът на София Йорданка Фандъкова  се поклони пред паметта на Стефан Данаилов и изтъкна, че той е бил мъж с характер, който държи на думата си.  Примера й последваха и редица кметове от цялата страна, сред които на Бургас Димитър Николов и на Тополовград Божин Божинов също изразиха съболезнования от загубата на Ламбо. \r\n  \r\n„Почивай в мир, Ламбо! Думите се губят в този момент... Светла ще е паметта за теб винаги! Дълбок поклон!“,  написа в профила си във Фейсбук  лидерът на БСП-София и и общински съветник в Столичен общински съвет Калоян Паргов . \r\n \r\nИзвънпарламентарните политически сили също коментираха скръбната вест.  Лидерът на АБВ Румен Петков  заяви, че Стефан Данаилов е бил велик актьор с богата душа. „Дано всички сме взели по нещо от теб. Почивай в мир, Чичо!“. \r\n Информационна агенция и Радио „Фокус“  изразяват своите съболезнования към близките на Стефан Данаилов.  \r\nДеница КИТАНОВА", "date": "2019.11.27", "title": "Отиде си Стефан Данаилов (ОБЗОР)"}
{"url": "http://www.focus-news.net/news/2019/11/27/2723897/kolednata-elha-i-praznichnite-svetlini-v-gorna-oryahovitsa-svetvat-na-29-noemvri.html", "text": "С празнично шоу за децата на 29 ноември  от 17.00 ч. в Горна Оряховица ще бъдат запалени светлините на Коледната елха, съобщиха за  Радио „Фокус“-Велико Търново  от пресцентъра на община Горна Оряховица. 8-метровото коледно дърво е монтирано пред сградата на Общината и е с нова украса. В празничната програма ще вземат участие Аниматорна група „Веселяците“ и горнооряховското момиче с голям глас Кристина Енчева. Децата ще се забавляват заедно със Снежанка, джуджетата, еленчето Рудолф и Снежния човек. След това малчуганите и добрият старец ще запалят заедно светлините на Коледната елха и празничната светлинна украса в града. \r\nЗаради празничното детско шоу ще бъде наложена временна организация на движението в центъра на града. От 16.50 ч. до приключване на мероприятието (около 18.00 ч. ) ще бъде спряно движението по участъка от ул. „Цар Освободител“ от НЧ „Напредък – 1869“ до кръговото кръстовище с ул. „Св. Княз Борис І“. \r\nРени АТАНАСОВА", "date": "2019.11.27", "title": "Коледната елха и празничните светлини в Горна Оряховица светват на 29 ноември"}
{"url": "http://www.focus-news.net/news/2019/11/27/2723888/mkd-makedoniya-mediyna-izyava-na-hachim-tachi-beshe-prekasnata-ot-zemetresenieto-blizo-do-duras.html", "text": "Ново силно земетресение удари Албания, като местните медии твърдят, че то е било с магнитуд 5,6 по скалата на Рихтер. Земетресението е станало по време на посещението на президента на Косово Хашим Тачи в местността Туман, недалеч от Дуръс, като в момента на труса той се е обръщал към медиите, пише македонското електронно издание  “МКД“ . \r\n \r\nСпоред медиите в Подгорица, това земетресение е било усетено в Черна гора, както и в Косово. \r\n \r\nКакто се вижда от кадри, публикувани от албанските медии, силното земетресение е прекъснало Тачи по време на изказване пред журналисти, а камерите са заснели момента, когато всички се обръщат към сградата, багера и линейката, които се виждат наблизо и които видимо се тресат от силата на земетресението. \r\n \r\n  Теодор Пенев", "date": "2019.11.27", "title": "„МКД“ (Македония): Медийна изява на Хачим Тачи беше прекъсната от земетресението, близо до Дуръс"}
{"url": "http://www.focus-news.net/news/2019/11/27/2723900/obnovyavat-s-evropeyski-sredstva-sgradata-na-politsiyata-vav-varna.html", "text": "Проект за „Прилагане на мерки за енергийна ефективност в административни сгради - сградата на ОД - МВР гр. Варна“ бе представен днес на пресконференция, предаде репортер на  Радио „Фокус“ – Варна  .  \r\n \r\nФинансирането е осигурено по ОП \"Региони в растеж\", съфинансирано от Европейския съюз чрез Европейския фонд за регионално развитие. Местната администрация  ще изпълнява проекта в партньорство с Министерството на вътрешните работи и Държавната агенция \"Технически операции\", обясни Десислава Цветанова, ръководител на проекта. Той е на обща стойност 1 461 492,82 лв., от която безвъзмездна финансова помощ е 1 178 675,61 лв., собственият принос - 282 817,21 лв., а 250 500 лв. е съфинансирането от партньорите. Крайният срок за изпълнение е 2021 година. \r\n \r\n Очакваните резултати са намаляване на крайното енергопотребление на обекта чрез изпълнение на пълен пакет от енергоспестяващи мерки, подобряване на архитектурния облик на административната сграда, част от която е паметник на културата, създаване на достъпна среда за хора с увреждания. На събитието присъстваха Даниел Пашов, директор на ОД на МВР – Варна и представители Министерството на вътрешните работи. \r\nДесислава ВАСИЛЕВА", "date": "2019.11.27", "title": "Обновяват с европейски средства сградата на полицията във Варна"}
{"url": "http://www.focus-news.net/news/2019/11/27/2723901/tri-pozhara-sa-vazniknali-ot-nachaloto-na-tozi-otoplitelen-sezon-v-oblast-kardzhali.html", "text": "Три пожара са възникнали от началото на този отоплителен сезон 2019-2020 в Област Кърджали. Това съобщиха от  Районната дирекция по пожарна безопасност в Кърджали  . От тях 1 е с материални загуби.  \r\n \r\nПрез изминалия отоплителен сезон 2018-2019 г. са възникнали общо 84 броя пожара, от тях 76 са без материални загуби – най често запалване на комини и контейнери за смет. Пожарите с материални загуби са 8 на брой. Ор РДПБЗН напомнят, че с настъпването на студените зимни месеци се увеличава многокеатни вероятността за възникване на пожари в бита. Данните сочат, че основна причина за възникването на тези пожари е неправилното ползване на отоплителни и нагревателни уреди и небрежност при боравене с открит огън. Тези пожари са основна причина за загинали и пострадали хора.  \r\n \r\nСтатистиката показва, че най-уязвими при тези пожари са децата и трудноподвижните възрастни хора.За предпазване от този вид произшествия е необходимо да се спазват  няколко основни мерки за безопасност, най-вече да се използват изправни и стандартни отоплителни уреди; печките и димоотводните тръби да са на безопасно разстояние (най-малко 1 метър) от горими конструкции; в никакъв случай да не се оставят без наблюдение включени отоплителни прибори, особено в присъствието на деца и трудноподвижни възрастни хора и да се изключват уредите преди излизане и през нощта.", "date": "2019.11.27", "title": "Три пожара са възникнали от началото на този отоплителен сезон в област Кърджали"}
{"url": "http://www.focus-news.net/news/2019/11/27/2723904/regionalna-biblioteka-hristo-smirnenski-pleven-e-otlichena-s-gramota-ot-ministerstvo-na-kulturata-po-povod-65-godishniya-yubiley.html", "text": "Регионална библиотека ,,Христо Смирненски”- Плевен е отличена с награда от Министерство на културата по повод 65- годишния юбилей и Деня на отворените врати на 28 ноември,  предаде кореспондент на   Радио   „Фокус“  .  \r\n \r\nДиректорът Аня Михова уточни, че  Регионалната библиотека е открита на 25 декември 1954, на Коледа. ,,Тъй като не работим в тези светли дни, изтегляме празника един месец напред, затова той ще бъде на 28 ноември”, каза Аня Михова. ,,Приятна изненада по повод нашата 65-годишнина беше наградата на Министерство на културата- грамота  за принос в развитието и популяризирането на българската култура и изкуство.  Ние не получаваме за пръв път награда от Министерство на културата, но това показва, че в нашия живот и традицията и модерното библиотечно обслужване вървят ръка за ръка”, коментира   Аня Михова.    \r\n \r\nВиолета КРЪСТЕВА", "date": "2019.11.27", "title": "Регионална библиотека ,,Христо Смирненски”- Плевен е отличена с  грамота  от Министерство на културата по повод 65- годишния юбилей"}
{"url": "http://www.focus-news.net/news/2019/11/27/2723903/direktorat-na-agentsiya-mitnitsi-georgi-kostov-se-sreshtna-s-turskiya-zamestnik-ministar-na-targoviyata-raza-tuna-turagay-na-gkpp-kapakule.html", "text": "Директорът на Агенция „Митници“ Георги Костов се срещна тази вечер с турския заместник-министър на търговията Ръза Туна Турагай. Двустранната среща се проведе на ГКПП Капъкуле и по време на разговорите беше обсъден интензивният трафик от товарни автомобили на българо-турската граница при ГКПП Капитан Андреево. Това съобщиха от пресцентъра на  Агенция \"Митници\" . \r\n \r\nМитническите и граничните власти на двата пункта работят на пълен капацитет и увеличаване на броя обработени автомобили не може да има без това да се отрази негативно на нивото на контрол, което е неприемливо и за двете страни, стана ясно по време на срещата. \r\nБе постигната договорка комуникацията между българските и турските власти да продължи като се търсят варианти за транспортни алтернативи, които да бъдат използвани за осъществяване на доставките. \r\n \r\nВ резултат на вече предприетите мерки от двете страни през последните години броят обработени товарни автомобили, преминаващи през ГКПП Капитан Андреево, непрекъснато се увеличава, за последните пет години броят на обработените камиони се е увеличил двойно. През октомври и ноември са обработени рекорден брой камиони. Ръстът на желаещи да преминат през ГКПП Капитан Андреево товарни автомобили от една страна е свързан с ремонта на ГКПП Хамзабейли (съпределния пункт на ГКПП Лесово), както и на икономическата конюнктура, която предполага активен стокооборот между Република Турция и Европейския съюз. \r\n \r\nСлед срещата заместник-министър на търговията Турагай и директорът на Агенция „Митници“ Георги Костов дадоха съвместно изявление пред турски медии и отново подчертаха доброто сътрудничество между администрациите от двете страни и границата и поеха ангажимент да работят съвместно за по активна комуникация с превозвачите у нас и в Турция. \r\n \r\nНа 28 ноември 2019 г., ще се проведе втора работна среща на ГКПП Капъкуле с участието на директорът на Агенция „Митници“ Георги Костов, заместник-директорът на ГД „Гранична полиция“ старши комисар Стоян Иванов и Якуп Сефер – заместник-генерален директор на Генерална дирекция на митниците, Яшар Яман Оджак – ръководител на Тракийска регионална дирекция за митници и търговия и експерти от българските и турските гранични и митнически власти. \r\n \r\nСлед срещата директорът на Агенция „Митници“ Георги Костов, заместник-директорът на ГД „Гранична полиция“ старши комисар Стоян Иванов ще инспектират организацията на работа на българския пункт ГКПП Капитан Андреево.", "date": "2019.11.27", "title": "Директорът на Агенция \"Митници\" Георги Костов се срещна с турския заместник-министър на търговията Ръза Туна Турагай на ГКПП Капъкуле"}
{"url": "http://www.focus-news.net/news/2019/11/27/2723899/provede-se-natsionalen-protest-pod-naslov-bolnite-rabotnitsi-ne-sa-prestapnitsi-obzor.html", "text": "Протестът, организиран от КТ „Подкрепа“ „Болните работници не са престъпници“, започна на пл. „Александър Батенберг Първи“. Протестиращите носеха плакати, на които пише: „Не се правя на болен, за да не работя“. Основните искания на протестиращите са: работодателите да поемат поне първите 5 дни от болничните; да изплащат 100% от трудовото възнаграждение през този период (понастоящем е едва 70%, като от тях се удържат осигуровки и данъци); отпадане на данъка върху минималната работна заплата; спешна актуализация на добавката за нощен труд, която е в размер на 25 стотинки; ограничаване на извънредния труд; прилагане на сумираното изчисляване на работното време само в непрекъсваеми производства.  \r\n Димитър Манолов, президент на КТ ,,Подкрепа\"  по време на протеста коментира, че очевидно целта е всички неуредици на държавата да бъдат стоварени върху работниците. Той добави, че увеличението на болничните от първия до третия ден от 2014-2018 г. са 17 хиляди болнични. Шествието на протестиращите продължи към парламента с думите \"Оставка\". Там те блокираха движението и скандираха „Подкрепа“.  \r\n \r\nПротестиращите останаха твърди в заявленията си срещу приемането на закона първият ден да не се плаща от работодателя. Те продължиха своето шествие към бул. „Васил Левски“ , където  блокираха движението в столицата. Носеха плакати, на които пише „Не се правя на болен, за да не работя“. Шествието продължи към Асоциация на индустриалния капитал, където  Ваня Григорова - икономически съветник на КТ ,,Подкрепа\"  , коментира че България е от малкото държави в Европейския съюз, в които работодателите плащат толкова малко. \"Нашите искания са работодателите да не плащат 3 дни, а да плащат 5 дни. Да не плащат 70% от трудовото възнаграждение, а 100% от трудовото възнаграждение, тъй като работодателите говорят за това, че това е антикризисна мярка. Всъщност това е нормалната европейска практика. Ние сме от малкото държави в Европейския съюз, където между 3 и 5 дни, в които работодателите плащат толкова малко. На всички останали се плаща над 10 дни. Включително има държави, в които се плаща по 2 години, например Холандия е такава държава, но те никога няма да говорят за тази статистика и тези данни. И те винаги интерпретират данните, така че да са в ущърб на работниците. Крайно време е да си поемат отговорността за здравето на собствените си работници“, допълни още Григорова.  \r\n \r\nСлед близо 4- часов протест протестиращите приключиха своят протест пред Министерски съвет, където беше финалната точка на шествието. \r\n                                Бояна Маркова", "date": "2019.11.27", "title": "Проведе се национален протест под наслов: \"Болните работници не са престъпници\" (ОБЗОР)"}
{"url": "http://www.focus-news.net/news/2019/11/27/2723902/dominik-kamings-izborite-sa-mnogo-po-osporvani-otkolkoto-izglezhdat.html", "text": "Съветникът на премиера на Великобритания Борис Джонсън за Брекзит Доминик Къмингс заяви, че общите избори, които ще се проведат в страната на 12 декември, са много „по-оспорвани“, отколкото статистическите проучвания показват и призова хората, подкрепящи напускането на Европейския съюз да гласуват за Консервативната партия, пише либералното лондонско издание  The Guardian . \r\n \r\nКъмингс работи тясно с Джонсън от момента, в който стана част от правителството, макар и да не е толкова активен по време на предизборната кампания. В лицето на наближаващите избори, той използва личния си блог, за да изпрати „сигнал“, до хората, подкрепящи напускането на ЕС, с който да ги предупреди, че Брекзит е в риск. \r\n \r\n„Ще видите много статистики в идните дни. Някой ще кажат, че Борис ще победи. Повярвайте ми, като човек, който е работил по много кампании, нещата са много по-оспорвани отколкото изглеждат и има много реална възможност от висящ парламент“, каза той, като имаше предвид Камара на общините, в която никоя партия не разполага с мнозинство. \r\n \r\n„Без мнозинство, кошмарът продължава. Всички други депутати ще се съберат заедно, за да спрат Брекзит и да дадат думата на гражданите на ЕС. Толкова е просто“, написа още той. \r\n \r\nМакар преднината на консерваторите над Лейбъристката партия да беше изравнена до известна степен, според някои проучвания в последните дни, повечето все пак сочат, че Джонсън ще стигне до прилично мнозинство. Все пак много експерти твърдят, че въпроса за Брекзит, който е застъпен в много предизборни обещания и програми, прави резултатите от идните избори особено трудни за предвиждане. \r\n \r\nОсновното разбиране, че Джонсън се е устремил към победа е освен това опасно за торите, които се страхуват, че това ще убеди техни привърженици да си останат у дома в деня на изборите.  \r\n \r\nКъмингс приветства действията на Джонсън в своето съобщение, като заяви, че е възхитен от неговите опити да осъществи Брекзит, въпреки силната опозиция. Той освен това разграничи правителството на действащия премиер от неговия предшественик Тереза Мей, като я обвини, заедно с нейния сътрудник Филип Хамънд в това, че не е успяла да вложи достатъчно ресурси за британското здравеопазване, основна тема в предизборните кампании на този етап, след вота за Брекзит.  \r\n \r\nТой освен това заяви, че ако лейбъристите влязат в правителството, с подкрепата на Шотландската национална партия (ШНП) те ще се опитат да „измамят“ на следващия референдум, който планират, като позволят на европейски граждани, живеещи в Обединеното кралство да гласуват. Планът на Корбин за референдум включва и опция за оставане в рамките на ЕС.  \r\n \r\nОпозицията твърди, че ако получи достатъчно гласове и Корбин стане премиер, той ще договори „разумна“ сделка за излизане от ЕС, включително по близки взаимоотношения с Брюксел, три месеца след като се качи на власт и ще гласува това споразумение в следващите шест месеца. \r\n \r\n„Настрана от даването на милиони чужди граждани на право на глас, те ще измамят с въпроса, така че „изборът“ реално ще бъде за „оставане или оставане“, те ще измамят правилата, ще направят всичко (…) за да се подсигурят, че ще останем (в ЕС)“, пише още Къмингс. \r\n \r\n„Най-полезното нещо, което хората могат да направят е да отделят време да поговорят със семейството и приятелите си и да им обяснят защо трябва да гласуват за Борис и защо всеки друг ход означава алианс между Корбин и Стърджън, (…) което ще е бедствие“, казва още той.  \r\n \r\nТой повтори думите и на други свои колеги консерватори, като заяви, че Корбин ще загуби следващите две години в референдуми.  \r\n \r\n„Уважението към демокрацията е по-важно от напускане или оставане (в ЕС). Измама на следващия референдум ще е бедствие“, пише той. \r\n \r\nОще не е ясно каква роля ще има Къмингс в новото правителство на Джонсън, ако премиерът спечели изборите и дали изобщо неговият съветник ще получи важен държавен пост.  \r\n \r\n  Теодор Пенев", "date": "2019.11.27", "title": "Доминик Къмингс: Изборите са много по-оспорвани, отколкото изглеждат"}
{"url": "http://www.focus-news.net/news/2019/11/27/2723905/veliko-tarnovo-shte-e-domakin-na-klasicheski-kontsert-s-kamerna-muzika-v-izlozhbeni-zali-rafael-mihaylov.html", "text": "Старата столица ще е домакин на класически концерт с камерна музика в Изложбени зали „Рафаел Михайлов”. Събитието е част от програмата на община Велико Търново за Коледно-новогодишните празници. В интервю за предаването „Царевград Търнов – славата и величието на България“ на  Радио „Фокус“-Велико Търново  пианистът Тодор Петров отбеляза, че Велико Търново като духовна столица на България заслужава повече такива събития.  \r\n \r\n„Това е един концерт, който аз отдавна предложих на директора на Дирекция „Култура“ в община Велико Търново г-жа Нелина Църова. Той се изпълнява от две триа от Йозеф Хайдн, а също така и втората версия на голямото трио от Менделсон Бартолди, която е и по-известната версия. Ние ще изсвирим оригинала, който има известни малки разлики. Аз искам специално да благодаря на Август-Александър Павлов, който се съгласи в последния момент да замени италианския ни колега Франческо Мариоци, който имаше проблем в семейството и замина от България няколко дни преди концерта. Той ще направи героизъм, че изобщо ще свири на този концерт, защото ще направим само 8 часа проби. Анна Фурнаджиева идва от Русе, където свири „Турандот“. Двамата с Август-Александър Павлов ще пристигнат във Велико Търново в четвъртък в 12.00 часа и ще репетираме до концерта“, обясни пианистът. \r\n \r\nТодор Петров отбеляза, че събитието е по повод 210 години от смъртта на Йозеф Хайдн и 210 години от рождението на Феликс Менделсон  Бартолди. „Имам желание да направя в Търново една световна премиера. Преди много години открих във виенските архиви на граф Морцин първата версия на четвъртия концерт на Бетховен и тъй като тя не изисква оркестър, много искам да предложа на Община Велико Търново, като духовна столица на България, да отчете с такъв концерт 250-тата годишнина на великия композитор, която се отбелязва през 2020 г. Желанието ми е да направя концерт, посветен изцяло на Бетховен – да свирим в първата част четвъртия концерт, а във втората - негови детски произведения. За Бетховен се знае много малко като композитор в детския му период, а той е писал не по-малко от Моцарт. Просто е бил много критичен човек и тези произведения ги е оставил за много дълго време. Те са издадени едва през 1930 година от големия музиковед Вини Хес. Той е брат на Рудолф Хес – министърът на Хитлер, но никога не е имал нищо общо с фашизма. Живял е целия си живот в изгнание, но е изследвал Бетховен изключително подробно и е публикувал около 30 негови творби от детските му години. Амбицията ми е този концерт да се случи точно в Търново, защото е духовна столица на България и е свързана с такива велики хора“, допълни Тодор Петров. \r\n \r\nТодор Петров – пиано, Анна Фурнаджиева–цигулка,  Август-Александър Павлов – виолончело ще зарадват търновци и гостите на града на 28 ноември от 18.00 часа в Изложбени зали „Рафаел Михайлов”. В програмата от Йозеф Хайдн ще бъде изпълнено Трио 18 №30 в ми бемол мажор, Алегро молто-Ларго- Престо, Трио 15 №28  във фа диез минор и Модерато-Ларго-Темпо ди минуетто. А от Феликс Менделсон Бартолди изпълнителите ще представят Трио №1 оп.47  в ре минор, Алегро молто-Скерцо-Анданте состенуто-Ун  поко модерато-Алегро молто.  \r\nРени АТАНАСОВА", "date": "2019.11.27", "title": "Велико Търново ще е домакин на класически концерт с камерна музика в Изложбени зали „Рафаел Михайлов”"}
{"url": "http://www.focus-news.net/news/2019/11/27/2723908/edin-vek-ot-nyoyskiya-diktat-obzor.html", "text": "Навършват се 100 години от подписването на Ньойския диктат или един век, откакто бяхме „Победени без да бъдем бити“. Ньойският договор е подписан  на 27 ноември в парижкото предградие Ньой от министър-председателя Александър Стамболийски, а от страната на силите победителки - от ръководителите на техните делегации на Парижката мирна конференция (1919 - 1920 г.). Според него България е обременена с тежки репарационни задължения, възлизащи на 2 250 000 златни франка, които следва да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. Освен това България е задължена да предаде на своите съседи (съюзници на съглашенските сили победителки) - Сръбско-хърватско-словенското кралство (от 1929 г. Югославия), Румъния и Гърция, определено число добитък, както и 250 000 т. въглища. Наред с това тя губи Западна Тракия, която първоначално се предоставя за управление от самите западни съглашенски държави, които от своя страна през 1920 г. я предоставят на Гърция. От България се отнема Южна Добруджа, която повторно се включва в територията на Румъния, както и гр. Струмица и нейната околност, заедно с т. нар. Западни покрайнини (включващи земите на част от Царибродска, Босилеградска, Трънска и Кулска околия), които се предоставят на Югославия. По такъв начин страната ни е лишена от значителни територии, населени с компактно българско население. \r\n100-годишнината бе отбелязана с редица събития в цялата страна. В столицата се проведе научна конференция с международно участие. Тя бе озаглавена „100 години от Ньой“. В нея бяха представени 31 доклада. С две събития Регионален исторически музей – Благоевград отбеляза 100-годишнината от подписването на Ньойския мирен договор \r\nПред медията ни  историкът проф. Пламен Павлов  посочи, е за поколения българи 27 ноември е най-черната дата в историята. \r\n \r\n„Ньойският договор трябва да бъде наричан диктат, тъй като става дума за едно изключително несправедливо и лишено от здрав разум решение срещу България, е отнето над половината българско етническо землище“, подчерта историкът.  \r\nПроф. Павлов изтъкна, че датата доста неправилно се интерпретира дори в учебникарската литература. Според него откровеният разговор за Ньойския договор не само, че не е приключил, а тепърва трябва да бъде продължен. „Тази национална катастрофа трябва да бъде преосмислена с оглед на това, което може да постигне нашата нация вече в новите условия в перспективата на Обединена Европа“, посочи още историкът. \r\n„Много често съвсем формално се поставят нещата от 1919 г. с Букурещкия мирен договор от 1913 г. Твърди се, че България е загубила единствено своята Беломорска територия, Западните покрайнини разбира се, като дори не се споменава Южна Добруджа, доколкото тя е загубена по силата на Букурещкия договор. Става дума за цяла Македония, включително и Южната част, която днес е в Република Гърция и за Северна Македония в това число, и за Поморавието, за което напълно се забравя, че е било в пределите на Царство България през 1915 – 1916 г. Разбира се, за цяла Добруджа, тъй като с оглед на ситуацията след Брест-Литовския договор не само Южна, но и Северна Добруджа е в пределите на България и разбира се Беломорска Тракия. Това, което ние търпим като териториални загуби и в хора по решенията на Ньойския договор съвсем не са тези малки проценти, които се получават на базата на съпоставката от мирните договори от 1913 и 1919 г.“, подчерта историкът. \r\n \r\n„Още по-лошо - решенията от Ньой с изключение на Южна Добруджа, са подкрепени от Парижкия договор от 1947 г. Тази матрица е влязла в главите на поколения българи, за съжаление на голяма част от нашите политици, журналисти, на средностатистическия български гражданин, а тя е откровено невярна. Това, което усещат, мислят и знаят нашите деди по време на Първата световна война, съвсем не е картата, с която сме свикнали ние. Войниците на Каймак-Чалан, за които Красимир Узунов написа проникновени страници, знаят, че това е врата към вътрешността на България, а не точка, която по силата на Ньойския договор, изобщо няма право да бъде в България. Аз говоря твърде емоционално, тъй като и днес се чуват оценки, които са откровено неверни, да не кажа и нещо повече“, изтъкна още проф. Пламен Павлов. \r\n Акад. Георги Марков  изрази надежда, че днес българските политици ще вземат поука от Ньойския договор. Акад. Марков подчерта, че \"от Ньой ние бяхме наказани\" и допълни, че след това ние се намесихме във Втората световна война и пак загубихме войната. \r\n \r\n„Аз се надявам, че днес българските политици ще вземат поука от Ньойския договор. Поуката е, че ние трябва да се отървем от „сателитния синдром“. Моят призив към българските политици и дипломати е да не следват само една Велика сила, тъй като Великите сили се сменят“, допълни той. \r\n \r\n \r\n Народният представител от ПГ на ГЕРБ вицеадмирал Пламен Манушев  посочи, че хората в Добруджа са много чувствителни към несправедливостта от Ньой.  \r\nВицеадмирал Манушев припомни, че през 1913 г. румънските войски навлизат в България в края на Междусъюзническата война и заграбват Южна Добруджа, без причина, без война, без нищо. „Хората там много тежко са приели това. Затова и тяхното участие през 1916 г. а и на хората, живеещи в тези окупирани и заграбени територии, е било изключително героично и с желание за връщане на изконно българските земи на България. Те са се радвали само три години на свободата и на връщането към България. За съжаление според Ньойския договор Южна Добруджа отново е върната на Румъния, тъй като тя е била съюзник на Съглашението. След това животът на хората става още по-тежък. Слава Богу, че 1940 г. по мирен път чрез преговори и чрез Крайовския договор от няколко спогодби тази територия отново се връща в пределите на Майка България“, каза още вицеадмирал Манушев. \r\nВицеадмиралът каза още, че не са забравени българите, останали отвъд България след Ньой.  \r\nЧаст от тях също дадоха своята оценка на миналото.  Председателят на КИЦ – Босилеград Иван Николов  призова българите в Западните покрайнини да продължат да мислят по български и да се борят за българщината. „Ако през исторически план сме надживели 200 г. Византийско робство и 500 г. турско, ако пред нашите очи се разпадна една мини империя, която беше в съзнанието на техните родители нещо непоклатимо, историята никога няма крайно точка, тя винаги започва и винаги продължава“, каза Николов. \r\n„Призовавам всички българи в България да продължат да живеят със съзнанието и със самочувствието за солидарност, защото Западните покрайнини са въпрос на българска национална чест. Това са шепа хора, които са воювали за свободата и независимостта на България и в крайна сметка се пожертвани за тази свобода и независимост. Към днешна дата означава, че България и българите в България са длъжници към Западните покрайнини“, отправи послание към българите Иван Николов. \r\nСпоред Иван Николов проклятието, което носи границата от Ньой в съзнанието и в живота на хората - е разделението.  \r\n„Бабите и дядовците ни със сълзи споменаваха 27 ноември и починаха с отворени очи за България“, каза Иван Николов.  \r\nНиколов изтъкна, че самосъзнанието на българите в Босилеград е, че от Ньой започва тяхната трагична история. \r\nПредседателят на КИЦ – Босилеград описа трудната картина след Ньой. По думите му не е било лесно за хората, които са воювали за свободата и независимостта на България, след 6 години да се завърнат по родните си домове и да намерят границата на прага на къщите си. „Да изпратят децата си на училище и там часовете им да започват с известната лекция „Я съм правий сърбин“. След това отново да проследят целия този път, в който започваме да се разпадаме на различни части. Потомците на тези наши предци са воювали за свободата и независимостта на България и вече имат деца и внуци, които се декларират като югославяни, сърби, македонци и като българи“, каза още председателят на КИЦ – Босилеград. \r\nДеница КИТАНОВА", "date": "2019.11.27", "title": "Един век от Ньойския диктат (ОБЗОР)"}
{"url": "http://www.focus-news.net/news/2019/11/27/2723898/mevlyut-chavushoglu-turtsiya-se-nuzhdae-ot-poveche-sistemi-za-protivovazdushna-otbrana.html", "text": "Турският външен министър Мевлют Чавушоглу заяви, че в допълнение към руските системи за противовъздушна отбрана С-400, страната се нуждае и от повече такива установки, пише вестник  Yeni Safak . \r\n \r\nБатареята от С-400 сама не е достатъчна, Турция се нуждае от нови и допълнителни системи за ПВО, каза Чавушоглу по време на съвместна пресконференция със своя сомалийски колега Ахмед Иса Ауад в Анкара.  \r\n \r\nТой повтори предишните коментари на президента на Турция Реджеп Тайип Ердоган, че Турция може да закупи и американски системи „Пейтриът“, ако САЩ гарантират за това. \r\n \r\nВ отговор на критиките за покупката на руските С-400, Чавушоглу заяви, че един продукт не се взема, за да се държи в склада и страната му трябва да използва системите.  \r\n \r\nТой каза още, че въпроса за С-400 е бил споменат по време на визитата на Ердоган във Вашингтон и подчерта, че Турция и САЩ имат противоречия и това е едно от нещата, които негативно влияят на техните отношения.  \r\n \r\nАнкара получи първите системи С-400 през юли 2019 г. Доставката на първата батарея беше приключена на 25 юли, а втората започна през август. \r\n \r\nПрез април 2017 г. Турция се опита да закупи и американски системи за ПВО, но Анкара твърди, че тези опити не са довели до резултат, което я е накарало да се обърне към Русия. С Москва беше подписан договор по-късно за доставката на С-400. \r\n \r\nСАЩ се противопоставиха на този ход, тъй като Вашингтон твърди, че С-400 не е съвместима със системите на НАТО и ще изложи на риск новите изтребители Ф-35. Във връзка с това, Турция беше изключена от програмата по разработването на самолетите.  \r\n \r\nТурция се противопостави на тези твърдения и заяви, че руските системи ще оперират автономно и няма да пречат на системите на НАТО или на Ф-35.  \r\n \r\n \r\n \r\n \r\n  Теодор Пенев", "date": "2019.11.27", "title": "Мевлют Чавушоглу: Турция се нуждае от повече системи за противовъздушна отбрана"}
{"url": "http://www.focus-news.net/news/2019/11/27/2723892/poredna-bezplatna-peshehodna-obikolka-iz-zabelezhitelnostite-na-varna-shte-se-provede-utre.html", "text": "Поредната безплатна пешеходна обиколка из забележителностите на Варна с професионален екскурзовод на български език, организира Туристическият информационен център, предаде репортер на  Радио „Фокус“ – Варна  . Турът ще се проведе на 28-ми ноември от 10:30 часа, а сборният пункт е пл. \"Св.св. Кирил и Методий\" (срещу Катедралата). \r\n \r\nМаршрутът е с продължителност до 3 часа и ще премине през Катедрален храм \"Успение Богородично\", паметник на Цар Калоян, пл. \"Независимост\", Етнографски музей, Дома на архитекта, Католическата църква, малката Богородица, Римски терми, музей за Нова история на Варна, малките терми, басейн \"Приморски\", Военноморски музей, кораба Дръзки, Аквариума, Планетариума, Шишковата градинка, Храм \"Св. Архангел Михаил\", църква \"Св. Николай\", ФК, Летния театър, ИУ-Варна, градинката на Севастопол, Художествената галерия, Община Варна, Археологическия музей. \r\nДесислава ВАСИЛЕВА", "date": "2019.11.27", "title": "Поредна безплатна пешеходна обиколка из забележителностите на Варна ще се проведе утре"}
{"url": "http://www.focus-news.net/news/2019/11/27/2723907/tacc-administratsiyata-na-tramp-vaznameryava-da-namali-plashtaniyata-na-sasht-kam-byudzheta-na-nato.html", "text": "Администрацията на президента на САЩ Доналд Тръмп възнамерява да намали размера на плащанията към бюджета на НАТО, предава  TACC , като се позовава на информация на  CNN . \r\n \r\nСпоред източниците му в Пентагона, доскоро около 22% от бюджета на НАТО идва от средства, осигурени от Вашингтон. Администрацията на Тръмп възнамерява да намали тази цифра до 16%. Един от източниците на CNN отбелязва, че САЩ ще насочат спестените пари за финансиране на редица програми за сигурност в Европа. Сред тях са програми в Украйна и Грузия. \r\n \r\nКаналът отбелязва, че съкращаването на разходите на Вашингтон е символична стъпка, тъй като бюджетът на НАТО от 2,5 млрд. долара не отразява всички военни разходи на държавите, които са част от Алианса. По-специално от този бюджет се отделят средства за обслужване на базите на НАТО, за провеждане на определени операции, както и за съвместни инвестиции в отбранителния сектор. \r\n \r\n  Теодор Пенев", "date": "2019.11.27", "title": "TACC: Администрацията на Тръмп възнамерява да намали плащанията на САЩ към бюджета на НАТО"}
{"url": "http://www.focus-news.net/news/2019/11/27/2723906/london-evening-standard-boris-dzhonsan-i-dzheremi-korbin-nyama-da-vzemat-uchastie-v-predizborniya-debat-na-bbc-na-28-noemvri.html", "text": "Лидерите на двете водещи политически сили във Великобритания – Консервативната и Лейбъриската партия – премиерът Борис Джонсън и Джереми Корбин няма да вземат участие в седемстранния предизборен дебат, който ще бъде излъчен от BBC на 28 ноември, пише вестник  London Evening Standard . \r\n \r\nВместо това консерваторите ще бъдат представени от своя главен секретар по финансите Риши Сунак. Министърът на финансите в сянка на лейбъристите – Ребека Лонг-Бейли ще участва в дебата от името на партията си. И двамата са разглеждани като изгряващи звезди в своите партии.  \r\n \r\nДебатът ще се проведе в 19:00 часа на 28 ноември (17:00 българско време) и ще бъде излъчен по  BBC One .  \r\n \r\nЛидерът на либералдемократите Джо Суинсън също ще вземе учатие в дебата. Към него ще се присъедини и лидерът на Шотландската народна партия (ШНП) Никола Стърджън.  \r\n \r\nСунак по-рано отговаря на въпроси свързани с отказът на Джонсън да участва в някои предизборни излъчвания и защити своя партиен ръководител.  \r\n \r\n„Хората ще видят доста от премиера по телевизията“, каза тогава той.  \r\n \r\nТой беше назначен за главен секретар на финансите в правителството на торите през юли 2019 г.  \r\n \r\nЛонг-Бейли от своя страна по-рано заемаше същата позиция в сянка и много хора я считат за един от кандидатите за председател на лейбъристите, след като Корбин напусне тази позиция.  \r\n \r\nВ дебата ще вземат участие и лидерът на уелската партия „Плайд Камри“, бившият лидер на „Зелените“  Каролин Лукас, както и от представител на „Партия Брекзит“ в лицето на Ричърд Тийс.  \r\n \r\n  Теодор Пенев", "date": "2019.11.27", "title": "London Evening Standard: Борис Джонсън и Джереми Корбин няма да вземат участие в предизборния дебат на BBC на 28 ноември"}
{"url": "http://www.focus-news.net/news/2019/11/27/2723867/nimh-mesets-dekemvri-shte-zapochne-s-temperaturi-blizki-do-obichaynite.html", "text": "Месец декември ще започне с температури близки до обичайните. Това съобщи за  Агенция \"Фокус\"  дежурният синоптик Марияна Попова от Националния институт по метеорология и хидрология. Тази година през декември се очаква средната месечна температура да бъде около и над нормата, която в Северна България и високите полета е 0-1˚, в Горнотракийската низина – 2-3˚, по Черноморието и в най-южните райони – около 4˚, в планините — от минус 8 до минус 3°. Най-ниските температури през месеца ще бъдат между минус 11° и минус 6°, а най-високите – между 10° и 15°. \r\n \r\nМесечната сума на валежите ще бъде около нормата, която в по-голямата част от страната е между 40 и 60 л/кв.м, в планините и най-южните райони – между 70 и 120 л/кв.м. \r\nАстрономическата зима започва на 22 декември в 6 часа и 19 минути. \r\n \r\nСлед застудяването в края на ноември, декември ще започне с температури близки до обичайните. В началото на месеца ще е без валежи, а дневните температури ще се повишат. В периода 3-6 декември се очакват валежи и застудяване, при което валежите на места в Северна и по високите полета на Западна България ще се примесват и ще преминават в сняг, но заради голямата динамика на атмосферата и редуващите се чести колебания на температурите, снежна покривка няма да се задържа. В края на десетдневието отново предстоят валежи, предимно от дъжд.  \r\n \r\nУсловията за валежи ще се запазят и в началото на второто десетдневие. Температурите слабо ще се понижат и на места, главно в Предбалкана, по високите полета на Западна България и в североизточните райони, е възможно за кратко дъждът да премине в сняг, без да се образува трайна снежна покривка. През втората половина от десетдневието динамиката на атмосферата ще намалее и вероятността за валежи е по-малка. Температурите слабо ще се повишат и ще бъдат по-високи от обичайните. \r\n \r\nПрез третото десетдневие по-вероятно е да преобладава облачно време, с намалена видимост, без съществени валежи. Има тенденция и за постепенно понижение на температурите, така че да станат близки до обичайните.", "date": "2019.11.27", "title": "НИМХ: Месец декември ще започне с температури близки до обичайните"}
