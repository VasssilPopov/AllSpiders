{"url": "http://www.focus-news.net/news/2019/05/20/2660314/sport-latsio-i-bolonya-zavarshiha-33-v-mach-ot-parvenstvoto-na-italiya.html", "text": "Лацио и Болоня завършиха наравно 3:3 в последния мач от 37-я кръг на първенството на Италия. Головете за Лацио отбелязаха Кореа, Бастос и Савич. За Болоня попаденията отбелязаха Поли, Дестро и Орсолини.  \r\nЛацио заема осмо място в класирането с 59 точки, като няма шансове да се класира за Шампионската лига. Болоня заема 12-о място с 41 точки, като отборът изпълни целта си и си гарантира мястото в Серия А и през следващия сезон.", "date": "2019.05.20", "title": "Спорт: Лацио и Болоня завършиха 3:3 в мач от първенството на Италия"}
{"url": "http://www.focus-news.net/news/2019/05/20/2660288/evropeyski-izbori-2019-43-ot-izbiratelnite-sektsii-vav-varna-za-predstoyashtiya-vot-sa-promenen-adres.html", "text": "43 от избирателните секции във Варна за провеждането на избора за членове на Европейския парламент, който ще се проведе на 26-ти май, са с променени адреси след предходния вот през 2017 година. Това съобщиха за  Радио „Фокус“ – Варна  от дирекция „Управление на човешките ресурси и административно обслужване“ в градската администрация. Причината са ремонтни дейности, които се извършват по различни европейски проекти. Новите секции са в непосредствена близост до старите за улеснение на гражданите, поставени са и съобщения на сградите. За участие във вота всеки може да направи справка по ЕГН или по адрес за номера на избирателната секция и мястото на гласуване на сайта:  . \r\nС променени седалища са секционните избирателни комисии, които досега са се помещавали в СУ „Димчо Дебелянов“, ОУ „К. Арабаджиев“ (филиал), Клуб на пенсионера, ул. „Ген. Колев“ № 59, Клуб на пенсионера, ул. „Черни връх“ № 60, Медицински университет, ОУ „Ст. Караджа“, Клуб на пенсионера, ж.к. „Чайка“ бл. 67, Професионалната гимназия по химия на хранително-вкусовата промишленост, заведение на ул. „Арх. М. Йорданов“, Оздравително училище, ПГ по горско стопанство и дървообработване, НУ „Васил Левски. Новите адреси на секциите са съответно: Юнашки салон, Ул. „Дрин“ № 65 (партерен етаж), СУЕО „Ал. С. Пушкин“, СУ „Елин Пелин“, ПГ по текстил и моден дизайн, ПГ по текстил и моден дизайн, Спортно училище „Г. Бенковски“, VІ ЕГ „Фр. Ж. Кюри“, Търговски център „Кубчето“, ОУ „П. Волов“ в квартал „Виница“, ПГ по електротехника и СУ „Любен Каравелов“. Общо 406 са избирателните секции на територията на Общината.  От тях 11 са временни – в лечебни заведения, домове за стари хора, в ареста и затвора. Машинно гласуване ще може да се извърши в 126 секции, разпределени както следва: Район „Одесос“ – 27 броя; Район „Приморски“ – 36; Район „Младост“ – 34; Район „Владислав Варненчик“ – 20; Район „Аспарухово“ – 9. \r\nДиана СТОЕВА", "date": "2019.05.20", "title": "Европейски избори 2019: 43 от избирателните секции във Варна за предстоящия вот са променен адрес"}
{"url": "http://www.focus-news.net/news/2019/05/20/2660285/evropeyski-izbori-2019-elena-yoncheva-bsp-ikonomicheskiyat-rast-prez-2008-g-be-38-za-razlika-ot-dneshniya-koyto-e-36.html", "text": "Икономическият ръст през 2008 г. бе 3.8 %, за разлика от днешния, който е 3.6 %. Това каза говорителят на ПГ на „БСП за България“ и водач на листата на БСП за предстоящите евроизбори Елена Йончева по време на закриването на кампанията на партията в Бургас, предаде репортер на  Радио „Фокус“ – Бургас . По думите ѝ днешният икономически ръст е не в резултат на производство, а в следствие на милиарди, които Европа донася на България. „Те са в резултат на тези 2 милиарда, които нашите роднини, работещи зад граница, пращат в България. България можеше да се развива икономически. Икономическият ръст, за който говорят – от 3.6 % , той е ръст на бедността. Той гарантира бедност и за следващото поколение. Правителството на Борисов загроби най-големите инвестиционни проекти в България за новата история. „Южен поток“ се превърна в „Турски поток“ и днес кранчето се държи от нашата южна съседка. „Бургас-Александрупулис“ днес вече го няма, а „Белене“ днес щеше да работи и нямаше да говорим как от утре се увеличава цената на електроенергията. Ние се срещаме с редица предприятия, които ни казват, че от следващия месец цената на промишления ток се вдига двойно. Това означава, че цените на основните хранителни продукти ще се вдигнат. Борисов е зависим от своето минало, от своето настояще. Германия успя да прокара „Северен поток 2“, а ние се предадохме. Това са проекти, за които вече не можем да се преборим, това са проекти, които щяха да хранят нашите деца и внуци“, каза още Йончева.  \r\nПо думите ѝ България губи всяка година 11 милиарда по различни негативни причини. „Това е в резултат на кражбата на европроекти, на „сивата икономика“, която е 30 % в момента, както и в резултат на организираната престъпност и загубата на чужди инвестиции. През 2008 г. в България имаше над 10 млрд. евро инвестиции за една година, за миналата са под 1 млрд. евро“, отбеляза Йончева. Според нея причините за загубата на средства са три – корупция, лошо работеща съдебна система и липса на предвидимост. „Корупцията изяжда бъдещето ни. Корупцията генерира евроскептицизъм. На Брюксел не им трябва тази грабителска шайка. Всяко 10-то българско село е на изчезване. Ние се превръщаме в демографска пустиня. Защото 70 % от милиардите от Европа се дават на под 100 семейства, а в България има регистрирани над 90 000 земеделски производители. Всички тези европейски средства, половината ги връщат и това се знае. Младите хора не могат да разчитат на своя труд и своите познание, трябва да разчитат само да са част от „далаверата“. Те заминават, заради липса на перспектива“, посочи още Елена Йончева. \r\nМария ПОПЧЕВА", "date": "2019.05.20", "title": "Европейски избори 2019: Елена Йончева, БСП: Икономическият ръст през 2008 г. бе 3.8 %, за разлика от днешния, който е 3.6 %"}
{"url": "http://www.focus-news.net/news/2019/05/20/2660283/api-vazstanoveno-e-dvizhenieto-po-pat-i-1-botevgrad-mezdra-v-uchastaka-novachene-lyutidol.html", "text": "Възстановено е движението по път I-1 Ботевград - Мездра в участъка Новачене - Лютидол. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.05.20", "title": "АПИ: Възстановено е движението по път I-1 Ботевград - Мездра в участъка Новачене - Лютидол"}
{"url": "http://www.focus-news.net/news/2019/05/20/2660292/blagoevgrad-motorist-e-leko-postradal-pri-paten-intsident-v-grada.html", "text": "Моторист е леко пострадал при пътен инцидент в Благоевград, предаде репортер на  Радио \"Фокус\" - Пирин . Той е бил блъснат от лек автомобил на бул. \"Св. Димитър Солунски\" около 18.00 часа. Очевидци коментират в социалните мрежи, че най-вероятната причина за пътнотранспортното произшествие е несъобразяване с пътните условия, тъй като по това време в града валеше дъжд.  \r\nЛивия НИНОВА", "date": "2019.05.20", "title": "Благоевград: Моторист е леко пострадал при пътен инцидент в града"}
{"url": "http://www.focus-news.net/news/2019/05/20/2660291/evropeyski-izbori-2019-kandidatite-za-evrodeputati-ot-gerb-mariya-gabriel-i-ivelina-vasileva-se-sreshtnaha-s-zhitelite-na-pomorie.html", "text": "Водачът на листата на ГЕРБ и СДС за европейските избори Мария Габриел и кандидатът за евродепутат Ивелина Василева присъстваха на откриването на предизборна приемна в центъра на Поморие. Това съобщиха от пресцентъра на  ГЕРБ . В разговор с жителите на града кандидатите за евродепутати представиха акцентите от предизборната платформа за предстоящите избори за Европейски парламент на 26 май.  Мария Габриел и Ивелина Василева разговаряха и с представители на пчеларските сдружения от региона. \r\n„Винаги идвам в Поморие с удоволствие. С поморийските пчелари ни свързват общи битки за сектора, тук проведох и открит урок от кампанията ми \"Медена закуска”, каза водачът на листата на ГЕРБ и СДС Мария Габриел и благодари на присъстващите за сърдечната среща.  \r\n„Европа е навсякъде, дори и в най-малките населени места. Ние ще работим за това да има повече проекти с преки ползи в ежедневието на хората”, добави още Габриел. „Ние се придържаме към няколко основни позиции, свързани пряко със защитата на българския национален интерес, на българското производство и земеделие. Няма да допуснем двойни стандарти. Конкретно за Черноморския регион - каузата ни е да го развиваме и съхраняваме. Вярвам, че с разумна политика можем да опазваме природата и ръка за ръка с това да работим за развитието на регионите и местните дейности“, подчерта кандидат за евродепутат Ивелина Василева.  \r\nНа събитието присъстваха кметът на община Поморие Иван Алексиев, председателят на Общинския съвет и общински координатор на ГЕРБ Адам Адамов, народните представители Ася Пеева, Галя Желязкова и Димитър Бойчев.", "date": "2019.05.20", "title": "Европейски избори 2019: Кандидатите за евродепутати от ГЕРБ Мария Габриел и Ивелина Василева се срещнаха с жителите на Поморие"}
{"url": "http://www.focus-news.net/news/2019/05/20/2660290/evropeyski-izbori-2019-elena-yoncheva-bsp-balgariya-se-namira-v-revolyutsionna-situatsiya-zashtoto-e-na-danoto.html", "text": "България се намира в революционна ситуация, защото е „на дъното“. Това каза говорителят на ПГ на „БСП за България“ и водач на листата на БСП за предстоящите евроизбори Елена Йончева по време на закриването на кампанията на партията в Бургас, предаде репортер на  Радио „Фокус“ – Бургас . „БСП ще победи на тези избори, България ще победи, защото нашата кауза е справедлива. 12 години вървим към Европейския съюз и 12 години не се доближаваме. Борисов ни постави не само в „кьошето“ на Европейския съюз, той изкара България от Европа. Днес ние, въпреки всички тези милиарди, които пристигат в България, ние сме на последно място по всички възможни показатели. Как е възможно след 11 години след като член на Европейския съюз да се превърнем в най-бедната държава? Как е възможно 40 % от българското население да живее на границата на бедността и социалното изключване? Как е възможно 1.5 млн. българи да са под прага на бедността – предимно пенсионери и млади семейства? Ние ще променим това. Ще го променим, защото всички тези социални помощи не са достатъчни. Тези помощи, които получава българският гражданин под формата на унизителни заплати и пенсии, те са геноцид към българския народ. Как може един човек, който се е трудил, да се чуди с 250 лева пенсия как да си плати лекарствата или хляба?“, отбеляза Елена Йончева.  \r\nСпоред нея на България е необходима икономика с висока добавена стойност. „Милиардите, които страната ни губи всяка година, ние ще вкараме в реално работеща икономика. На 26 май ще сложим началото на края на ГЕРБ, а те са в основата на огромния грабеж в България. Тези асансьори и апартаменти са само върха на пирамидата. Отдолу има една огромна грамада. На 26 май пред България има два избора – или оставяме това криминално робство да продължава, или отиваме да гласуваме, защото на следващите избори ще бъде късно“, допълни още Йончева. Според нея, колкото повече българи гласуват на тези избори, толкова по-малка е вероятността ефектът от подготвени манипулации да е минимален. \r\nМария ПОПЧЕВА", "date": "2019.05.20", "title": "Европейски избори 2019: Елена Йончева, БСП: България се намира в революционна ситуация, защото е „на дъното“"}
{"url": "http://www.focus-news.net/news/2019/05/20/2660289/aleksandar-damovski-mkd-ot-bryuksel-shte-dadat-polozhitelna-otsenka-za-napredaka-na-severna-makedoniya-no-shte-otlozhat-datata-za-pregovori-za-chlenstvo-v-es.html", "text": "От Брюксел ще дадат положителна оценка за напредъка на Северна Македония, но ще отложат датата за преговори за членство в ЕС. Това прогнозира за седмичното обзорно предаване „Това е България“ на  Радио „Фокус“  главният редактор на електронното издание МКД Александър Дамовски. Той обясни, че властта се надява до юни да се сдобият с дата за преговори за членство, докато опозицията твърди, че това няма да се случи. Според тях отлагането  е сигурно. „Франция излезе най-голямата пречка за Северна Македония. Франция иска по-сериозни резултати от реформите, който страната прави за членство в ЕС. Франция смята, че работата по реформите не е достатъчна и не води до резултати. Тя ще е  най-големият проблем за така желаната дата за преговори за членство“, коментира той. Александър Дамовски каза още, че еврокомисарят  Йоханес Хан е пред края на мандата си най-вероятно иска да завърши успешно започнатото с Македония и името й. Сериозни са аргументите от една страна че Северна Македония е направила всичко за желаното членство. От друга - сериозни са забележките от ЕС и настояването за реформи в правосъдието, администрацията и особено в борбата срещу корупцията. Дамовски коментира и политическите последици: ако се даде дата за преговори през юни, мандатът на сегашните управляващи ще завърши успешно, ако обаче такава не бъде дадена, това ще е шанс за опозицията да претендира за предсрочни парламентарни избори.    \r\nЦоня СЪБЧЕВА", "date": "2019.05.20", "title": "Александър Дамовски, МКД: От Брюксел ще дадат положителна оценка за напредъка на Северна Македония, но ще отложат датата за преговори за членство в ЕС"}
{"url": "http://www.focus-news.net/news/2019/05/20/2660282/ria-novosti-vitsepredsedatelyat-na-ek-marosh-shefchovich-ochakva-ot-zelenski-satrudnichestvo-v-energetikata.html", "text": "Вицепредседателят на Европейската комисия за енергийния съюз Марош Шефчович очаква сътрудничество от президента на Украйна Владимир Зеленски в сферата на реформите на енергийния сектор на страната и се надява на успех в тристранните преговори за транзита на газ с Русия и Украйна, предава  РИА Новости . \r\nШефчович беше в Киев като представител на Брюксел на инаугурацията на Зеленски и се срещна с новия украински държавен глава. \r\n„Очаквам съвместна работа с президента Зеленски над реформите на енергийния сектор. Виждайки напредъка на Украйна в областта на енергийната ефективност, аз се надявам, че ще можем да успеем и в либерализирането на пазара на електроенергия, в андбандлинга (разделянето на бизнеса за добив и пренос на газ). Нафтогаз и тристранните преговори за газа“, написа той в „Туитър“. \r\nПревод и редакция:", "date": "2019.05.20", "title": "РИА Новости: Вицепредседателят на ЕК Марош Шефчович очаква от Зеленски сътрудничество в енергетиката"}
{"url": "http://www.focus-news.net/news/2019/05/20/2660293/evropeyski-izbori-2019-263-izbiratelni-sektsii-shte-badat-razkriti-v-oblast-targovishte-za-izborite-na-26-may.html", "text": "263 избирателни секции ще бъдат разкрити в област Търговище за изборите на 26 май. Това каза пред  Радио „Фокус“-Шумен  Гергана Цонева, председател на Районна избирателна комисия (РИК)-Търговище. В община Попово ще има 53 секционни избирателни комисии, в община Омуртаг - 54, в община Търговище - 105, в община Опака - 12, и в община Антоново - 13. Две от изборните секции ще бъдат в болнични заведения, а три от общия брой са подвижни - в общините Омуртаг, Търговище и Опака. Възможност за машинно гласуване ще има в 50 секции.  \r\nРИК-Търговище е разгледала и две жалби - относно  решение на РИК за определяне на втора подвижна урна в община Опака и за агитационни материали в Попово, които не са поставени на определено за целта място. Гергана Цонева уточни, че преписките и по двете жалби са приключили.  Според предварителните списъци с право на вот на 26 май са 110 804 души в област Търговище. Бюлетините за евровота вече са доставени в областния център. \r\nИвелина ИВАНОВА", "date": "2019.05.20", "title": "Европейски избори 2019: 263 избирателни секции ще бъдат разкрити в област Търговище за изборите на 26 май"}
{"url": "http://www.focus-news.net/news/2019/05/20/2660294/blagoevgrad-kmetat-na-bansko-georgi-ikonomov-se-sreshtna-s-uchitelite-veterani-na-praznichen-obyad.html", "text": "Денят на българската писменост, просвета и култура, е един от пресветлите дни на народа ни. Това е денят, в който благодарим на всички, които се грижат за опазването на културно-историческото ни наследство, на дейците на читалищното и на библиотечното дело, на академичните среди и журналистите, на дейците на образованието, на всички, които пазят жив пламъка на просвещението. По този повод, кметът на Община Банско Георги Икономов отново се срещна с учителите-ветерани на празничен обяд. Това съобщиха от пресцентъра на  Общината . Тази среща е ежегодна и е израз на уважението и респекта към бившите преподаватели, които в Банско са на особена почит. Въпреки, че вече не са практикуващи, за тях Денят на Светите братя остава завинаги най-вълнуващ, и завинаги свързан с младостта и професионалната им реализация. Със своите ежегодни срещи, кметът успява да им вдъхне самочувствие и увереност, да им покаже, че не са забравени от обществото. Икономов им благодари за професионализма, любовта и добротата, които години наред са давали от себе си и им пожела здраве, житейско благополучие и още много щастливи срещи с учениците им.", "date": "2019.05.20", "title": "Благоевград: Кметът на Банско Георги Икономов се срещна с учителите-ветерани на празничен обяд"}
{"url": "http://www.focus-news.net/news/2019/05/20/2659912/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "След като президентът на САЩ Доналд Тръмп започна да критикува конгресмена от щата Мичиган Джъстин Амаш, който стана първия републиканец в конгреса призовал за импийчмънт на държавния глава, Мит Ромни отказа да се участва в тази битка, пише британското издание  „Guardian“ .  \r\nБившият кандидат за републиканската номинация за президент и сенатор от щата Юта обвини Тръмп в липса на смиреност, честност и почтеност, но не призова за свалянето му от власт.  \r\nРомни се съсредоточи върху образа на президента, който се появява от доклада на специалния прокурор Мюлер за намесата на Русия на изборите през 2016 година, като заяви, че е прекарал два дни да чете преработената версия на доклада. В неделя Ромни заяви, че констатациите му във връзка с доклада са „обезпокоителни и притеснителни“, но той не смята, че е време конгреса да призове за отстраняване от длъжност на президента.  \r\n„Аз не мисля, че има всички елементи, които са необходими, за да се докаже възпрепятстване на правосъдието“, заяви Ромни.  \r\nРазследването на Мюлер не откри доказателства, че Тръмп или негови сътрудници са се договаряли тайно с Русия, но изложи 11 случая на евентуално възпрепятстване на правосъдието от страна на Тръмп или негови сътрудници по време на кампанията и посочи, че конгреса трябва да реши как да процедира. За разлика от него главният прокурор Уилям Бар посочи в своето резюме на непоказания доклад на Мюлер, че Тръмп не е възпрепятствал правосъдието.  \r\nКритиката на Ромни по отношение на Тръмп дойде един ден, след като Амаш стана първия републиканец, който призова за отстраняване от длъжност на президента. В поредица от съобщения Амаш заяви, че доклада на Мюлер е показал, че „президентът Тръмп е участвал в конкретни действия и модел на поведение, които отварят вратите за импийчмънт“. \r\n*** \r\nАмериканският президент Доналд Тръмп предупреди Иран, че ще бъде унищожен при война със САЩ, в момент на ескалиращо напрежение между двете страни, пише британското издание  „Independent“ .  \r\nПрезидентът на САЩ заяви в неделя, че „ако Иран иска да воюва, това ще е официалния край на Иран. Никога не заплашвайте САЩ отново“.  \r\nДокато Франция, Германия и Китай призовават за продължаване на ядрената сделка, Иран обяви през миналата седмица, че ще подсили някои от своите ядрени възможности.  \r\nИранският президент Хасан Рохани заяви, че резервите от уран на страната ще бъдат обогатени близо до нивата за производство на оръжия, освен ако световните сили не се договорят за нова сделка до 60 дни.  \r\nВ отговор Тръмп заповяда въвеждането на нови санкции срещу Иран, като част от политиката на неговата администрация за „максимален натиск“.  \r\nСАЩ обявиха разполагането на ударна група от военноморските си сили, водена от самолетоносач и бомбардировачи В-52 в Близкия Изток, за да посрещнат „ясни индикации“ за ирански заплахи в този регион.  \r\nПрез последните дни военноморските сили на САЩ проведоха учения в Арабско море, за да подобрят „своята способност да отговарят на заплахи“.  \r\nСаудитска Арабия, която обвинява Иран за нападения с дронове срещу две от своите петролни помпени станции, също заяви, че е готова да отговори „с всички сили“, за да се защити от нападение. \r\n*** \r\nБританският премиер Тереза Мей е подготвила „смело предложение“, в последен опит да убеди парламентаристите да одобрят нейната сделка за Брекзит, пише британското издание  „Evening Standart“ .  \r\nПравителствен източник заяви, че предложението трябва да осигури Брекзит, преди премиерът да напусне поста си.  \r\nМинистрите ще започнат обсъждане в понеделник на пакет от мерки, които да бъдат включени в предстоящото предложение, които целят да осигурят подкрепата на различните партии в парламента.  \r\nВпоследствие на седмичната си среща министрите ще обсъдят план за серия от „индикативни гласувания“ в парламента, за да се установи, кои от предложенията могат да наберат мнозинство.  \r\nТози ход последва, след провала на междупартийните преговори с лейбъристите, които целяха да постигнат споразумение, което да позволи на Великобритания да напусне ЕС със сделка.  \r\nНовото предложение на Мей се очаква да включва нови мерки за опазване на правата на работниците, въпрос по който споразумението с лейбъристите изглежда е близо.  \r\nИзточници от правителството дадоха да се разбере, че пакета от мерки няма да цели осигуряването на подкрепата само на лейбъристките депутати, но ще се търси най-голямата възможна подкрепа от всички представители в парламента.  \r\nОчаква се предложението да включва разпоредби относно бъдещите митнически споразумения с ЕС и Северна Ирландия, включително използването на технологии, за да избегне необходимостта от граничен контрол с Ирландия.", "date": "2019.05.20", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/20/2660296/smolyan-30-prosvetni-i-kulturni-deytsi-poluchavat-godishnata-nagrada-na-obshtinata.html", "text": "30 просветни и културни дейци получават годишната награда на Община Смолян. Това съобщиха от пресцентъра на  Общината . Във връзка с 24 май – Ден на българската просвета и култура и на славянската писменост, и на основание Правилника за отличията на Община Смолян, за постижения в сферата на образованието, науката, културата и журналистиката с Годишната награда на Община Смолян за 2019 г., със Заповед на кмета Николай Мелемов, се отличават: \r\n- Ганка Костова Лазарова – главен учител в ДГ „Слънце” – Смолян. За прилагане на иновативни техники, за провокиране на детското мислене и индивидуален подход към децата. За публикации в списания и сборници. За участие с доклади и презентации в конференции и научни форуми, сред които научно-практическата конференция „Подготовката на децата за училище – залог за успешно училищно обучение” и III-ти Международен форум „Класика и иновации в предучилищната педагогическа практика”. \r\n- Николина Анастасова Стратева – старши учител в ДГ „Родопчанче“ – Смолян. За използване на интерактивни методи на преподаване и общуване чрез театрализирана игра за стимулиране творческите способности на децата и приказките като възможност за създаване на позитивна среда за преодоляване на агресията. За иновационни форми на работа за съхраняване на българските фолклорни традиции и патриотичното възпитание на подрастващите. За активно сътрудничество с родителската общност. \r\n- Детелина Чавдарова Царева – старши учител в ДГ „Радост“ – Смолян. За съчетаване на традиционните методи на обучение и възпитание със съвременните педагогически практики. За високи резултати в работата с децата със специални образователни потребности и пълноценното им приобщаване към другите подрастващи. За артистични умения и стимулиране на децата за личностни изяви. За възпитаване на децата чрез ценностите, които са запазили националната ни идентичност. \r\n- Радостина Ангелова Кирилова – директор новатор на ДГ „Зорница”-Смолян. За участие в проекти и програми. За научни съобщения, доклади и презентации в национални и международни педагогически форуми. За насърчаване на децата да мислят критично, да откриват и решават проблеми, да бъдат творци с развито въображение и находчивост, да се грижат за общността, страната и околната среда. За пълноценно партньорство с родителската общност. За откриването на музей в детската градина. \r\n- Светла Ясенова Диева – старши учител в ДГ „Веселушко” – Смолян. За прилагане на знания и умения за творческа работа. За активно участие в квалификационни курсове, сред които „Правата на детето в контекста на гражданското образование”, „Педагогическото взаимодействие в детската градина”, „Аспекти на сътрудничество между педагози и родители”. За постигнати добри резултати в ограмотяването и интеграцията на децата от ромската общност. За участие на нейните възпитаници в прояви на общинска ниво. \r\n- Елена Антимова Караасенова – старши учител. ДГ „Славейче” – Смолян. За индивидуален подход към децата, за подпомагането им да правят избор и проявяват творчество. За насърчаването на подрастващите да усвояват знания и умения за самостоятелен живот, за общуване, съпричастност и отговорност. За методическа и организационна подкрепа на новоназначени и стажант учители. За поощряване и приобщаване на родителите на деца със специални образователни потребности и обучителни трудности. \r\n- Ралица Живкова Нейкова – учител в ДГ „Русалка” – с. Търън. За интерактивни методи на обучение и възпитание. За подготовката на бъдещите първокласници за адаптация в училищната среда. За стимулиране творческите изяви на децата. За изготвяне на културния календар, сценарии за празници и открити уроци. За участие в проект ПУДООС и минипроекти за здравословно хранене, БДП и творческа работилница с децата. За активно сътрудничество с родителския актив, с училището, читалището и кметството в с. Търън. За принос в обогатяване материалната база на детската градина. \r\n- Теменужка Кръстанова Пенева – главен учител, преподавател по химия и физика в СУ „Св. св. Кирил и Методий”- Смолян. За творчески методи на преподаване и мотивиране на учениците. За майсторски клас, съвместно със СУ „Св. Климент Охридски”, БАН и IPPGO с лабораторията ЦЕРН – Швейцария. За активно включване в извънкласни и извънучилищни дейности, в национални програми и проекти. За участието на учениците й в Детска полицейска академия и в други училищни прояви. За организиране на олимпиади и състезания. \r\n- Любка Михайлова Мандова – старши учител в начален етап в ОУ „Проф. д-р Асен Златаров”- гр. Смолян. За иновативни методи на обучение и създаване на творческа обстановка. За постигнати отлични резултати на нейните възпитаници на Национално външно оценяване. За активно участие в проектите „Успех”, „Училищният двор – място за спорт, отдих и ековъзпитание”, „Твоят час”. За преподаване в Неделно училище „Ангелчета” към храм „Св. Неделя” – гр. Смолян. За класиране на учениците й на челни места на олимпиади и състезания. \r\n- Величка Димитрова Камишева – главен учител в начален етап в ОУ „Стою Шишков” – Смолян. За прилагане на съвременни педагогически и иновационни технологии. За класиране на нейни възпитаници на призови места в общински и областни състезания. За принос за достойното представяне през 2019 г. на ученика Веско Хаджийски на Националния кръг на олимпиадата „Знам и мога”. За активно участие в разработването и реализирането на проектите „Училището – работилница за мечти”, „Успех”, „Твоят час”, „С грижа за всеки ученик”. \r\n- Росица Борисова Глухова – старши учител по физическо възпитание и спорт в ОУ „Юрий Гагарин” – Смолян. За участие в международни проекти в областта на културата и спорта. За челните места на нейни възпитаници през учебната 2018/2019 в общински и областни състезания по бадминтон от Ученически игри. За участие в изграждането на училищни спортни площадки. За успешна работа с деца в риск и с техните семейства. За активното подпомагане на млади учители. \r\n- Златка Димитрова Табакова – старши учител в начален етап в ОУ „Иван Вазов” – гр. Смолян. За проявен новаторски дух чрез използване на електронни платформи. За принос като базов учител към филиала на ПУ „П. Хилендарски” в гр. Смолян. За работата по проекта за иновативно обучение в направление „Роден език” – с мото „В търсене на доброто”. За активно участие на нейни ученици в инициативи по Националната стратегия за насърчаване и повишаване на грамотността. За успешната интеграция на деца със специални образователни потребности. \r\n- Северина Асенова Соколова – старши учител по математика и физика в СУ „Отец Паисий”- гр. Смолян. За прилагане на новости в педагогическата практика. За класиране на призови места на нейни ученици в математическите турнири и състезания „Стоян Попратилов”, „Черноризец Храбър” и „Перперикон”, в Коледно и Великденско математическо състезание, в Национален конкурс SUPER STEM. За творчески идеи в разработването на училищни проекти. За ръководството на група за занимания по интереси „Математиката около нас”. \r\n- Мария Костадинова Консулова – старши учител по история и цивилизация в Езикова гимназия „Иван Вазов”-Смолян. За иновационни подходи в преподаването. За провокиране интереса на учениците към историята – учебен предмет, различен от чуждоезиковия профил на училището. За учредяването на клуб „Дебати” в гимназията. За ръководството на клуб „Млад краевед” с множество местни и национални изяви. За проявени лидерски и организационни качества и обновяване традициите на ЕГ „Иван Вазов“. \r\n- Недялка Йорданова Куклева – главен учител по химия и опазване на околната среда в ППМГ „Васил Левски” – гр. Смолян. За активен принос в организиране и координиране на добри училищни практики за качество на обучението и прилагане на интерактивни методи. За успешно представяне на учениците й на кандидатстудентските изпити по химия. За ръководството на училищния клуб „Дебати“. За организиране на училищни и общоградски състезания по дебати. За дейността й като координатор за Смолян на Дружеството на ООН в България. \r\n- Малинка Веселинова Кисимова – старши учител по география в прогимназиален етап в ОУ „Св. св. Кирил и Методий” – с. Момчиловци. За успеха на неин ученик, който през 2018 година представя Област Смолян на Национален кръг на олимпиада по география и икономика в град Стара Загора. За участие през учебната 2018/2019 година на три нейни възпитанички в олимпиади на областен кръг. За принос в разработването и реализацията на проект по НП „Ученически олимпиади и състезания”. \r\n- Силвия Замфирова Кейванова – старши учител по биология и химия в ОУ „Стою Шишков” – село Търън. За въвеждане на интегрирани уроци по два учебни предмета с близки теми. За номиниране на неин възпитаник за участие в Национален кръг на олимпиада по биология. За прилагане на интерактивен метод на организация на учебните часове. За ръководството на проекта „Ученици в действие”. За организиране на уроци за повишаване на дигитално-медийната грамотност на ученици и родители. \r\n- Милка Асенова Чилингирова – старши учител целодневна организация на учебния ден в начален етап в ОУ „Св. св. Кирил и Методий” – с. Смилян. За интерактивни методи на преподаване. За успешна работа със смесени групи от ученици. За подготовката на учениците от IV-ти клас за НВО по формата PIRLS. За поощряване индивидуалните възможности на децата. За методическа подкрепа на младите учители и стажанти. За мотивиране на учениците си за участие в извънкласни дейности. \r\n- Еманоила Петрова Величкова – старши учител по английски език в ПГИ „Карл Маркс” – гр. Смолян. За прилагане иновации в обучението. За наставничество на млади учители по английски език. За отлични резултати на нейни ученици на национални състезания, олимпиади и НВО. За дългогодишна работа в проекти по програми „Леонардо”, „Коменски”, „Успех” и „Твоят час”. За класиран през учебната 2018/2019 година ученик на второ място в страната на Национално състезание за икономисти на английски език от календара на МОН, и класиран ученик на областен кръг на олимпиада по английски език, показал много добри резултати. \r\n- Стефка Костадинова Гайдева – Щърбова – старши учител по тамбура в НУФИ „Широка лъка“ – с. Широка лъка. За участие в подготовката на художествено-творческите изяви на НУФИ „Широка лъка“. За нейните възпитаници, лауреати на конкурсите „Руско Стефанов“ – гр. Сунгурларе, „Орфеево изворче“ – гр. Стара Загора, „Орфееви таланти“ – гр. Пловдив, „Широка лъка пее, свири и танцува“. За изключителен принос за организиране и провеждане на Фолклорния конкурс „Широка лъка, пее, свири и танцува“ през 2019 година. \r\n- Милка Ненкова Матева – библиотекар, експерт, завеждащ отдел „Изкуство“ в Регионална библиотека „Николай Вранчев“ – гр. Смолян. За високо резултатната й работа при организирането и провеждането на културни събития и прояви за общността и потребителите на библиотеката. За реализирани през 2018 г. под нейно ръководство и идея многобройни изложби и културни събития, като фотографски фотопленер „Смолян – перлата на Родопите“, концерт под надслов „Поезия и музика“ на Димитър Неделчев и дует „Кристали. Всички организирани културни събития са отбелязвани с разнообразни инициативи – витрини, виртуални изложби, беседи. \r\n- Катя Василева Савова – художник и дългогодишен преподавател. За дългогодишната и работа като преподавател, старши асистент и завеждащ катедра „Художествено естетически цикъл“ за периода 1991-1998 г. към Учителски институт „Дичо Петров“ – гр. Смолян, за реализацията на популярни самостоятелни и общи изложби с видни български художници, организирани както в страната, така и в чужбина. За участие в конференции в София, Благоевград и Храдец Кралове – Северна Чехия, пленери в различни райони на страната и в чужбина. \r\n- Недялка Манолова Гергьовска – журналист, репортер на Агенция и Радио „Фокус“ в Смолян. За отстояване принципите на обективната журналистика и безпристрастното отразяване на всички гледни точки, за ярките и въздействащи публицистични материали и предавания за град Смолян и региона, станали достояние на цяла България. \r\n- Мария Иванова Дерекьовска – творец и учител, дългогодишен секретар на Клуб на дейците на културата – гр. Смолян. За всеотдайната й работа към Клуба на дейците на културата. За неоценимия принос в систематизирането и разнообразяването на дейността на клуба и привличането на млади хора в света на изкуството. За проведените през последните три години под нейно ръководство 17 младежки прояви на деца, с възрастова граница от детска градина до средни училища и гимназии. \r\n- Сашка Асенова Иванова – артист-хорист в състава на Фолклорен ансамбъл „Родопа“– гр. Смолян“ от 1981 г. За проявения висок професионализъм, инициативност и творчески подход в работата на ансамбъла. За непрестанния й стремеж към лично усъвършенстване. За удостояването й със „Златна лира” от Съюза на българските музикални и танцови дейци. Сашка Иванова е основен изпълнител в хоровия състав на Ансамбъл „Родопа“ – гр. Смолян. \r\n- Десислава Минчева-Тодорова – актриса в Родопски драматичен театър „Николай Хайтов“ – гр. Смолян – от 2007 г. – за изиграните редица главни роли в спектаклите „Румеу и Жолиета от Дунюву“, „Чичовци“, „Рибарски свади“, „България ЕООД“ и др. Носител на многобройни награди за актьорските си умения от национални и международни фестивали. Носител на наградата за най-добра женска роля и за изключително актьорско постижение на фестивалите: „Двама са малко, трима са много“ в Пловдив през 2006 г., „Албамоно“ в Албания, „Стар Гала“ в Румъния през 2007 г., „Гумбекови дни“ в Хърватска през 2009 г. Носител на награда за ярко художествено присъствие за спектакъла „Аз душата“ на Международния фестивал „Панаир на куклите“ в София през 2018 г. Със спектаклите „Кокошка с брошка“ и „Жълто“ актрисата е удостоена и с награда за системна работа с деца“ на фестивал в Търговище, а през 2017 г. със спектакъла „Аз душата“ печели награда за най-добра актриса на фестивала „Пиеро“ в Стара Загора. През 2019 г. в спектакъла „Филифьонката, която вярваше в бедствия“ на ДКТ – Бургас, в който Десислава Минчева-Тодорова играе главна роля, печели наградата „Икар“ за най-добър куклен театър. \r\n- Светла Стоянова Гергьовска – художествен ръководител, преподавател по пиано и солфеж в Детска музикална школа към НЧ „Кирил Маджаров-1866“ – гр. Смолян, кв. Устово – за дългогодишната й музикално-педагогическа и изпълнителска дейност в читалище „Кирил Маджаров-1866“. За поддържането и развитието на Детската музикална школа. Светла Гергьовса е дългогодишен корепетитор на Смесен хор „Родопски звуци“, художествен ръководител на Мъжка вокална група „Смоляни“ и на Детска вокална група „Сладурани“, организатор на различни видове дейности, класически и мултимедийни концерти в читалище „Кирил Маджаров-1866“. \r\n- Цветанка Тинкова Илиева – секретар на НЧ „Орфееви гори-1870“ – гр. Смолян, кв. Райково, режисьор, ръководител на Младежки театър „Ирис“. За проявения висок професионализъм и непрестанен стремеж към лично усъвършенстване. Ревностен пазител и ценител на народното творчество, обичаите и традициите на Родопите. През 1993 г. Цветанка Илиева поставя началото на Младежки театър „Ирис“, наследник на театър „Изгрев“, като започва да работи с млади дарования от целия град и региона. През театралната й школа са преминали повече от 250 възпитаници. Цветанка Илиева има повече от 30 театрални постановки и режисира всички концертни и други сценични изяви на читалището от общата художествена дейност. Цветанка Илиева е режисьор на постановките „Котаракът с чизми“, „Джуджето и седемте Снежанки“, „Най-чудното чудо“, „Нирвана“ от Константин Илиев, „Моцарт“ от Иван Радоев, „Приказки“ от Йожен Йонеско, „Междучасия“от Кънчо Стойчев, „Женско царство“ по Ст. Л. Костов, „Снежната кралица“ по Ханс К. Андерсен и др. \r\n- Васка Иванова Мавродиева – секретар на НЧ „Светлина-1925“ – с. Момчиловци – за проявения висок професионализъм и всеотдайност в областта на популяризирането на културно-историческото наследство и издигане ролята на читалището, като институция с образователно-възпитателна функция. За тридесетгодишната й работа, посветена на читалището. За изключителния й принос за визията на читалището към момента и провеждането на множество образователни инициативи, насочени към разнородна аудитория. \r\n- Гергана Анастасова Чотрева – читалищен деятел, уредник на Етнографския музей, секретар на НЧ „Екзарх Стефан-1872 – с. Широка лъка – за нейната високо професионална работа при съхраняване и популяризиране на местните традиции, обичаи и фолклорно богатство, за прилагането на иновативен подход в разнообразната читалищна дейност, за нейната креативност и неуморност при организирането и провеждането на много читалищни инициативи. \r\nГодишните награди имат парично изражение в размер на 200 лв. и са съпроводени със „Значка на Смолян”. Предложенията за наградените са направени от техни педагогически и творчески организации.", "date": "2019.05.20", "title": "Смолян: 30 просветни и културни дейци получават годишната награда на Общината"}
{"url": "http://www.focus-news.net/news/2019/05/20/2659896/afp-donald-tramp-predupredi-iran-che-ako-napadne-sasht-shte-bade-unishtozhen.html", "text": "Президентът на САЩ Доналд Тръмп предупреди, че ако Иран атакува американските интереси, ще бъде унищожен, предаде  AFP . \r\n„В случай, че Иран иска да воюва, това ще бъде официалния край на Иран. Никога не заплашвайте САЩ отново“, заяви Тръмп.  \r\nНапрежението между Вашингтон и Техеран се увеличи, като САЩ разположиха ударна група от своите военноморски сили и бомбардировачи В-52 в Персийския залив, заради „заплахи“от страна на Иран.  \r\nВ събота иранският външен министър Мохамад Джавад Зариф отхвърли възможността за война в региона на Персийския залив, като заяви, че Иран не иска въоръжен конфликт, а никой не може да има „илюзията“, че може да се конфронтира с Техеран, допълва агенцията.   Светлин Божков", "date": "2019.05.20", "title": "AFP: Доналд Тръмп предупреди Иран, че ако нападне САЩ, ще бъде унищожен"}
{"url": "http://www.focus-news.net/news/2019/05/20/2659897/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Скандалът в Австрия подчертава опасенията за връзките на националистите с Русия, пише американският вестник  The Wall Street Journal .  \r\nКанцлерът Себастиан Курц заяви, че ще разпусне правителството, след като лидерът на неговия младши коалиционен партньор, виден анти-имиграционен защитник с връзки с руския президент Владимир Путин, подаде оставка. Решението на Курц да се откаже от партньорството си с Австрийската партия на свободата (АПС)  нанася тежък удар по крайно десните движения на континента преди изборите за Европейски парламент, пише изданието. \r\nРазвитието на събитията в Австрия зае челно място в медиите в Европа, която навлиза във финалните етапи на кампанията за изборите за ЕП на 26 май, особено в немскоговорящите страни. Скандалът засили опасенията за връзките между нарастващото националистическо движение в Европа и Русия. \r\nСлед като Партията на свободата влезе в коалицията през декември 2017 г., нейната популярност бе увлечена от поредица скандали с участието на видни членове, които направиха расистки изявления и използват нацистки символи. \r\n„Имаше много ситуации, които трудно се преглъщаха. Но след вчерашното видео, трябва да кажа честно –достатъчно! ”, каза Курц в телевизионно изявление. АПС „вреди на положението на страната ни“. \r\nСтотици протестиращи се бяха събрали пред канцеларията на премиера, призовавайки Себастиан Курц да разпусне коалицията. Очаква се новите избори да се проведат през есента. \r\nПрез 14-те си години като лидер на Партията на свободата, Щрахе е изградил тесни връзки с множество водещи националистически политици в Европа. Партиите на руския президент Владимир Путин и на Хайц-Кристиан Щрахе подписаха споразумение за сътрудничество и членовете на партията пътуваха до Москва, за да се срещат с руските си колеги през годините. \r\nВ събота Щрахе трябваше да присъства на създаването на общоевропейски националистически съюз, известен като Европа на нациите в Милано. Вместо това той проведе емоционална пресконференция във Виена, обявявайки оставката си и признавайки това, което той нарича катастрофално и неудобно поведение. \r\nЕвропейските избори ще бъдат внимателно наблюдаван показател за подкрепа на обществеността за недоволните партии от ляво и от дясно, които натрупаха сила през последните години и предизвикват установените политически партии в Европа. \r\n„Имаме работа с популистки тенденции, които в много отношения презират нашите ценности, искат да унищожат Европа на нашите ценности. Трябва решително да се противопоставим на това ”, заяви германският канцлер Ангела Меркел във връзка със скандала. \r\nСамият Щрахе каза, че видеото е дело на тайни служби за политическо му убийство и опит да се свали правителството, но не предлага доказателства за неговите претенции.  \r\nПартията на свободата е учредена след Втората световна война от есесеовци. От 1983 г. насам тя е влизала в правителството четири пъти, което е водело до срив на всяка от тези коалиции поради вътрешни скандали. \r\nПрез дългата си политическа кариера Щрахе често е бил в центъра на противоречия. Веднъж той отхвърли кадри, показващи, че упражнява във военни игри с крайно десни групи в австрийска гора и тогава каза, че играят пейнтбол. Когато се появиха кадри, които му показаха, че прави нацистки поздрав, той заяви, че поръчва бира. \r\n*** \r\nМинистър-председателят Матеуш Моравецки заяви по време на дебат в неделя в Лодз, че „ако Полша някога бъде в ситуация, в която заплаща компенсационни суми за Втората световна война, би било така, сякаш Хитлер e спечелил” , пише израелското англоезично издание  The Jerusalem Post .   \r\nПолският министър-председател също така обеща, че докато неговата партия \"Право и справедливост\" е на власт \"такова нещо никога няма да се случи.\" \r\nНаскоро Полша отмени планираната среща с представители на израелското правителство, когато израелците обявиха, че дискусията ще включва въпроса за обезщетението, давано на полски евреи, които са загубили имуществото си по време и след Холокоста. \r\nКоментарите на Моравецки вероятно означават, че като изплащат обезщетения на евреите-жертви на Холокоста, Полша ще поеме отговорност за престъпленията, извършени от нацистите срещу нейните еврейски граждани. Тъй като Полша е била окупирана от нацистка Германия, полското мнение е, че те са били жертви и нацистка Германия трябва да носи отговорност за Холокоста.  \r\nСлед войната не само еврейските активи са национализирани от полската държава, а имуществото, което някога е било държано от немско-говорещи, украинско-говорещи поляци и поляци, които са се опитвали да се противопоставят на включването на страната в социалистическия блок. Следователно въпросът за компенсацията е много сложен. \r\n*** \r\nСамо часове преди президентът на Южна Корея Мун Дже-ин да участва в телевизионно интервю за местна телевизия на 9 май, във връзка с втората годишнина от управлението му, Северна Корея изстреля две ракети с малък обсег на действие, пише изданието  „Korea Herald“ . \r\nИзненадващият ход дойде по-малко от седмица, след като Пхенян изстреля множество снаряди в морето на 4 май.  \r\nПо време на интервюто Мун Дже-ин предупреди Северна Корея, че подобни действия, могат единствено да повишат напрежението на Корейския полуостров. Южнокорейският президент, обаче изглеждаше предпазлив да определи тези действия на Пхенян, като „провокация“ и засегна съвсем малко възможността Северна Корея да наруши споразуменията със Сеул и резолюциите на ООН.  \r\nЛибералният президент на Южна Корея, който фаворизира отношенията с Пхенян, получи похвали, след като спомогна за ядрения диалог между лидерите на Северна Корея и САЩ през последните две години.  \r\nСега, след като разговорите между Вашингтон и Пхенян се сринаха, само потвърждавайки пропастта в позициите на срещата в Ханой през февруари, Мун Дже-ин е изправен пред обезсърчаващата задача да прекъсне безизходицата.  \r\n„Не е лесна задача, но администрацията на Мун Дже-ин трябва да бъде по-активна в разговорите за ядрената програма на Пхенян“, заяви неназован правителствен представител. По неговите думи, южнокорейските власти изпитват затруднения в това, да не раздразнят Северна Корея, докато опитват да убеждават САЩ да продължат диалога. \r\n*** \r\nЗашеметяващата победа на Скот Морисън на федералните избори в Австралия, е резултат от способността му да се възползва от стремежите на избирателите в Средна Австралия, да преодолее различията между големите метрополитени и регионалните области и да се ориентира в конкуриращите се интереси на миннодобивните и останалите щати, пише австралийското издание  „The Age“ .  \r\nАнализатори смятат, че Морисън е предал по-опростено политическите послания на водената от него коалиция, докато лидерът на лейбъристите Бил Шортън е пострадал от множеството политики, склонни да се сблъскват една с друга, които се опита да представи пред избирателите.  \r\nВетеранът либерален стратег Греъм Морис, близък сподвижник на бившия премиер Джон Хауърд, заяви, че всякакви предположения, че изборите са били спечелени от предлаганите политики са „нереалистични“.  \r\n„Амбициозната програма на лейбъристите, даде възможност на Морисън да ги атакува непрекъснато с обвинения, че е нереалистична и австралийците не могат да си я позволят“, заяви Морис.  \r\n„Основното чувство сред избирателите в средната част на Австралия беше, че представителите на управляващата коалиция са били навсякъде, те харесват Скот Морисън и са несигурни относно Бил Шортън. Ако имате способността да посетите всяко място в Средна Австралия, както и да проведете добра кампания на терен, то можете да получите този добър резултат“, допълни Морис.", "date": "2019.05.20", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/20/2659898/tass-sebastiyan-kurts-smyata-che-programite-na-levite-i-kraynodesnite-partii-zaplashvat-sashtestvuvaneto-na-es.html", "text": "Австрийският канцлер Себастиян Курц се бори срещу идването на власт в ЕС на леви и крайнодесни политически сили, тъй като е убеден, че техните програми заплашват съществуването на съюза, предаде  ТАСС .  \r\n„Европейският съюз е най-голямото постижение на 20 век. Трябва да направим така, че той да продължи да се развива през 21 век. Аз се боря за това, левите и крайнодесните политически сили да не дойдат на власт. Техните проекти заплашват ЕС“, заяви Курц, в интервю за френския вестник „Le Figaro“. В същото време Курц заяви, че не може да избира коя партия да взема властта в различните европейски държави и определи, като приоритетна задача сътрудничеството и търсенето на допирни точки за успешна работа.  \r\nАвстрийският канцлер допълни, че заедно с неговата партия, искат да реформират Европа и да постигнат сключване на ново основополагащо споразумение за ЕС, което да замени действащия Лисабонски договор.  \r\nСпоред Курц, съюзът трябва да се намали излишната бюрокрация и да наказва автоматично страни, които не спазват условията за равнище на бюджетния дефицит, или не подкрепят върховенството на закона и демокрацията. Курц определи, като неработеща системата за преразпределение на бежанци в Европа и заяви, че средствата, които се изразходват за нея, трябва да бъдат използвани за укрепване на границите на ЕС и общоевропейска политика по отношение на страните в Африка, за подобряване на жизненото равнище в тях.   Светлин Божков", "date": "2019.05.20", "title": "ТАСС: Себастиян Курц смята, че програмите на левите и крайнодесните партии заплашват съществуването на ЕС"}
{"url": "http://www.focus-news.net/news/2019/05/20/2659899/nezavisimaya-gazeta-rusiya-e-na-praga-na-nay-golyamata-ikonomicheska-kriza-ot-deset-godini.html", "text": "За първото тримесечие на 2019 година БВП на Русия е нараснал едва с 0,5% в годишно изражение, което се оказа по-лош показател, от очаквания от властта, пише руското издание  „Независимая газета“ . Такива са предварителните оценки на Росстат. Икономисти предупреждават, че през тази година в Русия може да започне икономически спад, който да бъда най-значителния след кризата през 2008-2009 година. Като основна причина експертите посочват преди всичко данъчните промени, предприети от правителството.  \r\nПредварителните данни на Росстат за икономическия ръст през първото тримесечие на 2019 година се оказаха по-лоши, от очакванията на правителството и Централната банка. Икономическото ведомство прогнозира в началото на май, че ръста на БВП за първото тримесечие ще бъде 0,8%. Централната банка беше по-оптимистична, като очакваше ръст от 1-1,5% в годишно изражение.  \r\nВ края на миналата седмица, след получаването на оценката на Росстат, министерството на икономическото развитие поясни, че „като цяло забавянето на темповете на ръст на БВП е било очаквано и е свързано със слабостта на вътрешното търсене, на фона на повишаването на данъчната тежест“.  \r\nЕксперти отбелязаха, че „това е най-лошия показател за тримесечие, след кризата 2008-2009 година. Нито понижаването на цената на петрола през 2014 година, нито санкциите, не успяха да предизвикат такъв провал на икономиката, който ние предизвикахме сами, повишавайки данъците“.  \r\nСпоред икономически експерти, сред другите причини, които биха могли да повлияят негативно на икономическия ръст на Русия са „рязко влошаване на икономическата ситуация в Западна Европа и Турция, която да доведе до спад на износа на руски газ за тези дестинации, намаляване на добива на петрол в рамките на сделка с ОПЕК, огромно изтичане на капитали и строга бюджетна политика“.   Светлин Божков", "date": "2019.05.20", "title": "„Независимая газета“: Русия е на прага на най-голямата икономическа криза от десет години"}
{"url": "http://www.focus-news.net/news/2019/05/20/2660295/tass-vladimir-zelenski-prizova-sasht-da-vavedat-po-strogi-sanktsii-po-otnoshenie-na-rusiya.html", "text": "Президентът на Украйна Владимир Зеленски призова САЩ да въведат по-строги санкции по отношение на Русия, предаде  ТАСС . \r\n„Бих искал да Ви призова, САЩ да въведат по-строги санкции срещу Русия“, заяви Зеленски, на среща с представители на администрацията и конгреса на САЩ, които пристигнаха в Киев за участие в официалната церемония за неговата инаугурация.  \r\nЗеленски благодари на САЩ за лидерството в работата по възстановяването на суверенитета и териториалната цялост на Украйна, както и за помощта в провеждането на вътрешните реформи.  \r\n„САЩ са мощен и много сериозен партньор на Украйна, преди всичко, за възпиране на агресията на Русия. Ние няма да можем самостоятелно са преодолеем руската агресия в Донбас и в Крим. Затова ни е нужна вашата помощ“, заяви Зеленски.   Светлин Божков", "date": "2019.05.20", "title": "ТАСС: Владимир Зеленски призова САЩ да въведат по-строги санкции по отношение на Русия"}
{"url": "http://www.focus-news.net/news/2019/05/20/2659900/evropeyski-izbori-2019-gerb-predstavi-manfred-veber-v-sofiya-obzor.html", "text": "Политическа партия ГЕРБ проведе основното си предизборно събитие в зала „Арена Армеец“ в София. То започна с изпълнение на българския и европейския химн. Специален гост на събитието беше кандидатът на ЕНП за председател на следващата Европейска комисия Манфред Вебер. Пред събралите се симпатизанти на партията, лидерът на ГЕРБ и министър-председател Бойко Борисов заяви, че евродепутатите от ГЕРБ и СДС ще бъдат дисциплинирани, обединени и ще изпълняват общите решения на ЕНП. По думите му Европа е един организъм, една система. „България си има правителство и Европа си има правителство. Ние можем да гарантираме инфраструктурата, доходите и най-вече опазването на външната граница на ЕС. Много усилия влагаме и се справяме добре, не случайно в Европа ни дават за пример“, добави премиерът Борисов. Той увери, че правителството ще продължава да инвестира в инфраструктурата, газовата сфера в изграждане на нови заводи за повече квалифицирани работни места.  \r\nКандидатът за председател на ЕК от ЕНП Манфред Вебер изтъкна, че в последните 5 години гласът на България се е чувал ясно в ЕП. По думите му това е така заради активността и работата на българските депутати от политическа партия ГЕРБ. „Бойко Борисов води България уверено в Европа за повече сигурност и благоденствие“, посочи Вебер. Той отбеляза, че като председател на ЕК ще работи за това България да влезе в Шенгенското пространство. Вебер благодари на водача на листата на ГЕРБ и СДС Мария Габриел, която по думите му води европейската политика към развитие на технологиите и участие на младежите в нея.  \r\nОт своя страна Габриел отбеляза, че с премиера Бойко Борисов и ГЕРБ България следва непоколебимо европейския си път на развитие. Нека си кажем „да, не сме идеални, работим, грешим, но и бързо поправяме грешките си“. Грижим се за всяко населено място. Това са нашите качества, които с времето не трябва да губим от поглед“, каза още тя. „Ще покажем, че с труд, реалистични ангажименти и конкретни идеи ще продължим да работим за по-добър жизнен стандарт и развити региони, за Европа, която закриля и дава перспективи“, посочи Мария Габриел. Водачът на листата на ГЕРБ и СДС подчерта, че ключовата дума в Европа днес е доверие. „Доверието обаче е заложник на конформизма. Да му вдъхнем нова сила, зависи от всеки един от нас“, заяви тя. \r\nЗам.-председателят на ГЕРБ и председател на изборния щаб на партията Цветан Цветанов обяви, че ГЕРБ е силна политическа формация, защото е единна. Той благодари на кандидатите за евродепутати, които са посетили всички 250 общини в страната. Според него те са успели да покажат какво са направили за просперитета на регионите. „Имаме стабилност, имаме министър-председател Бойко Борисов“, заяви той. Цветанов поздрави правителството за всички отделени ресурси и усилия за подкрепа на българските граждани. „Имаме избори, които трябва да спечелим, но те ще бъдат спечелени“, добави зам.-председателят на ГЕРБ. \r\nСпоред кмета на София и зам.-председател на ГЕРБ Йорданка Фандъкова голяма група от депутати на ГЕРБ и СДС в ЕП означава силна защита на българските проекти. „Подложени сме на агресивни атаки от нашите опоненти, защото не могат да признаят, че е направено“, добави Фандъкова.  \r\nМинистърът на финансите Владислав Горанов отбеляза, че в страната ни има алтернативна, но тя не е по-добра от ПП ГЕРБ. Той заяви, че правителството усилено работи и отчита положителни тенденции в нарастване на БВП на страната, увеличение на средната и минимална работна заплата, успешно изградени инфраструктурни проекти и реализирани мерки в образованието.  \r\nВицепремиерът Томислав Дончев се обърна към актива на ГЕРБ и ги призова да бъдат по-добри във всеки следващ ден. „Сега е време да се гради и надгражда България. Като казвам да се гради нямам предвид само пътища, железници, училища, детски градини, паркове и лаборатории“, посочи още Дончев. Според него трябва да се фокусира гражданската енергия на едно място. По думите му най-важна е нишката на доверието, която свързва гражданина и държавата, защото ако тя се скъса „не сме държавници, а самозванци“. \r\nПредседателят на СДС Румен Христов каза, че ГЕРБ и СДС са изправени пред избори, които ще спечелят. Според него листата на двете политически сили е прекрасна, включваща еврокомисар, петима евродепутати, бивши министри и общински съветници. Той благодари на премиера Борисов за сключеното споразумение.  \r\nВ предизборното събитие участваха близо 14 000 членове и симпатизанти на ГЕРБ от всички областни структури на партията в цялата страна, ръководството на ГЕРБ, народни представители, министри, общински съветници, кметове и председатели на общински съвети от ГЕРБ.  \r\nДаяна ДЮЛГЕРОВА", "date": "2019.05.20", "title": "Европейски избори 2019: ГЕРБ представи Манфред Вебер в София (ОБЗОР)"}
{"url": "http://www.focus-news.net/news/2019/05/20/2660286/strana-ukrayna-evropeyskiyat-sayuz-prizova-ukrayna-i-rusiya-da-uskoryat-pregovorite-za-tranzita-na-gaz.html", "text": "Тристранните преговори с участието на Украйна, Брюксел и Русия за сключване на ново споразумение за транзит на руски газ през газотранспортната система на Украйна трябва да бъдат проведени възможно най-бързо, това съобщи представителят на Европейския съюз на преговорите, вицепредседателят на Европейската комисия по енергийния съюз Марек Шефчович по време на брифинг в Киев на 20 май, предава украинското електронно издание  „Страна“ . \r\nВ момента руският газ за Европа се доставя по газопроводите на Украйна в рамките на договор, който изтича на 31 декември 2019 година. От „Нафтогаз“ вече съобщиха, че Русия отказала да води преговори за подновяването му през май. По-рано пък бе съобщено, че Европейският съюз очаква възобновяването на преговорите по темата след изборите за президент в Украйна. \r\n„Страна“ припомня, че екипът на Зеленски неочаквано обозначи своите интереси на газовия пазар. От там отбелязаха, че разчитат на „сътрудничество с правителството и внедряване на балансирани и своевременни решения, съгласувани с ЕС, САЩ и други партньори“. \r\nПревод и редакция:", "date": "2019.05.20", "title": "„Страна“ (Украйна): Европейският съюз призова Украйна и Русия да ускорят преговорите за транзита на газ"}
{"url": "http://www.focus-news.net/news/2019/05/20/2660284/dazhdove-i-gradushki-v-severozapadna-balgariya-obzor.html", "text": "Дъждове и градушки паднаха в Северозападна България. От НИМХ съобщиха, че през деня най-значителен е бил валежът в ловешкото село Дерманци- 193 л./кв.м. За около 20 минути валежът от дъжд е бил интензивен и придружен с градушка с размер 1,5-2 см. В по-голямата част от Северозападна България количествата на валежите са от 2 до 10 л./кв.м. В Ябланица са отчетени 20 л./кв.м, като интензивният дъжд е бил придружен със слаба градушка. 18 л./кв.м са измерените валежи в Свищов, а 15 л./кв.м е валежът в Ловеч. В Левски количеството на валежа е 13 л./кв.м, паднала е и градушка с размер на череша. В Монтана бяха отчетени 5 л/кв.м. дъжд, паднала е и градушка. За „Фокус“ от Регионалната дирекция за борба с градушките в Монтана посочиха, че в областта са били изстреляни 56 ракети за разбиване на градоносни облаци. Сведенията за валежи от дъжд са били в цялата защитена територия, а тези от градушка извън и на границата на защитаваната територия, в районите на селата Горна Вереница и Долна Вереница. Валежната пътека от градушката е била между двете села. Все още не е извършен оглед на защитаваната територия, за това не може да се обобщи какви са били пораженията, като такива сведения се очакват след минимум една седмица. \r\nОт НИМХ обясниха, че в централната част на Северна България се образуват редица мощни облаци с градоносни процеси. Дъждовният фронт се премества от запад на изток. В следващите часове и до полунощ в Западна и Централна България ще продължи да се развива мощна купесто-дъждовна облачност. Най-активни ще бъдат процесите в централната част на Дунавската равнина. Там на много места ще има валежи, гръмотевични бури и градушки. След полунощ явленията ще затихват.  „Фокус“ припомня:  На 17 май градушка колкото орех падна в Карловско. Засегнати бяха 7 населени места - Каравелово, Богдан, Певците, Мраченик, Иганово, Кърнаре и Калофер, като пострадаха основно земеделски култури – домати, пипер, зеле и голяма част от розовите насаждения. В различните населени места между 40% и 100% от селскостопанската продукция беше унищожена изцяло. Най-силно засегнато беше село Каравелово. Сериозни щети имаше и в Свищов, където най-критична бе ситуацията в село Морава. Десетки къщи и дворове в селото бяха наводнени от падналия пороен дъжд и градушка. Проливен дъжд и градушка паднаха в Нова Загора. Най-засегнати бяха селата Езерово, Стоил войвода, Загорци, Събрано, Ценово и Съдийско поле. Министърът на земеделието, храните и горите Десислава Танева съобщи, че в два от трите засегнати от градушката райони нямат покритие за противоградова защита от Изпълнителната агенция за борба с градушките (ИАБГ) и пораженията там са значителни. Пострадалите земеделски стопани могат да кандидатстват за обезщетение, само ако продукцията им е поразена от градушка на 100%.", "date": "2019.05.20", "title": "Дъждове и градушки в Северозападна България (ОБЗОР)"}
{"url": "http://www.focus-news.net/news/2019/05/20/2659903/krastyo-dabov-zoopark-burgas-imame-potomstvo-ot-beli-polyarni-valtsi-koito-zasega-sa-edinstveni-v-balgariya.html", "text": "Имаме потомство от бели полярни вълци, които засега са единствени в България.  Това каза за  Радио „Фокус“ – Бургас  Кръстьо Дъбов, собственик на зоопарка. По думите му петте малки вълчета са се родили преди около двадесетина дни. „В близките десет очакваме те да започнат да излизат от бърлогата си и вече да създават контакт с посетителите. Родителите им са израснали в Полша, където температурните условия са подобни“, отбеляза Дъбов. Той добави, че сред другите нови видове, които могат да бъдат наблюдавани в зоопарка, са семейство мадагаскарски лемури, както и семейство маймуни от рода зелена морска котка. „Освен това, голяма атракция за посетителите, представлява мини понито, което се роди преди около 2 седмици. Наскоро се родиха и миещи мечета“, каза още собственикът. Според него, създавайки нови поколения, животните доказват, че са отглеждани в добри условия и се чувстват добре на мястото си. „В зоопарка работим в тясно сътрудничество с природозащитните организации. Благодарение на тях при нас дойдоха няколко представители на дивата природа – четири забулени сови и една крилата, които са пострадали при различни обстоятелства. Вече се чувстват добре и по наши наблюдения, скоро можем да очакваме яйца от тях. Ако това се случи, ще бъдат освободени в дивата природа, за да отглеждат малките си в естествената им среда“, каза още Дъбов. Той добави, че екипът на зоопарка планира през летния сезон един от дните в седмицата да бъде посветен изцяло на децата – с организирана увеселителна програма за тях. \r\nМария ПОПЧЕВА", "date": "2019.05.20", "title": "Кръстьо Дъбов, Зоопарк – Бургас: Имаме потомство от бели полярни вълци, които засега са единствени в България"}
{"url": "http://www.focus-news.net/news/2019/05/20/2659904/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "„Рускиня“ предизвика политическа криза в Австрия, пише руският вестник  “Взгляд“ .  \r\nАвстрийският премиер Себастиан Курц реши да се оттегли от коалицията с австрийската Партия на свободата (АПС), чийто лидер Хайнц-Кристиан Щрахе бе в центъра на голям скандал. Медиите получиха записи, в които Щрахе обсъди с предполагаемата „руска племенница на олигарха“ финансовата подкрепа на парламентарните избори през 2017 г. Самият Щрахе обяви оставката си от правителството и от поста началник на АПС. Кой има полза от тази криза и какви ще са последствията от нея? \r\nСамо за няколко часа Австрия потъна в дълбока политическа криза. В събота премиерът Себастиан Курц реши да оттегли Австрийската народна партия, която води от управляващата коалиция с австрийската Партия на свободата. Според медиите това решение е взето от мнозинството от съпартийците на премиера. Тази коалиция беше създадена през есента на 2017 г. след изборите. Сега страната очаква предсрочни парламентарни избори. \r\nПо-рано следобед лидерът на АПС Хайнц-Кристиан Щрайхе обяви оставката си от партийния пост и този на вицеканцлер във връзка с публикуването на скандални видеозаписи от германските медии. \r\nНемските издания Spiegel и Suddeutsche Zeitung, публикуваха многочасови записи предната вечер. От тях следва, че през юли 2017 г., няколко месеца преди парламентарните избори, Щрахе и неговият помощник Йохан Гуденус (ръководител на групата на австрийската Партия на свободата в парламента) са се срещнали в Ибиса с „племенница на руския олигарх“ Альона Макарова (истинската самоличност на жената не е известна) , която декларира желанието си в замяна на възможността за сключване на правителствени договори в областта на строителството с австрийските власти, да предостави финансова помощ на АПС и да инвестира голяма сума пари при закупуването на 50% от изданието Kronen Zeitung - един от главните таблоиди в страната. \r\nИ двамата политици не отричат факта на срещата. Подчертава се, че в крайна сметка не е имало споразумение. Освен това Щрахе твърди, че срещата е била с гражданка на Латвия, а не „рускиня“. \r\nСпоред него, след смъртта на бащата на Гуденус, към него са се обърнали „мюрета“ с предложение да купят ловното стопанство на семейството му. „Предполагаема латвийска гражданка на ЕС казала на дъщеря си, че иска да се премести във Виена, да се установи в Австрия и да инвестира. „Тя искаше да се срещне с мен чрез нейния германски познат“, каза Щрахе на пресконференция във Виена. - Тогава този частен разговор се състоя през лятото на 2017 г. на Ибиса в присъствието на нейния немски познат, който ни покани на вечеря. \r\nВ края на краищата, кой е бил на срещата, Главната прокуратура на Австрия трябва да разбере, защото след разкриването на компроментиращите доказателства започна да проверява изложените факти. Вестник Die Welt твърди, че така наречената рускиня е била „примамка“ и цялата среща се е оказала „капан“. Вилата, в която са водени преговорите, е била оборудвана с няколко скрити камери за наблюдение. \r\nОставка подаде и Йохан Гуденус, включително като депутат. „Декларирам, че се оттеглям от правомощията на ръководителя на парламентарната фракция и депутат от Националния съвет. Също така се оттеглям и от всички други длъжности в Австрийската партия на свободата ”, се казва в изявление на Гуденус. \r\nСпоред ТАСС политикът е изразил дълбоко съжаление за събитията от 2017 година. „Дълбоко съжалявам, че моето поведение разочарова доверието на избирателите, служителите и сътрудниците“, заключава той. \r\nГенералният секретар на АПС Кристиан Хафенекер подозира, че в скандала са замесени политическите опоненти на партията. Той каза, че партийните адвокати проучват материалите по това дело. \"Тъй като видеото е заснет явно незаконно, ние също подготвяме подходящи правни действия\", обяви политикът. \r\nВодещият изследовател в Центъра за германски изследвания към Института за  Европа на Руската академия на науките (РАН) Александър Камкин, сравнява публикуването на компромата с “акта на информационния тероризъм” с цел разпадането на управляващата коалиция. Според него има много заинтересовани от подобен сценарий и маргинализацията на АПС. \r\n„Австрийската Партия на свободата може да се нарече проруска до известна степен, но по-скоро е про-австрийска. Премереното отношение към политиката на ЕС по отношение на санкциите спрямо Русия и украинската криза направиха тази партия, подобно на други европейски скептици, цел за глобалисти и либерали, които подкрепят евроатлантическия модел на европейско развитие ”, каза Камкин за вестника. \r\nВладимир Швейцер, ръководител на отдела за социални и политически изследвания в Института за  Европа на РАН, е съгласен, че АПС е напълно независима. \r\n„Защо да просят от някой пари, особено от Русия? Защо им е необходим скандал? Е, нови избори ще се проведат, но е малко вероятно те да променят нещо. Цялата тази история е косвено свързана с Русия. \r\nКаква е тази жена? Тя ли е предложила парите или са и ги поискали? Как се е запознала със Щрахе? В тази история има много въпроси - каза Швейцер пред вестника. \r\nКамкин припомни, че през последните години АПС провежда политика на отдалечаване от наследството на своя дългогодишен лидер, десния политик и националист Йорг Хайдер. По-специално, партията се опита да промени своята позиция по отношение на Израел. Щрахе многократно е провеждал лични срещи с израелския премиер Бенямин Нетаняху и по всякакъв начин се е опитвал да изчисти своята партия от антисемитски елементи. \r\n„Трудно е да се предположи, че този информационен саботаж е бил организиран от проамерикански сили. Самите американци се опитват да използват потенциала на умерените евроскептици, за да си върнат европейското благоразположенние. Не бива да забравяме, че в студената война именно десните европейски партии бяха на страната на евроатлантическия съюз и напоследък много от тези партии се разочароваха от американската политическа мечта и приеха антиамериканизма ”, отбелязва Камкин. \r\nЕкспертът счита, че не е случайно пускането на компромата една седмица преди изборите за Европейски парламент. „Тези две събития имат определена връзка. Това е удар за репутацията на АПС, а на изборите за ЕП тя имаше много добри перспективи ”, уверява събеседникът. \r\nШвайцер обаче е убеден, че за всеки европейски гражданин изборите за Европейски парламент са \"незначителни събития\" и \"Европейският парламент е орган, който не решава нищо\". \r\nШвейцер е убеден, че цялата тази история изисква сериозни проверки. Той припомни, че миналата година в Австрия избухна скандал във връзка със задържането на 70-годишен пенсиониран полковник, за когото се твърди, че е предал информация от Москва за австрийските военни самолети и артилерийски системи от края на 90-те години. За услугите си той твърди, че е получил около 300 хиляди евро. „Но оттогава никой не го е видял, не е чул и дори не е узнал името му. Трябва да бъдем много внимателни по отношение на този вид компромати“, предупреди Швейцер. \r\nЕкспертът обаче споделя мнението за възможното участие на западните разузнавателни служби в скандала, които не харесват умерената и посредническа позиция на Австрия по отношение на контактите между Русия и САЩ. \r\n“Историята на визитата на Владимир Путин на сватбата на австрийския външен министър Карин Кнайзъл показа, че австрийците използват неофициални поводи за укрепване на връзките между Русия и ЕС. Сега американците, като се имат предвид абсурдните стъпки на тяхната администрация, могат да направят всичко ”, заключи Швайцер. \r\n*** \r\nТайнствена „рускиня“ събори правителството в Австрия, пише руският вестник  „Московский Комсомлец“ .  \r\nЖертва на най-големия политически скандал в историята на Австрия стана вицеканцлерът Хайнц-Кристиан Щрахе. Немски медии публикуваха видео, в което той обещава и строителни договори влияние на \"рускиня\"в отговор на незаконното финансиране на неговата партия. Компроматът предизвика оставката на Щрахе, разпадането на управляващата коалиция и обявяването на предсрочни парламентарни избори. Междувременно Австрия е един от малкото привърженици на сближаването с Русия в Европейския съюз. Дали „руският“ скандал ще подкопае отношенията между Виена и Москва? \r\nЩрахе става вицеканцлер след изборите през 2017 година, след като  неговата крайно дясна Австрийска партия на свободата(АПС) влиза в управляващата коалиция с Народната партия на Себастиан Курц. Партията на свободата, основана от бившите нацисти, участва в редица скандали заради антисемитски изявления, но никой няма да може да надмине Щрахе най-вероятно за дълго време. \r\n„Достатъчно!“ - каза канцлерът Себастиан Курц, обявявайки предсрочните парламентарни избори. Той подчерта, че въпреки, че в скандално видео вицеканцлерът го е обидил лично, основната причина за неговата оставка е друга. \"Става дума за злоупотреба с власт, за пари на данъкоплатците, за нападки срещу медиите у нас\", каза Курц. Според него предсрочните избори ще се проведат възможно най-скоро, т.е. в началото на есента. \r\nВидеото, публикувано в петък, 17 май, от немските издания на Suddeutsche Zeitung и Spiegel, е заснето през юли 2017 г., няколко месеца преди парламентарните избори. В него Щрахе и неговият заместник Йохан Гуденус пият на Ибиса в компанията на жена, която се представи като племенница на руския олигарх Альона Макарова.  „Рускинята“ предлага да инвестира в предизборната кампания на Партията на свободата, както и да купи половината от влиятелния австрийски таблоид Кронен Цайтунг. В замяна Щрахе обещава на компанията й големи строителни договори в Австрия и влиянието им върху почти всички сфери на живота в страната. Бъдещият вицеканцлер, пиян,  атакува журналисти, наричайки ги проститутки и предлагайки медиите да бъдат контролирани от властите. Незаконността на предложенията на \"руския инвеститор\" не го безпокои - той веднага измисля и казва на Макарова как да заобиколи австрийското право. \r\nЩрахе обясняваше поведението си, с това, че е бил пиян и се извини за „момчешкото си поведение“. Според него той вярвал, че е говорил с латвийска гражданка, а не с рускиян, и никога повече не е виждал тази жена. Въпреки това, от уважение към австрийците, той доброволно подаде оставка. Няма съмнение, че публичният позор на партийния лидер ще повлияе на резултатите му в предстоящите избори. \r\nМоже да възникнат въпроси към линията на сегашното австрийско ръководство по отношение на Русия. Австрия беше единствената голяма европейска държава, която не изгони руски дипломати във връзка с инцидента в Солсбъри. Именно в Австрия Владимир Путин направи първото си официално пътуване като нов президент за четвъртия мандат. По време на неотдавнашното посещение на австрийския президент Александър ван дер Белен в Сочи бе обявено, че Виена ще продължи да подкрепя изграждането на \"Северен поток 2\". \r\n\"Този скандал няма да повлияе на отношенията между Русия и Австрия, защото от него се облагодетелства управляващата партия, водена от Курц\", заяви в коментар Владислав Белов, ръководител на Центъра за германски изследвания към Института за Европа на Руската академия на науките. „Той ще получи допълнителни гласове в изборите за Европейски парламент и най-вероятно ще може да сформира коалиция след предсрочните парламентарни избори през септември. И Курц, и президентът Ван дер Белен са проруски политици. Не Щрахе определя отношенията с Москва, без значение колко усилено се опитват да наложат имиджа на Русия, която подкрепя крайно десните маргинални партии. Така че оставката на Щрахе няма да засегне нито „Северния поток 2“, нито енергийното сътрудничество, нито други области. \r\nТвърди се, че в скандала е участвало някаква рускиня, въпреки че Щрахе каза, че е имала латвийски паспорт. Тази карта, разбира се, ще бъде изиграна, тя не е в полза на Русия, но най-вероятно официалните отношения на двете страни няма да бъдат засегнати.\" \r\n*** \r\nЗа първото тримесечие на 2019 година БВП на Русия е нараснал едва с 0,5% в годишно изражение, което се оказа по-лош показател, от очаквания от властта, пише руското издание  „Независимая газета“ . Такива са предварителните оценки на Росстат. Икономисти предупреждават, че през тази година в Русия може да започне икономически спад, който да бъда най-значителния след кризата през 2008-2009 година. Като основна причина експертите посочват преди всичко данъчните промени, предприети от правителството.  \r\nПредварителните данни на Росстат за икономическия ръст през първото тримесечие на 2019 година се оказаха по-лоши, от очакванията на правителството и Централната банка. Икономическото ведомство прогнозира в началото на май, че ръста на БВП за първото тримесечие ще бъде 0,8%. Централната банка беше по-оптимистична, като очакваше ръст от 1-1,5% в годишно изражение.  \r\nВ края на миналата седмица, след получаването на оценката на Росстат, министерството на икономическото развитие поясни, че „като цяло забавянето на темповете на ръст на БВП е било очаквано и е свързано със слабостта на вътрешното търсене, на фона на повишаването на данъчната тежест“.  \r\nЕксперти отбелязаха, че „това е най-лошия показател за тримесечие, след кризата 2008-2009 година. Нито понижаването на цената на петрола през 2014 година, нито санкциите, не успяха да предизвикат такъв провал на икономиката, който ние предизвикахме сами, повишавайки данъците“.  \r\nСпоред икономически експерти, сред другите причини, които биха могли да повлияят негативно на икономическия ръст на Русия са „рязко влошаване на икономическата ситуация в Западна Европа и Турция, която да доведе до спад на износа на руски газ за тези дестинации, намаляване на добива на петрол в рамките на сделка с ОПЕК, огромно изтичане на капитали и строга бюджетна политика“. \r\n*** \r\nВ понеделник в парламента в Киев ще се проведе инаугурацията на новоизбрания президент на Украйна Владимир Зеленски, пише руското издание  „Коммерсант“ . Преди церемонията, в хода на която екипът на новия лидер обеща да излезе от протокола, стана ясно, че първата битка очаква Владимир Зеленски веднага след встъпването му в длъжност. Много депутати са изпълнени с решимост да лишат новия президент от възможността да инициира разпускане на Върховната рада. Във връзка с това, още преди инаугурацията пресслужбата на президента Зеленски обвини депутатите в пренебрегване на интересите на избирателите.  \r\nНа церемонията по встъпване в длъжност на новия президент на Украйна трябва да присъстват петима президенти – на Латвия, Литва, Естония, Грузия и Унгария, както и „повече от 40 други високопоставени представители“, включително вицепрезидента на Турция, премиера на Молдова, и ред министри от страни-членки на ЕС и Канада.  \r\nОт САЩ за инаугурацията на Зеленски ще пристигне делегация от 15 души, водена от министърът на енергетиката Рик Пери.  \r\nОт своя страна, както поясни по-рано говорителят на Владимир Путин, Дмитрий Песков, Русия не е получавала покана за встъпването в длъжност на новия украински президент.  \r\nГлавната интрига в украинската политика, след напускането на поста от Петро Порошенко, е въпроса ще бъде ли разпусната Върховната рада и ще бъдат ли назначени предсрочни парламентарни избори. Говорителят на новия украински президент Ирина Победоносцева определи, като „фалшиви новини“, появилите се в украински медии, копия на президентски указ за разпускане на парламента и насрочване на избори за 14 юли.  \r\nВъпреки това съветникът на Зеленски, Дмитрий Разуков по-рано е заявявал, че след инаугурацията новият президент има намерение да инициира разпускане на Радата, за което има „ред предпоставки, в това число липсата на коалиция в парламента“.", "date": "2019.05.20", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/05/20/2659901/reuters-korporatsiyata-google-e-preustanovila-dogovorite-s-huawei.html", "text": "Корпорацията Google е преустановила договорите с Huawei, след като властите в САЩ взеха решение да включат китайската телекомуникационна компания в своя „черен списък“, предаде агенция  Reuters .  \r\nНа практика тази стъпка означава, че китайската компания ще бъде лишена от достъпа до технологии и програмно обезпечаване, с изключение на тази продукти, които са предоставени за открит достъп. Така например, Huawei ще загуби достъп до обновленията на мобилната операционна система Android, с която са снабдени смартфоните нейно производство. Китайската компания няма да може да използва програми, разработени от Google, като например приложението Google play и електронната поща Gmail.  \r\nНа 15 май президентът на САЩ Доналд Тръмп подписа указ, въвеждащ режим на ограничения, за защита на информационно-комуникационната инфраструктура на САЩ от чуждестранни заплахи. По-късно стана ясно, че министерството на търговията на САЩ е взело решение да включи китайската компания Huawei и свързаните с нея юридически лица в свой „черен списък“, поради заплахи за националната сигурност.   Светлин Божков", "date": "2019.05.20", "title": "Reuters: Корпорацията Google е преустановила договорите с Huawei"}
{"url": "http://www.focus-news.net/news/2019/05/20/2659906/afp-nay-malko-11-dushi-sa-zaginali-pri-vaorazheno-napadenie-v-braziliya.html", "text": "Най-малко 11 души са загинали при въоръжено нападение в Бразилия, предаде  AFP . Инцидентът е станал в бар, в град Белем, в северния щат Пара.  \r\nНяма данни за мотивите за стрелбата. Нападателите са избягали, но местни медии съобщиха, че един от нападателите е бил ранен и задържан от полицията.  \r\nЖертвите са шест жени и петима мъже. Нападателите са били седем въоръжени мъже, който са пристигнали на мястото на инцидента с три автомобила и мотоциклет.  \r\nБарът, в който е извършено нападението се намира в квартал, в който през март са пристигнали полицейски подкрепления, за да подпомогнат борбата с престъпността, допълва агенцията.   Светлин Божков", "date": "2019.05.20", "title": "AFP: Най-малко 11 души са загинали при въоръжено нападение в Бразилия"}
{"url": "http://www.focus-news.net/news/2019/05/20/2659907/independent-donald-tramp-predupredi-iran-che-shte-bade-unishtozhen-pri-voyna-sas-sasht.html", "text": "Американският президент Доналд Тръмп предупреди Иран, че ще бъде унищожен при война със САЩ, в момент на ескалиращо напрежение между двете страни, пише британското издание  „Independent“ .  \r\nПрезидентът на САЩ заяви в неделя, че „ако Иран иска да воюва, това ще е официалния край на Иран. Никога не заплашвайте САЩ отново“.  \r\nДокато Франция, Германия и Китай призовават за продължаване на ядрената сделка, Иран обяви през миналата седмица, че ще подсили някои от своите ядрени възможности.  \r\nИранският президент Хасан Рохани заяви, че резервите от уран на страната ще бъдат обогатени близо до нивата за производство на оръжия, освен ако световните сили не се договорят за нова сделка до 60 дни.  \r\nВ отговор Тръмп заповяда въвеждането на нови санкции срещу Иран, като част от политиката на неговата администрация за „максимален натиск“.  \r\nСАЩ обявиха разполагането на ударна група от военноморските си сили, водена от самолетоносач и бомбардировачи В-52 в Близкия Изток, за да посрещнат „ясни индикации“ за ирански заплахи в този регион.  \r\nПрез последните дни военноморските сили на САЩ проведоха учения в Арабско море, за да подобрят „своята способност да отговарят на заплахи“.  \r\nСаудитска Арабия, която обвинява Иран за нападения с дронове срещу две от своите петролни помпени станции, също заяви, че е готова да отговори „с всички сили“, за да се защити от нападение.   Светлин Божков", "date": "2019.05.20", "title": "„Independent“: Доналд Тръмп предупреди Иран, че ще бъде унищожен при война със САЩ"}
{"url": "http://www.focus-news.net/news/2019/05/20/2659905/guardian-mit-romni-otkaza-da-podkrepi-prizivite-za-otstranyavane-ot-dlazhnost-na-donald-tramp.html", "text": "След като президентът на САЩ Доналд Тръмп започна да критикува конгресмена от щата Мичиган Джъстин Амаш, който стана първия републиканец в конгреса призовал за импийчмънт на държавния глава, Мит Ромни отказа да се участва в тази битка, пише британското издание  „Guardian“ .  \r\nБившият кандидат за републиканската номинация за президент и сенатор от щата Юта обвини Тръмп в липса на смиреност, честност и почтеност, но не призова за свалянето му от власт.  \r\nРомни се съсредоточи върху образа на президента, който се появява от доклада на специалния прокурор Мюлер за намесата на Русия на изборите през 2016 година, като заяви, че е прекарал два дни да чете преработената версия на доклада. В неделя Ромни заяви, че констатациите му във връзка с доклада са „обезпокоителни и притеснителни“, но той не смята, че е време конгреса да призове за отстраняване от длъжност на президента.  \r\n„Аз не мисля, че има всички елементи, които са необходими, за да се докаже възпрепятстване на правосъдието“, заяви Ромни.  \r\nРазследването на Мюлер не откри доказателства, че Тръмп или негови сътрудници са се договаряли тайно с Русия, но изложи 11 случая на евентуално възпрепятстване на правосъдието от страна на Тръмп или негови сътрудници по време на кампанията и посочи, че конгреса трябва да реши как да процедира. За разлика от него главният прокурор Уилям Бар посочи в своето резюме на непоказания доклад на Мюлер, че Тръмп не е възпрепятствал правосъдието.  \r\nКритиката на Ромни по отношение на Тръмп дойде един ден, след като Амаш стана първия републиканец, който призова за отстраняване от длъжност на президента. В поредица от съобщения Амаш заяви, че доклада на Мюлер е показал, че „президентът Тръмп е участвал в конкретни действия и модел на поведение, които отварят вратите за импийчмънт“.   Светлин Божков", "date": "2019.05.20", "title": "„Guardian“: Мит Ромни отказа да подкрепи призивите за отстраняване от длъжност на Доналд Тръмп"}
{"url": "http://www.focus-news.net/news/2019/05/20/2659911/evening-standart-tereza-mey-se-podgotvya-za-posleden-opit-da-ubedi-parlamenta-da-odobri-sdelka-za-brekzit.html", "text": "Британският премиер Тереза Мей е подготвила „смело предложение“, в последен опит да убеди парламентаристите да одобрят нейната сделка за Брекзит, пише британското издание  „Evening Standart“ .  \r\nПравителствен източник заяви, че предложението трябва да осигури Брекзит, преди премиерът да напусне поста си.  \r\nМинистрите ще започнат обсъждане в понеделник на пакет от мерки, които да бъдат включени в предстоящото предложение, които целят да осигурят подкрепата на различните партии в парламента.  \r\nВпоследствие на седмичната си среща министрите ще обсъдят план за серия от „индикативни гласувания“ в парламента, за да се установи, кои от предложенията могат да наберат мнозинство.  \r\nТози ход последва, след провала на междупартийните преговори с лейбъристите, които целяха да постигнат споразумение, което да позволи на Великобритания да напусне ЕС със сделка.  \r\nНовото предложение на Мей се очаква да включва нови мерки за опазване на правата на работниците, въпрос по който споразумението с лейбъристите изглежда е близо.  \r\nИзточници от правителството дадоха да се разбере, че пакета от мерки няма да цели осигуряването на подкрепата само на лейбъристките депутати, но ще се търси най-голямата възможна подкрепа от всички представители в парламента.  \r\nОчаква се предложението да включва разпоредби относно бъдещите митнически споразумения с ЕС и Северна Ирландия, включително използването на технологии, за да избегне необходимостта от граничен контрол с Ирландия.   Светлин Божков", "date": "2019.05.20", "title": "„Evening Standart“: Тереза Мей се подготвя за последен опит да убеди парламента да одобри сделка за Брекзит"}
{"url": "http://www.focus-news.net/news/2019/05/20/2659908/kyustendil-ot-nachaloto-na-godinata-zdravnite-inspektori-v-oblastta-sa-izvarshili-poveche-ot-1-000-proverki-po-kontrola-na-zabranata-za-tyutyunopushene.html", "text": "От началото на годината здравните инспектори в областта са извършили повече от 1 000 проверки по контрола на забраната за тютюнопушене. Това съобщиха за  Радио „Фокус” – Кюстендил  от Регионална здравни инспекция – Кюстендил. Най-много проверки са извършени в лечебни заведения и други закрити обществени места - 984 броя. 130 проверки са направени в обекти за хранене и развлечение, проверявани са и детски и учебни заведения. До момента е издадено едно предписание в обект за хранене и развлечение. В тази категория обекти са съставени и четири акта за нарушаване на забраната. Един акт е съставен в друго закрито обществено място. Предстои издаването на наказателни постановления по съставените пет акта. \r\nВенцеслав ИЛЧЕВ", "date": "2019.05.20", "title": "Кюстендил: От началото на годината здравните инспектори в областта са извършили повече от 1 000 проверки по контрола на забраната за тютюнопушене"}
{"url": "http://www.focus-news.net/news/2019/05/20/2659913/sport-toronto-pobedi-miluoki-s-118112-v-sreshta-ot-finalite-v-iztochnata-konferentsiya-na-nba.html", "text": "Торонто победи Милуоки с 118:112 точки след продължение, в среща от финалния плейоф в Източната конференция на НБА. Резултатът в серията е 2:1 победи за Милуоки. Четвъртия мач ще се състои в залата на Торонто. Серията се играе до четири победи в седем мача.  \r\nВъв финалния плейоф в Западната конференция на НБА, шампионът Голдън Стейт води с 3:0 победи срещу Портланд.", "date": "2019.05.20", "title": "Спорт: Торонто победи Милуоки с 118:112 в среща от финалите в Източната конференция на НБА"}
{"url": "http://www.focus-news.net/news/2019/05/20/2660287/afp-vsichki-desni-avstriyski-ministri-podadoha-ostavka.html", "text": "Всички останали министри от дясната австрийска „Партия на свободата“ ще подадат оставка, след като техният колега Херберт Кикъл бе уволнен от поста министър на вътрешните работи, предава  AFP . \r\nКакто заяви говорител на партията пред местната агенция APA, министрите ще изпълнят заплахата си да подадат оставки, ако Кикъл бъде уволнен. \r\nТова се случва веднага, след като канцлерът Себастиян Курц обяви изгонването на въпросния министър, за да бъде гарантирано „пълно, прозрачно разследване“ на случая около корупционния скандал с лидера на „Партията на свободата“ Хайнц-Кристиян Щрахе. \r\nПревод и редакция:", "date": "2019.05.20", "title": "AFP: Всички десни австрийски министри подадоха оставка"}
{"url": "http://www.focus-news.net/news/2019/05/20/2659902/kommersant-vstapvane-v-trudnost-na-prezidenta-na-ukrayna.html", "text": "В понеделник в парламента в Киев ще се проведе инаугурацията на новоизбрания президент на Украйна Владимир Зеленски, пише руското издание  „Коммерсант“ . Преди церемонията, в хода на която екипът на новия лидер обеща да излезе от протокола, стана ясно, че първата битка очаква Владимир Зеленски веднага след встъпването му в длъжност. Много депутати са изпълнени с решимост да лишат новия президент от възможността да инициира разпускане на Върховната рада. Във връзка с това, още преди инаугурацията пресслужбата на президента Зеленски обвини депутатите в пренебрегване на интересите на избирателите.  \r\nНа церемонията по встъпване в длъжност на новия президент на Украйна трябва да присъстват петима президенти – на Латвия, Литва, Естония, Грузия и Унгария, както и „повече от 40 други високопоставени представители“, включително вицепрезидента на Турция, премиера на Молдова, и ред министри от страни-членки на ЕС и Канада.  \r\nОт САЩ за инаугурацията на Зеленски ще пристигне делегация от 15 души, водена от министърът на енергетиката Рик Пери.  \r\nОт своя страна, както поясни по-рано говорителят на Владимир Путин, Дмитрий Песков, Русия не е получавала покана за встъпването в длъжност на новия украински президент.  \r\nГлавната интрига в украинската политика, след напускането на поста от Петро Порошенко, е въпроса ще бъде ли разпусната Върховната рада и ще бъдат ли назначени предсрочни парламентарни избори. Говорителят на новия украински президент Ирина Победоносцева определи, като „фалшиви новини“, появилите се в украински медии, копия на президентски указ за разпускане на парламента и насрочване на избори за 14 юли.  \r\nВъпреки това съветникът на Зеленски, Дмитрий Разуков по-рано е заявявал, че след инаугурацията новият президент има намерение да инициира разпускане на Радата, за което има „ред предпоставки, в това число липсата на коалиция в парламента“.   Светлин Божков", "date": "2019.05.20", "title": "„Коммерсант“: Встъпване в трудност на президента на Украйна"}
{"url": "http://www.focus-news.net/news/2019/05/20/2659914/tass-prezidentat-na-sasht-donald-tramp-zayavi-che-provezhda-nay-tvardata-politika-po-otnoshenie-na-rusiya.html", "text": "Президентът на САЩ Доналд Тръмп изрази мнение, че провежда най-твърдата политика по отношение на Русия, предаде  ТАСС , позовавайки се на телевизия Fox News.  \r\n„Никой не е бил по-твърд по отношение на Русия, в сравнение с мен“, заяви Тръмп в отговор на въпрос, съгласен ли е с мнението за това, че го смятат за „марионетка на Путин“.  \r\n„Аз мисля, че Путин ще бъде първия, който ще каже, че на него би му било много по-лесно с Хилъри Клинтън, като президент, отколкото с Тръмп“, подчерта американският държавен глава.  \r\nПо-рано Владимир Путин заяви, че Русия е готова за диалог със САЩ. Руският президент изрази мнение, че подходящо място за среща с Тръмп може да бъда срещата на Г-20 в японския град Осака през юни, допълва агенцията.   Светлин Божков", "date": "2019.05.20", "title": "ТАСС: Президентът на САЩ Доналд Тръмп заяви, че провежда най-твърдата политика по отношение на Русия"}
{"url": "http://www.focus-news.net/news/2019/05/20/2659915/pregled-na-mezhdunarodnite-novini-do-6-chasa-agentsiya-fokus.html", "text": "При експлозия в неделя близо до туристически автобус в Кайро 17 души са ранени, съобщава Sky News Arabia, цитирана от  TACC . \r\nСпоред информацията, сред ранените са 10 египтяни и седем туристи от Южна Африка. Основните наранявания са от парчета счупени стъкла. На всички е оказана първа помощ. Автобусът е получил незначителни щети, основно са счупени стъкла‘ \r\nИмпровизираното взривно устройство е задействано в района на Великия египетски музей, разположен близо до пирамидите на платото Гиза. \r\nСпоред изданието Al Youm As Sabia самоделно взривно устройство е избухнало по време на движение на туристически автобус с 25 южноафрикански граждани. От експлозията е пострадал и лек автомобил с четирима египетски граждани. \r\nПоследната терористична атака в Кайро срещу туристи е извършена в края на декември 2018 година. \r\n***  След като е проучила скандалния видеозапис с Хайнц-Кристиан Щрахе, Върховната прокуратура на Австрия не е намерила основания да започне разследване по отношение на бившия вицеканцлер и неговия помощник Йохан Гуденус, предаде  РИА Новости , позовавайки се на австрийски медии.  \r\n„Няма конкретни доказателства за наличие на престъпление от този видеозапис“, се казва в изявление на прокуратурата.  \r\nПрокуратурата е поискала да проучи пълната версия на видеозаписа, във връзка с евентуални икономически престъпления и корупция. Германските медии, обаче са отказали да предоставят нередактирания видеоматериал, допълва агенцията. \r\n***  Експлозия е избухнала в иракската столица Багдад, предаде агенция  Reuters .  \r\nЕксплозията е избухнала в близост до „зелената зона“, където са разположени правителствени сгради и чуждестранни посолства. Засега няма данни за пострадали и не се съобщават други подробности.  \r\nЕксплозията избухва, след като по-рано САЩ наредиха евакуация на второстепенния дипломатически персонал от посолството в Багдад и консулството в Абрил, позовавайки се на заплахи от страна на подкрепяни от Иран иракски въоръжени групировки. \r\n***  Министърът на транспорта на Австрия Норберт Хофер беше избран единодушно за нов председател на Австрийската партия на свободата, предаде  ТАСС .  \r\nРешението за избор на нов председател на партията идва, след оставката на Хайнц-Кристиан Щрахе от поста на вицеканцлер и ръководител на политическата сила. \r\n„Заседание на президиума на Австрийската партия на свободата единодушно назначи министъра на транспорта, бивш трети председател на Националния съвет и кандидат за поста на федерален президент Норберт Хофер за нов председател на партията“, се казва в изявление на политическата сила.  \r\nНа 18 май вицеканцлерът и дългогодишен председател на Австрийската партия на свободата Хайнц-Кристиан Щрахе подаде оставка от всички заемани политически постове, след излъчването на скандален видеозапис с негово участие в германски медии, допълва агенцията. \r\n***  Президентът на САЩ Доналд Тръмп предупреди, че ако Иран атакува американските интереси, ще бъде унищожен, предаде  AFP . \r\n„В случай, че Иран иска да воюва, това ще бъде официалния край на Иран. Никога не заплашвайте САЩ отново“, заяви Тръмп.  \r\nНапрежението между Вашингтон и Техеран се увеличи, като САЩ разположиха ударна група от своите военноморски сили и бомбардировачи В-52 в Персийския залив, заради „заплахи“от страна на Иран.  \r\nВ събота иранският външен министър Мохамад Джавад Зариф отхвърли възможността за война в региона на Персийския залив, като заяви, че Иран не иска въоръжен конфликт, а никой не може да има „илюзията“, че може да се конфронтира с Техеран, допълва агенцията. \r\n***  Корпорацията Google е преустановила договорите с Huawei, след като властите в САЩ взеха решение да включат китайската телекомуникационна компания в своя „черен списък“, предаде агенция  Reuters .  \r\nНа практика тази стъпка означава, че китайската компания ще бъде лишена от достъпа до технологии и програмно обезпечаване, с изключение на тази продукти, които са предоставени за открит достъп. Така например, Huawei ще загуби достъп до обновленията на мобилната операционна система Android, с която са снабдени смартфоните нейно производство. Китайската компания няма да може да използва програми, разработени от Google, като например приложението Google play и електронната поща Gmail.  \r\nНа 15 май президентът на САЩ Доналд Тръмп подписа указ, въвеждащ режим на ограничения, за защита на информационно-комуникационната инфраструктура на САЩ от чуждестранни заплахи. По-късно стана ясно, че министерството на търговията на САЩ е взело решение да включи китайската компания Huawei и свързаните с нея юридически лица в свой „черен списък“, поради заплахи за националната сигурност. \r\n***  Най-малко 11 души са загинали при въоръжено нападение в Бразилия, предаде  AFP . Инцидентът е станал в бар, в град Белем, в северния щат Пара.  \r\nНяма данни за мотивите за стрелбата. Нападателите са избягали, но местни медии съобщиха, че един от нападателите е бил ранен и задържан от полицията.  \r\nЖертвите са шест жени и петима мъже. Нападателите са били седем въоръжени мъже, който са пристигнали на мястото на инцидента с три автомобила и мотоциклет.  \r\nБарът, в който е извършено нападението се намира в квартал, в който през март са пристигнали полицейски подкрепления, за да подпомогнат борбата с престъпността, допълва агенцията.", "date": "2019.05.20", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/05/20/2659916/tass-donald-tramp-podpisa-ukazi-za-otmyana-na-mitata-varhu-stomanata-i-aluminiya-ot-kanada-i-meksiko.html", "text": "Президентът на САЩ Доналд Тръмп подписа два указа за отмяна на митата върху стоманата и алуминия от Канада и Мексико, предаде  ТАСС .  \r\n„Аз установих, че…вноса на алуминий от Канада и Мексико повече няма да заплашва да нанесе вреди на националната сигурност на САЩ“, съобщиха от пресслужбата на Белия дом.  \r\nВ съответствие с тези изводи президентът „е решил да изключи Канада и Мексико“ от списъка на страните, по отношение на които се налагат вносни мита. Аналогичен документ е публикуван по повод снемането на митата за внос на стомана от тези две страни.  \r\nВ петък вечерта властите в Канада и САЩ в съвместно изявление потвърдиха постигането на договореност за снемане в течение на 48 часа, на американските мита за внос на стомана и алуминиуй от Канада, допълва агенцията.   Светлин Божков", "date": "2019.05.20", "title": "ТАСС: Доналд Тръмп подписа укази за отмяна на митата върху стоманата и алуминия от Канада и Мексико"}
{"url": "http://www.focus-news.net/news/2019/05/20/2659917/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-румънската граница на ГКПП „Дунав мост 2“ трафикът е интензивен на изход за леки и товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.05.20", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/05/20/2659909/ria-novosti-sedem-dushi-sa-postradali-pri-napadenie-sreshtu-grupa-voenni-v-kolumbiya.html", "text": "Седем души са пострадали в резултат на въоръжено нападение срещу група военнослужещи в парк, в района Теорама, в Колумбия, предаде  РИА Новости , позовавайки се на местни медии. Живота на пострадалите е извън опасност.  \r\nГрупа военни са били нападнати с гранати по време на концерт в парка. В резултат на нападението са пострадали двама военнослужещи и петима граждани, включително двама непълнолетни.  \r\nРанените са хоспитализирани, допълва агенцията.   Светлин Божков", "date": "2019.05.20", "title": "РИА Новости: Седем души са пострадали при нападение срещу група военни в Колумбия"}
{"url": "http://www.focus-news.net/news/2019/05/20/2659918/ria-novosti-bivsh-polski-vanshen-ministar-razkritikuva-germaniya-za-otnoshenieto-kam-rusiya.html", "text": "Бившият министър на външните работи на Полша Радослав Сикорски заяви, че в Германия не възприемат Русия като заплаха, а много германци смятат, че с Москва може да бъде създаден съюз срещу САЩ, предаде  РИА Новости .  \r\nВ интервю за вестник „Welt“ Сикорски напомни, че Германия се намира в зоната на поражения на руските ракети, разположени в Калининград и задава въпроса, защо в Берлин не обръщат внимание на този факт.  \r\nСикорски отбеляза, че Берлин трябва да отделя по-голямо внимание на отбранителните си способности. В частност, разполагайки с четири пъти по-голям отбранителен бюджет, в сравнение с Полша, Германия има на въоръжение много по-малко боеспособни танкове.  \r\nОсвен това бившият полски външен министър заяви, че Берлин подкрепя строителството на руския газопровод „Северен поток-2“ и по този начин поставя своите икономически интереси, над интересите на своите съседи, и предава геостратегическите интереси на цяла Европа.   Светлин Божков", "date": "2019.05.20", "title": "РИА Новости: Бивш полски външен министър разкритикува Германия за отношението към Русия"}
{"url": "http://www.focus-news.net/news/2019/05/20/2659921/predstoyashti-mezhdunarodni-sabitiya-za-20-may-agentsiya-fokus.html", "text": "***   Инаугурация на новия президент Владимир Зеленски \r\n***  Среща на министрите на околната среда на ЕС \r\n***  Съвместно изявление на Мишел Барние и кипърския външен министър Никос Христодулидис \r\n***  Изслушване по разследването за корупция на лидера на социалдемократите Ливиу Драгня \r\n***  Започва Световната здравна асамблея \r\n***  Среща на страните от групата „Лима“ \r\n***  Ден за почитане паметта на жертвите на „Червените кхмери“", "date": "2019.05.20", "title": "Предстоящи международни събития за 20 май (Агенция „Фокус“)"}
{"url": "http://www.focus-news.net/news/2019/05/20/2659920/predstoyashti-sabitiya-v-stranata-za-20-may-agentsiya-fokus.html", "text": "*** \r\nOт 12.00 часа президентът Румен Радев ще разговаря на „Дондуков“ 2 с външния министър на Федерална република Германия Хайко Маас.   \r\n*** \r\nOт 10.30 часа в Гранитната зала на Министерския съвет вицепремиерът и министър на външните работи Екатерина Захариева и министърът на външните работи на Германия Хайко Маас ще дадат пресконференция. \r\n*** \r\nOт 10.00 часа министърът на енергетиката Теменужка Петкова ще посети атомната централа в Козлодуй.  \r\n*** \r\nOт 11.00 часа в Национален пресклуб БТА ще се проведе пресконференция на представители на 275 малки производители на електроенергия от ВЕИ и Съюза на европейските производители на зелена енергия. На нея ще бъдат представени факти за злоупотреба в българската енергетика, водещи до завишаване на цената на такса „задължения за обществото“ и оттам до по-скъпа цена на тока. \r\n*** \r\nOт 11.30 часа в Софийски градски съд (бул. „Витоша“ 2) ще се състои първото заседание по същество на делото, заведено от „Група за чист въздух“ срещу Столична община. \r\n*** \r\nOт 13.00 часа пред сградата на Държавна агенция „Архиви“ на  ул. „Московска“ 5 ще бъде представена история на най-късата пешеходна улица в София – „Малко Търново“. \r\n*** \r\nOт 18.00 часа в Квадрат 500, зала 19, пл. „Св. Александър Невски“, ул. „19-ти февруари“ 1, ще бъде открита изложбата „Терен медея“. \r\n*** \r\nOт 18.30 часа в Сохо, зала SoHall, ул. \"Искър\" 4, Европейският парламент в България организира среща на тема „Европейски възможности за млади предприемачи“. \r\n*** \r\nOт 18.30 часа в Унгарския културен институт (ул. „Аксаков“ 16) ще се състои концерт на Състав \"Хунгарикум\".  \r\n*** \r\nOт 18.30 часа в залата на фондация \"Дечица\" в ж.к. Люлин на ул. \"Добри Немирев\" 5 ще се състои заключителен концерт по проект \"Искам (сам) да летя\".  \r\n*** \r\nOт 19.00 часа в Литературния клуб ще се състои Поетична вечер по случай Деня на българската просвета и култура. \r\n*** \r\nOт 19.30 часа на сцената на Нов театър НДК софийската публика ще има удоволствието да гледа първа премиерата на новосъздадената опера „Бъркотия“. \r\n*** \r\nВ 17.30 часа в Градската библиотека ще се състои премиера на романа „Дъждовете на страха ” на Иван Желязков.  \r\n*** \r\nOт 18.00 часа в Градската художествена галерия ще бъде представена изложба с пейзажи на Огнян Механджиев.  \r\n*** \r\nOт 18.00 часа във фоайето на Народно Читалище \"Н. Й. Вапцаров 1866\" – Благоевград ще се състои премиерата на автобиографичната книга на народната певица Павлина Теова. \r\n*** \r\nОт 16.00 часа в х-л „Аква“ ще има представяне на книгата „Илинденско- Преображенското въстание 1903 през погледа на европейските дипломати“ с автор на предговора и съавтор на книгата Президента Георги Първанов. \r\n*** \r\nОт 18.00 часа в Експозиционен център „Флора“ ще се проведе среща-разговор с проф. Боян Биолчев и представяне на книгата „Преселението“. \r\n*** \r\nОт 19.00 часа в Културен център \"Морско казино\" ще бъде представена изложбата „Аrt in converge“. \r\n*** \r\nOт 09.00 часа в Учебно-спортния комплекс на Варненския свободен университет ще се проведе защитата на проектите на студентите от първата в страната магистърска програма по предприемачество. \r\n*** \r\nOт 12.00 часа в зала 2 на партера в АГ болницата ще се проведе пресконференция  по повод връчване на дарението от Клуб за народни танци \"Моряците\" на стойност 21 700. Танцовият клуб направи голяма благотворителна кампания с мото \"Заедно за най-малките\" (концерт, благотворителни базари)  за събиране на средства за закупуване на автомобил за целите на АГ болница и отделение \"Неонатология\". \r\n*** \r\nOт 16.30 часа във фоайето на Детския и средношколски комплекс към Регионалната библиотека „Пенчо Славейков” ще бъде открита Изложба \"Галерия на детската рисунка\", съставена от фонда на „Школа по живопис“, с ръководител художникът Радко Мурзов. \r\n*** \r\nOт 10.30 часа в Дом за медико-социални грижи ще бъде отбелязана 20-годишнината от създаването на социалната институция. \r\n*** \r\nOт 11.00 часа в Ритуалната зала на НВУ кметът на Община Велико Търново инж. Даниел Панов и началникът на НВУ „Васил Левски” бригаден генерал Пламен Богданов ще подпишат договор за дарение за бюста на Христо Ботев.  \r\n*** \r\nOт 12.00 часа в библиотеката на НЧ „Надежда-1869“ ученици от ОУ „Христо Ботев“ ще се състои събитие под мотото „Делото на братята Кирил и Методий“. \r\n*** \r\nOт 16.30 часа в РБ „Петко Р. Славейков“ ще се проведе Сесия на Великотърновски общински съвет за награда „Култура“.   \r\n*** \r\nOт 18.00 часа в голяма зала на МДТ „Константин Кисимов“ ще се състои тържествена церемония по връчването на награда „Св. Патриарх Евтимий“ и награда „Култура“ на Община Велико Търново. Ще бъде представен и мюзикъла „Вражалец“. \r\n*** \r\nOт 14.00 часа в Огледална зала „Нели Божкова“ ще бъде открит международен конгрес по спелеология в изкуствени кухини. \r\n*** \r\nВ Народно читалище „Й. Йовков-1870 г.“ ще бъде открита изложба на библиотечни документи, посветена на 24 май - Ден на българската просвета и култура и на славянската писменост. \r\n*** \r\nOт 18.00 часа в Хотел \"Д*оял Гранд\" ще се състои коктейл по случай 24-ти май с участието на Врачанската филхармония и Тримата Тенори. \r\n*** \r\nOт 16.30 часа в ХГ „Кирил Петров”, ул. „Цар Борис III” 19, ще се състои Юбилейна изложба (дарение за ХГ „Кирил Петров”) и премиера на книгите „Моите влакове” и „Химия на веселието” от Теодоси Антонов. \r\n*** \r\nOт 10.00 часа в Регионална библиотека „Светослав Минков”, Читалня, ще се проведе „24 май – Празник на българския дух“ – изложба с материали от фонда на библиотеката.  \r\n*** \r\nOт 11.00 часа в изложбено фоайе - НЧ “Пробуда - 1935 г.” в кв. „Бела вода“ ще се състои откриване на „За нашето АБВ”  – изложба посветена на празника на славянската писменост и култура.  \r\n*** \r\nOт 13.00 часа в читалище НЧ „Искра  – 1960 г.” ще се проведе „Ден на славянската писменост и култура”. \r\n*** \r\nOт 15.30 часа в Клуб „Миньор“ ще се проведе „Науката и човекът“ - аудиовизуална поредица. \r\n*** \r\nВ 09.30 часа в зала 10 на Окръжния съд ще се проведе заседание по делото срещу Борислав П., обвинен, че при управление на моторно превозно средство е нарушил правилата за движение и по непредпазливост е причинил смърт на повече от две лица, като деянието е извършено след употреба на наркотични вещества.  \r\n*** \r\nOт 10.00 часа в Първа аудитория на Агрономически факултет, бул. „Менделеев“ 12, ще се състои агрофорум “Интеграция на страните от черноморския регион като фактор за развитие на селскостопанския пазар”. \r\n*** \r\nВ 10.30 часа в зала 11 на Районния съд ще се проведе заседание по делото срещу Ивета Д., обвинена, че в качеството си на длъжностно лице – касиер в Окръжен следствен отдел – Пловдив при Окръжна Прокуратура – Пловдив, е присвоила чужди пари, иззети с протоколи по следствени дела. \r\n*** \r\nВ 10.45 часа в зала 10 на Районния съд ще се проведе заседание по делото срещу Христо П., обвинен, че на публично място е проявил жестокост към гръбначно животно – куче, и противозаконно му е причинил смърт по особено мъчителен начин със стрела от лък. \r\n*** \r\nВ 11.00 часа в Малка конферентна зала на Дом на културата „Борис Христов“ 16 педагози ще получат своите свидетелства за успешно завършен курс за Монтесори педагогика 3-6 години. \r\n*** \r\nВ 18.00 часа в галерия Квадрат 500 ще бъде представена изложбата „ТЕРЕН МЕДЕЯ“.  \r\n*** \r\nВ 18.30 ч. в Дома на културата „Борис Христов“ ще се състои традиционният годишен концерт на студентите от катедра „Хореография“ в АМТИИ „Проф. Асен Диамандиев“ - Пловдив. \r\n*** \r\nOт 18.30 часа детска градина „Зора“ организира ден на отворените врати.  \r\n*** \r\nOт 11.00 часа преди началото на археологическите проучвания на „българската” резиденция на граф Дракула в местността Калето проф. Николай Овчаров ще даде брифинг. \r\n*** \r\nOт 18.00 часа в Зала „Сливен“ ще се състои откриването на „София Филм Фест в Сливен“. \r\n*** \r\nOт 09.00 часа в конферентна зала на хотел \"Верея\" ще бъде дадена пресконференция на тема: „Груби нарушения в Обществена поръчка с предмет: Специализиран превоз на работници и служители от \"Мини Марица - изток\" ЕАД град Раднево в четири направления - рудник \"Трояново 1\" село Трояново, рудник Трояново - север\" село Ковачево, рудник \"Трояново 3\" - село Медникарово, управление град Раднево. С възложител \"Мини Марица - изток\" ЕАД“. \r\n*** \r\nOт 11.00 часа в УМБАЛ \"Проф. д-р Стоян Киркович\" ще се състои официалното откриване на новоизградения АГ комплекс. \r\n*** \r\nOт 17.30 часа в къща музей „Гео Милев“ ще се състои представяне на поетичната книга на Филип Димкоски „В градината има само любов“. \r\n*** \r\nOт 19.00 часа в Драматичен театър ще бъде представен спектакълът \"Нощно слънце\" по Йордан Йовков.         \r\n*** \r\nOт 10.30 часа Валери Жаблянов и Емил Георгиев ще се срещнат със Съюза на офицерите и сержантите от запаса и резерва в тяхната сграда. От 12.00 часа ще започне срещата на Иван Кръстев с Национален съвет на хората с увреждания на бул. „Дондуков“ 11. В 17.30 часа ще се проведе среща по проблемите на средното образование с участието на Иван Кръстев и Мариела Модева. Събитието ще се състои в гранд-хотел „София“. \r\n*** \r\nОт 13.00 часа в Експозиционен център „Флора“ ще се проведе дискусия с Мария Габриел на тема „Фалшиви новини и ценности на цифровото общество“.  \r\n*** \r\nOт 18.30 часа в Бургаския свободен университет или сцена на открито на площад „Ат. Сиреков“ водачът на листата Елена Йончева и кандидатите за евродепутати Момчил Неков и Крум Дончев ще участват в митинг-концерт. \r\n*** \r\nOт 18.20 часа в зала „Преслав“ на „Интерхотел Велико Търново“ кандидатът за евродепутат Иво Христов ще се срещне с граждани.   \r\n*** \r\nOт 10.30 часа в х-л „Скалите“ в Белоградчик ще започне срещата на Сергей Станишев с граждани. В 12.00 часа той ще посети Кула, където ще разговаря с граждани в партийния клуб. В 17.00 часа ще започне срещата на Станишев в зала на Филхармонията във Видин. \r\n*** \r\nOт 15.00 часа в читалището на село Бели Извор, община Враца, Велизар Енчев ще разговаря с граждани. От 17.30 часа ще започне и срещата му в клуба на БСП във Враца, а от 18.30 часа той ще бъде в село Костелево, в читалището. \r\n*** \r\nOт 17.00 часа в зала 1 на Общината в Горна Оряховица Иво Христов ще се срещне с хората от региона.  \r\n*** \r\nOт 17.30 часа в библиотеката в Елин Пелин Емил Георгиев ще се срещне с граждани.  \r\n*** \r\nOт 20.00 часа в клуба на БСП в Червен бряг проф. Румен Гечев ще се срещне с граждани. От 15.00 часа той ще проведе среща и в село Мечка, община Плевен, в зала Земеделска кооперация. В 17.00 часа Гечев ще бъде в зала Патронаж, град Белене, за разговор с гражданите от района. \r\n*** \r\nOт 14.30 часа в музея на Полски Тръмбеш Иво Христов ще разговаря с граждани.  \r\n*** \r\nOт 16.00 часа водачът на листата на ГЕРБ и СДС за европейските избори Мария Габриел и бургаският кандидат за евродепутат Ивелина Василева ще присъстват на откриването на предизборната шатра, разположена в центъра на града, на пл. „Св. св. Кирил и Методий“ (пред НЧ „Просвета 1888“). \r\n*** \r\nOт 16.00 часа в ритуална зала на Община Сухиндол ще започне срещата на Петър Витанов с граждани от региона. В 18.00 часа той ще бъде в зала на Общината в Свищов.  \r\n*** \r\nOт 15.30 часа в заведение „Кристал“ в Смолян Цветелина Пенкова ще проведе среща с просветни дейци. От 18.00 часа в читалище „Балкански просветител“ ще започне и срещата ѝ с граждани от региона. \r\n*** \r\nОт 20.00 часа в салона на читалището в Самоков Деница Златева ще разговаря с граждани. \r\n*** \r\nОт 18.30 часа в залата на читалище „Яна Лъскова“ на ул. „Месембрия 20“ Мария Габриел и Ивелина Василева ще се срещнат с граждани.", "date": "2019.05.20", "title": "Предстоящи събития в страната за 20 май (Агенция „Фокус“)"}
{"url": "http://www.focus-news.net/news/2019/05/20/2659922/sport-za-parvi-pat-ot-55-godini-nasam-anderleht-propuska-evroturnirite.html", "text": "За първи път от 55 години насам белгийският гранд  Андерлехт ще пропусне европейските клубни турнири. \r\nВ последния кръг на белгийското първенство загуби отборът допусна загуба от Гент с 1:2 и остана на шесто място в крайното класиране, което не позволи на тима да вземе евроквота. Шампион на Белгия стана Генк, а на второ място завърши Брюж.", "date": "2019.05.20", "title": "Спорт: За първи път от 55 години насам Андерлехт пропуска евротурнирите"}
{"url": "http://www.focus-news.net/news/2019/05/20/2659919/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nПрез нощта ще преобладава ясно време, с разкъсана висока облачност. На 20.05.2019 г. преди обяд ще е предимно слънчево. След обяд над Западна България, а до полунощ и над централната част на Дунавската равнина ще се развива купесто-дъждовна облачност, ще има валежи, придружени с гръмотевици. Има условия и за градушки. В източната половина на страната ще продължи да духа до умерен южен вятър. В западните райони вятърът ще е слаб от югозапад, по-късно след обяд ще се ориентира от запад и ще се усили. Максималните температури ще са между 23° и 28°. Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“: \r\nОбласт София:Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.; \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант:пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“: \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тонасамо в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна.Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019г. \r\nАМ „Марица“:няма ограничения. \r\nАМ„Черно море“:няма ограничения. \r\nАМ „Струма“:няма ограничения. Въведени ограничения по основните пътни направления : \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т.Срок: целогодишно; \r\n- „Дюлински“ - забранен за МПС над 3,5 т.Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т.както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПСнад10 т.Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 тот категория N3, както и тегленето на ремаркета и полуремаркета с технически допустима максимална маса над 10 тот категория О4. Срок: целогодишно.; Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Дунавци – Ружинци от км 19+783 до км 62+000 е ограничено за МПС над 12т поради ремонтни дейности на асфалтовата настилка при км 57+300 в района на с. Медовница. Срок до 24.05.2019 г. \r\nОбходен маршрут: път II-11 гр.Дунавци – Арчар –с. Добри дол - по път III-112 с.Добри дол – с.Тополовец - път III-114 с.Тополовец – с. Ружинци и обратно. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено.Срок до 30.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до11.09.2019 г.; \r\nОбласт Перник: \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.Срок до 01.01.2020 г.; \r\nДвижението в участъка(с магистрален габарит)от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно.Срок до 30.09.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посокипоради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението по път I-2 Русе – Цар Калоян от км 34+196 до км 34+596 в района на моста при с.Писанец се осъществява в една лента с пропускателен режим поради авариен ремонт на дилатационни фуги на мостовото съоръжение. Ограничение на скоростта 20 км/ч. Срок до 20.05.2019 г. \r\nОбласт Разград: \r\nДвижението в участъка Разград – граница обл. Шумен  от км 69+826 до км 93+500 се осъществява с повишено внимание поради частичен ремонт на асфалтовата настилка. Движението участъка се регулира с временна сигнализация и от сигналисти.Срок 20.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nДвижението по пътПравец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движениена МПС над 12 т. \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до23.05.2019г. \r\nДвижението по път І-4 Коритна-Севлиево в участъка от км 0+000 до км 24+000 пътен възел Коритна – Сопот се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок 31.05.2019г. \r\nДвижението по път І-4 Коритна-Севлиево в участъка от км 27+000 до км 48+000  Сопот - Абланица се осъществява с повишено внимание поради ремонтни дейности по настилката. Срок до 21.05.2019г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nДвижението в участъка Джулюница – граница ОПУ Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. \r\nОбласт Търговище:  \r\nДвижениетов участъка Търговище – опорен пунктБелокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене - Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Стара Загора: \r\nДвижението по път I-5 с. Ягода - с. Бъдеще  от км 213+800 до км 246+500 в посока Димитровград се извършва двупосочно в една лента поради косене на тревни площи.Срок до 31.05.2019г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: \r\nДвижението в участъка с. Коняво – с. Цървеняно от км 30+000 до км 37+000 се осъществява с повишено внимание поради профилиране на банкети и почистване на наземни окопи. Движението се осъществява в свободните ленти съобразно създадената организация на движение. Срок до 23.05.2019 г.; \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Перник: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Краен до 23.05.2019 г.   \r\nОбласт Сливен: \r\nДвижението по път I-6 /София- Бургас/ от разклона за гр.Твърдица до п.в.Петолъчката от км 352+400 до км 421+100 се осъществява с повишено внимание поради извършване на ръчно косене.Участъкът е сигнализиран с пътни знаци.Срок на до 31.05.2019г. \r\nОбласт София: \r\nДвижението по път І-6 Златица – Мирково при Челопеч от км 189+340 до км 190+020 се осъществява поетапно в една лента поради изграждане на стационарна контролна единица на електронна система за събиране на таксите за ползване на Републиканската пътна мрежа. Срокдо 21.05.2019 г. \r\nОбласт Бургас: \r\nДвижениетов участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\n-път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението по път I-8 Драгоман - Сливница от км 20+235 до км 22+018 се ограничава в светлата част на денонощието поетапно в ляво /посока Драгоман/ и дясно /посока Сливница/ платно поради строителни работи и модернизация на пътя. Движението се извършва двупосочно в съседното платно. Срок 21.05.2019 г. \r\nДвижението в участъка Вакарел – Ихтиман от км 110+700 до км 118+800 е ограничено за всички МПСпоради намален габарит на пътното тяло. Срок до 31.08.2019 г.; \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 20.05.2019 г. Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС:няма. \r\nРемонтни дейности:няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Срок до 28.06.2019 г.; \r\nПът III-7306:Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г. \r\nОПУ-Варна: \r\nВременно са въведени следните ограничения за движение на МПС: \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности:няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш.Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073:Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 тпоради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът  II-53 : Движението попът II-53Поликраище – Елена в  участъка  Лясковски  кантон  - Миндя от  км 16+600 до  км  29+000 се осъществява в една лента поради  изпълнение на  дейности по  ремонт на  пътната  настилка.Движението  се  регулира  с пътни  знаци  и регулировчици.Срок до 31.05.2019г. \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662:Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС:няма ограничения. \r\nРемонтни дейности:няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11:Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т.поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11граница с област Плевен. Срок 31.12.2019 г.; \r\nПът ІІІ-161:Движението по път ІІІ-161 Ребърково–Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т.от км 0+000 до км 5+900 поради свлачищни процеси. Срок 31.12.2019 г.; \r\nПът III-308:Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут:Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци.Срок до31.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци.Срок до31.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15/Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация.Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, прикм 46+800 по общински път до III–403 в с.Малки Вършец.  \r\nПът III-3011:Движението по път III-3011 Крамолин – В. Търново от км 22+129 до км 28+380 е ограничено за МПС над 10 т.поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово.Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС:няма ограничения. \r\nРемонтни дейности: \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 20.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно.Срок до 03.06.2019 г. \r\nРемонтни дейности: \r\nПът II-62: Движението по път II-62 Паничарево – Дупница от км 26+000 до км 36+000 се осъществява с повишено внимание поради почистване на облицовани окопи и профилиране на банкети. Срок до 23.05.2019 год. \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни,свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПСнад 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.Срок до 31.12.2019 г. \r\nРемонтни дейности: \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019г.; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 31.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъкана обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000 се осъществява с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; \r\nОПУ-Монтана: \r\nВременно са въведени следните ограничения за движение на МПС: \r\nПът II-81:Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово– Лом в посока Монтана от км 144+000 до км 145+400 е ограничено за МПС над 10 т.поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут: \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом-Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове –Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т.поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104:Движението по път ІІІ-8104 Замфирово – Пърличево от км 7+000 до км 7+700 е ограничено завсички МПС поради пропадане на участък от пътното тяло.  \r\nОбходен маршрут:по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно.Срок до 30.06.2019 г.; \r\nРемонтни дейности: \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 20.05.2019 г.; \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 20.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч.Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102:Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-112:Движението по Път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности на  пътната настилка. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут:гр. Пазарджик, път I-8с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 21.12.2019 г. \r\nРемонтни дейности: \r\nПът III-8003:Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД.Срок до 30.09.2019 г.; \r\nПът ІІІ-637: Движението по пътІІІ-637 от с. Мрамор до разклон за с. Лева река е ограничено за МПС над 10 т.Срок до 31.07.2019 г. \r\nРемонтни дейности: \r\nПът II-63:Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301край регулация с. Козар Белене – начало регулация гр. Левски от км 1+750до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограниченоза транзитното движение на МПС над 15 т.; \r\nОбходен маршрут: по път ІІ-34 Плевен – Никопол.Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут:За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограниченоза транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градинав района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІII-301: Движението по път III-301 Козар Белене – Левски от км 2+000 до км 5+000 се осъществява с повишено внимание поради машинно подравняване на банкети. Срок до 23.05.2019 г. \r\nПът ІII-3402: Движението по път III-3402 Славяново – Дренов от км 16+000 до км 34+000 се осъществява с повишено внимание поради машинно подравняване на банкети. Срок до 23.05.2019 г. \r\nПът ІII-3501: Движението по път III-3501 Одърне – Каменец от км 24+000 до км 28+000 се осъществява с повишено внимание поради машинно подравняване на банкети.Срок до 23.05.2019 г. \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; \r\nПът II-86: Движението по път II-86 Асеновград–Нареченски бани е ограничено за МПС с височина над 4 м.през тунелите. \r\nОбходен маршрут: път III-866 Кричим – Девин. \r\nПът II-86:Движението по път II-86 Пловдив-Асеновград от км 14+860 до км 25+150 започва полагането на хоризонтална маркировка на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40км/час и 60 км/час. Сигнализацията ще включва бализи в оста на платното за движение. Срок до 24.05.2019г. \r\nПът ІІІ-667: Движението по път III-667 Плодовитово – Първомайпри км 6+832 в района на мост над р. Марицае ограничено за МПС над 5 т.поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора–Поповица и път І-8 София–Пловдив–Свиленград.Срок до 28.12.2019 г.; \r\nПът III-804: Движението по път III-804 Поповица–Болярцие ограничено за МПСнад 12т.поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица–Загражден–Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км18+431е ограничено за всички МПС.Срок целогодишно. \r\nРемонтни дейности:няма. \r\nОПУ-Разград: \r\nВременно са въведени следните ограничения за движение на МПС:няма \r\nРемонтни дейности: \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г. \r\nОПУ-Русе: \r\nВременно са въведени следните ограничения за движение на МПС: \r\nПътІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т.порадикомпрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч.Срок до 30.10.2019 г. \r\nРемонтни дейности: \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-23:Движението по път II-23 Русе – Кубрат от км 24+000 до км 27+000 в участъка от с.Ново село до р-н с.Тетово се осъществява с повишено внимание поради ремонтни дейности на  асфалтовата настилка. Движението се регулира от сигналисти. Срок до 24.05.2019 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2102:Движението по път III-2102  Сливо поле –Борисово от км 0+000 до км 3+500 се осъществява с повишено внимание поради  ремонтни дейности  почистване на храсти по пътните банкети. Срок до 24.05.2019 г.  \r\nПът III-2302:Движението по път III-2302 Ветово – Сеново  от км 6+000 до км 26+580 се осъществява с повишено внимание поради ремонтни дейности на  асфалтовата настилка. Срок до 24.05.2019 г.  \r\nПът III-5001:Движението по път III-5001 Две Могили – Широково – Острица - Кацелово от км 6+000 до км 26+000 се осъществява с повишено внимание поради ремонтни дейности на  асфалтовата настилка. Срок до 24.05.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213:Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срок до 30.06.2019 г. \r\nРемонтни дейности: \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до31.05.2019г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019г.; \r\nПът II-48: Движението по път II-48 Омуртаг – Котел – път I-7 при разклона за с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 ;г. \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019г.; \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОПУ-Смолян: \r\nПът ІІІ-8683:Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866:Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути.Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81:Движението по път ІІ-81 Монтана – София през проход „Петрохан“е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176е ограничено за товарни МПС над 10 т.в двете посоки.Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 еограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово,път I-3 Джурово – Ябланицаграница област Ловеч,път III-358 Ябланица – Гложене, път III-3701 Гложене – Черни Вит.Срок до 31.05.2019 г.; \r\nПът ІІІ-8001: Движението по път III-8001Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проходпът III-164 Бучин проход – Искрец – Свидня.Срок до 31.05.2019 г. \r\nРемонтни дейности: \r\nПът II-37 : Движението по път II-37 Лага - Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г. \r\nПът ІІ-81:Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81:Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81:Движението по път II-81 Костинброд - Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nПът III-3009: Движението по път III-3009 Правец - Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПътIII-5005: Движението по път III-5005 връх ,,Шипка” – връх „Бузлуджа” от км 0+000 до км 12+213е ограничено заМПСнад 3.5 т.Срок до 30.05.2019 г.; \r\nРемонтни дейности: \r\nПът II-66:Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 21.05.2019 г. \r\nПът II-66:Движението  по път II-66 с. Подслон - с. Ракитница от км 39+000 до км 80+715 в посока Чирпан се извършва двупосочно в една лента поради косене на тревни площи. Срок до 31.05.2019г. \r\nПът III-6602:Движението по път III-6602 гр. Стара Загора - с. Сулица от км 0+000 до км 18+600 в посока с. Сл. кладенец,се извършва двупосочно в една лента поради косене на тревни площи. Движението на МПС да бъде с повишено внимание и съобразена скорост.Срок до 31.05.2019г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т.поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т.по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48:Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009:Движението на МПС над 12 т.по път III-5009 Козлец – Кърджали от км 0+000 до км 26+080e ограничено.Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731:Движението по път III-731 Радко Димитриево– Друмевоe ограниченоза МПС над 10 т.поради свлачищни процеси.  \r\nОбходен маршрут: Шумен – Овчарово – Друмево.Срок до 02.10.2019 г. \r\nРемонтни дейности:няма. \r\nОПУ-Ямбол: \r\nВременно са въведени следните ограничения за движение на МПС: \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности: \r\nПът III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци.Срок до 23.05.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.  Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново;път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.05.20", "title": "Актуална пътна обстановка"}
{"url": "http://www.focus-news.net/news/2019/05/20/2659925/vitsepremierat-i-ministar-na-vanshnite-raboti-ekaterina-zaharieva-shte-se-sreshtne-s-ministara-na-vanshnite-raboti-na-germaniya-hayko-maas.html", "text": "По покана на вицепремиера и министър на външните работи Екатерина Захариева на официално посещение в София е министърът на външните работи на Германия Хайко Маас. Това съобщиха от пресцентъра на  Министерството на външните работи . Той се срещна с премиера Бойко Борисов. предстоят официални срещи с вицепремиера и министър на външните работи Екатерина Захариева и с президента Румен Радев.   \r\nЕкатерина Захариева ще приеме министър Хайко Маас за разговори на „четири очи“ и пленарни разговори между двете делегации в Министерския съвет в 10.30 часа. Двамата ще дадат пресконференция в Гранитната зала на Министерския съвет в 11.30 часа.   \r\nДвамата министри ще обсъдят актуални теми от двустранните отношения и дневния ред на Европейския съюз, както и въпроси, свързани с предизвикателствата пред ЕС в международен план.  \r\nВ 12.30 часа Екатерина Захариева и Хайко Маас ще се разходят в историческия център на София в района между ротондата „Свети Георги“, джамията „Баня Баши“ и Софийската синагога, символизиращи културното многообразие и толерантност на българския народ. В 14.00 часа двамата министри ще направят първа копка на новата сграда на дипломатическата мисия.", "date": "2019.05.20", "title": "Вицепремиерът и министър на външните работи Екатерина Захариева ще се срещне с министъра на външните работи на Германия Хайко Маас"}
{"url": "http://www.focus-news.net/news/2019/05/20/2659923/nimh-dnes-shte-bade-slanchevo-maksimalnite-temperaturi-shte-sa-mezhdu-23-i-28.html", "text": "Днес преди обяд ще е предимно слънчево, с разкъсана висока облачност. Това съобщи за  Агенция „Фокус“  дежурният синоптик Георги Цеков от   Националния институт по метеорология и хидрология (НИМХ) . След обяд над Западна България, а до полунощ и над централната част на Дунавската равнина ще се развива купесто-дъждовна облачност, ще има валежи, придружени с гръмотевици. Има условия и за градушки. В източната половина на страната ще продължи да духа до умерен южен вятър. В западните райони вятърът ще е слаб от югозапад, по-късно след обяд ще се ориентира от запад и ще се усили. Максималните температури ще са между 23° и 28°. \r\nНад Черноморието ще преобладава слънчево време. Ще духа слаб до умерен южен вятър. Максимални температури между 22° и 26°. Температурата на морската вода е 15-17°. Вълнението на морето ще бъде 2 бала. Атмосферното налягане слабо ще се понижи, а привечер над западните райони ще започне да се повишава, но ще остане по-ниско от средното за май. \r\n В следобедните часове над масивите в Западна България ще се развива купеста и купесто-дъждовна облачност, ще има краткотрайни валежи, придружени с гръмотевици.  Ще духа силен юг-югозападен вятър, привечер в западните райони ще се ориентира от запад. Максималната температура на височина 1200 метра ще е около 18°, на 2000 метра – около 11°.", "date": "2019.05.20", "title": "НИМХ: Днес ще бъде слънчево, максималните температури ще са между 23° и 28°"}
{"url": "http://www.focus-news.net/news/2019/05/20/2659927/ministar-temenuzhka-petkova-shte-poseti-aets-kozloduy.html", "text": "Министърът на енергетиката Теменужка Петкова ще посети атомната централа в Козлодуй след 10.00 часа. Това съобщиха от пресцентъра на  Министерството . На място тя ще се запознае с дейностите, свързани с плановия годишен ремонт на пети блок на АЕЦ „Козлодуй“.  \r\nРемонтната програма стартира на 1 май и включва техническо обслужване, както и презареждане на реактора със свежо ядрено гориво. В рамките на ремонта се предвижда и изпълнение на мерки, свързани с повишаване на топлинната мощност на съоръжението до 104%.", "date": "2019.05.20", "title": "Министър Теменужка Петкова ще посети АЕЦ „Козлодуй“"}
{"url": "http://www.focus-news.net/news/2019/05/20/2659926/vitsepremierat-mariyana-nikolova-shte-prisastva-na-tseremoniyata-po-vstapvane-v-dlazhnost-na-novoizbraniya-prezident-na-ukrayna-volodimir-zelenskiy.html", "text": "Заместник министър-председателят по икономическата и демографската политика Марияна Николова ще присъства на официалното встъпване в длъжност на новоизбрания президент на Украйна Володимир Зеленский в Киев. Това съобщиха от  правителствената информационна служба . Церемонията ще започне в 10.00 часа с тържествено заседание на Върховната Рада на Украйна, на което новоизбраният президент ще положи клетва. След инагурацията новият държавен глава ще даде тържествен прием за високите гости в Мариинския дворец.", "date": "2019.05.20", "title": "Вицепремиерът Марияна Николова ще присъства на церемонията по встъпване в длъжност на новоизбрания президент на Украйна Володимир Зеленский"}
{"url": "http://www.focus-news.net/news/2019/05/20/2659929/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-burgas-sofiya-sofiya-oblast-smolyan-vratsa-veliko-tarnovo-pleven-i-vidin.html", "text": "Кандидатите за евродепутати от „БСП за България“ ще посетят областите Бургас, София, София-област, Смолян, Враца, Велико Търново, Плевен и Видин. Това съобщиха от пресцентъра на  БСП . \r\nПосещенията ще се проведат по следната програма: Бургас \r\nВ 18.30 часа в аула в Бургаския свободен университет или сцена на открито на площад „Ат. Сиреков“, водачът на листата Елена Йончева и кандидатите за евродепутати Момчил Неков и Крум Дончев ще участват в митинг-концерт. София-област \r\nОт 17.00 ч. в библиотеката в Елин Пелин Емил Георгиев ще се срещне с граждани.  \r\nВ 20.00 ч. в салон на читалището в Самоков Деница Златева ще разговаря с граждани. Смолян \r\nОт 15.30 ч. в заведение „Кристал“ в Смолян Цветелина Пенкова ще проведе среща с просветни дейци. От 18.00 часа в читалище „Балкански просветител“ ще започне и срещата й с граждани от региона.  София \r\nВ 10.30 ч. в град София Валери Жаблянов и Емил Георгиев ще се срещнат със  Съюза на офицерите и сержантите от запаса и резерва в тяхната сграда.   \r\nОт 12.00 ч. ще започне срещата на Иван Кръстев с Национален съвет на хората с увреждания на бул. „Дондуков“ 11. \r\nВ 17.30 ч. ще се проведе среща по проблемите на средното образование с участието на Иван Кръстев и Мариела Модева. Събитието ще се състои в гранд-хотел „София“. Враца \r\nВ 15.00 часа в читалището на село Бели Извор, община Враца, Велизар Енчев ще разговаря с граждани. От 17.30 часа ще започне и срещата му в клуба на БСП във Враца, а от 18.30 часа той ще бъде в село Костелево в читалището. Велико Търново \r\nВ 14.30 часа в музея на Полски Тръмбеш Иво Христов ще разговаря с граждани. В 17.00 часа в зала 1 на общината в Горна Оряховица ще започне и срещата му с хората от региона, а в 18.30 часа той ще бъде в зала „Преслав „Интерхотел“ във Велико Търново. \r\nОт 15.30 ч. в ритуална зала на Община Сухиндол ще започне срещата на Петър Витанов с граждани от региона. В 18.00 часа той ще бъде в зала на Общината в Свищов.  Плевен \r\nВ 13.00 часа в клуба на БСП в Червен бряг проф. Румен Гечев ще се срещне с граждани. От 15.00 часа той ще проведе среща и в село Мечка община Плевен в зала Земеделска кооперация. В 17.00 часа Гечев ще бъде в зала Патронаж град Белене за разговор с гражданите от района.  Видин \r\nОт 10.30 часа в х-л „Скалите“ в Белоградчик ще започне срещата на Сергей Станишев с граждани. В 12.00 часа той ще посети Кула, където ще разговаря с граждани в партийния клуб. В 17.00 часа ще започне срещата на Станишев в зала на Филхармонията във Видин.", "date": "2019.05.20", "title": "Европейски избори 2019: Кандидатите за евродепутати от „БСП за България“ ще посетят областите Бургас, София, София-област, Смолян, Враца, Велико Търново, Плевен и Видин"}
{"url": "http://www.focus-news.net/news/2019/05/20/2659924/prezidentat-rumen-radev-shte-se-sreshtne-s-ministara-na-vanshnite-raboti-na-germaniya-hayko-maas.html", "text": "От 12.00 часа президентът Румен Радев ще разговаря на „Дондуков“ 2 с външния министър на Федерална република Германия Хайко Маас. Това съобщиха от  прессекретариата на държавния глава .", "date": "2019.05.20", "title": "Президентът Румен Радев ще се срещне с министъра на външните работи на Германия Хайко Маас"}
{"url": "http://www.focus-news.net/news/2019/05/20/2659931/evropeyski-izbori-2019-korneliya-ninova-bsp-mladite-semeystva-tryabva-da-badat-stimulirani-dopalnitelno-za-detsata.html", "text": "„Едно от първите неща, които ще направим, когато управляваме, е да стимулираме младите семейства допълнително за децата заради демографската катастрофа. Предлагаме 6400 лв. еднократна помощ за второ или трето дете на работещи родители, които са се осигурявали. Това струва 30 млн. лв. годишно“. Това заяви председателят на БСП Корнелия Нинова в студиото на БСТВ, съобщиха от пресцентъра на  БСП . Според нея за размера на бюджета и харчовете, които се правят, това е нищожна сума, но би помогнала на млади българи за отглеждане на деца. „За тези 2 години, откакто управлява Борисов, той еднолично, със 190 решения на МС, е изхарчил 5 млрд. и 900 млн. лв., извън бюджета на страната. Къде са отишли тези пари и какъв ефект са дали? Това е един от пороците на това управление, което вярвам, че ще поправим“, каза още тя. Нинова обясни, че тези въпроси се решават в парламента и с актуализация на бюджета. „Сега предизборно, г-н Борисов обикаля страната и примерно- в Стара Загора му поискаха 500 млн. лв, той обеща да им ги даде в сряда. Така не се управлява държавен ресурс. Целта му е лично политическо оцеляване“, подчерта тя.  \r\nПредседателят на БСП посочи три големи достойнства на „Визия за България“: „За първи път някоя партия предлага такъв прочит на политиката – да сложим край на модела на прехода и да започнем да възстановяваме страната. Написахме програмата не в кабинетите, а тръгнахме в страната – 500 срещи, десетки хиляди хора и специалисти са ни помагали да я изработим заедно. В програмата има конкретни управленски политики – болниците да не са търговски дружества, коригиране на лекарствената политика, доходите, преизчисляване на пенсиите, младежка политика и подпомагане на младите семейства и още много конкретни предложения“, уточни Нинова.  \r\n„БСП три години подред много последователно показвахме грешките на правителството. Сега е времето БСП да покаже алтернативата, а това става спокойно, уверено и аргументирано. Проблемите, които засягаме и предлагаме решения за тях, макар и национални, са част от европейските“, подчерта лидерът на левицата. Като пример посочи бедността и неравенствата. „Една от основните теми е европейската минимална работна заплата и пенсия. Другият голям проблем в България е корупцията, особено в еврофондовете, а това е европейска тема“, допълни тя. Нинова подчерта, че предстои формирането на Европейска прокуратура и избор на главен европейски прокурор. „Това е механизъм да се спрат кражбите от еврофондовете и да стигат до тези хора, за които са предназначени, а не до няколко фирми, приближени до властта и да отиват за къщи за гости и апартаменти с асансьори“, допълни тя. В тази връзка Нинова обърна внимание, че според правилата за Европейска прокуратура, имаме право на двама делегирани прокурори – българи, които изпълняват нейните функциите в България. „Два месеца настояваме да изработим правила за техния избор, да направим промени в Закона за съдебната власт. Управляващите мълчат. Тихомълком някъде ще се реши и ще замине някой послушен човек, който да се командва от тук“, посочи тя.  \r\nПредседателят на БСП е на мнение, че предсрочни избори могат да предизвикат избирателите и ги призова да гласуват – свободно, спокойно и без страх. „Ако ГЕРБ загубят тези избори, те вече нямат легитимност и доверието да управляват“, каза още Нинова. Тя припомни, че могат да се дадат много примери как БСП се бори със задкулисието и паралелната държава. „Напуснахме парламента заради това, че се посяга на правото на хората да гласуват с преференция“, припомни тя. Нинова подчерта, че много удари е понесла партията за това, че се бори да промени модела и да се разграничи от статуквото. „Когато си тръгнал срещу модел, който съществува 30 години, няма как да не си създадеш врагове. Въпросът е дали ще издържиш. Аз искам да продължим по същия начин, както до сега“, заяви тя. „Когато хората ни дадат право да управляваме, ще разберат, че каквото сме говорили като опозиция, ще го превърнем в реални действия“, допълни Корнелия Нинова.", "date": "2019.05.20", "title": "Европейски избори 2019: Корнелия Нинова, БСП: Младите семейства трябва да бъдат стимулирани  допълнително за децата"}
{"url": "http://www.focus-news.net/news/2019/05/20/2659933/vidinska-sveta-mitropoliya-organizira-leten-detski-pravoslaven-lager-v-lopushanskata-sveta-obitel-sv-yoan-krastitel.html", "text": "С благословението на Негово високопреосвещенство Видинския митрополит Даниил за втора поредна година ще се проведе летен детски православен лагер в Лопушанския манастир „Св. Йоан Предтеча“, предаде репортер на  Агенция „Фокус” . Организатор е Видинска света митрополия. Деца от Видинската епархия ще имат възможност да научат повече за православната вяра. Лагерът, който ще бъде през юли, е безплатен и ще се проведе в три смени по десет дена.  \r\nДецата са разпределени по възраст и пол, отделно момичета и момчета. За лагерниците са предвидени занимания за запознаване с основите на православната ни вяра, участие в богослужения,  спортни игри и екскурзии. Организаторите ще проведат и родителски срещи по места, на които ще разяснят правилата и целите на лагера и ще отговорят на поставените въпроси. Желаещите да запишат децата си или да получат повече информация могат да се обърнат към организаторите от Видинска света митрополия. Документи за участие в лагера се подават до 20 юни в администрацията на митрополията.  \r\nНикола ПЕТКОВ", "date": "2019.05.20", "title": "Видинска света митрополия организира летен детски православен лагер в Лопушанската света обител „Св. Йоан Кръстител“"}
{"url": "http://www.focus-news.net/news/2019/05/20/2659934/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на  Агенция „Фокус” . Началото на службата е в 10.00 часа. Вечернята ще е от 17.00 часа.  \r\nНикола ПЕТКОВ", "date": "2019.05.20", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/05/20/2659932/sofiya-vavezhda-se-vremenna-organizatsiya-na-dvizhenieto-za-poseshtenie-na-ministara-na-vanshnite-raboti-na-germaniya.html", "text": "Въвежда се временна организация на движението за посещение на министъра на външните работи на Федерална република Германия. Това съобщиха от пресцентъра на  Столична община .  От 07.00 до 16.00 часа се забранява престоят и паркирането на пътни превозни средства на ул. „Жетварка“ между ул. „Елемаг“ и ул. „Фредерик Жолио Кюри“. От 12.00 до 16.00 часа се забранява влизането на пътни превозни средства по ул. „Жетварка“ между ул. „Елемаг“ и ул. „Фредерик Жолио Кюри“, само при необходимост и по преценка на отдел „Пътна полиция“ при СДВР.", "date": "2019.05.20", "title": "София: Въвежда се временна организация на движението за посещение на министъра на външните работи на Германия"}
{"url": "http://www.focus-news.net/news/2019/05/20/2659928/danas-sarbiya-srabska-lista-specheli-izborite-v-severno-kosovo.html", "text": "Кандидатите от „Сръбска листа“ спечелиха извънредните избори за кметове във всичките четири общини в северната част на Косово, съобщава електронното издание на водещия белградски ежедневник  Danas , като се позовава на информация от коалицията на неправителствените организации „Демокрация в действие\". \r\nГрупата обяви предварителните резултати от гласуването на пресконференция след края на изборния ден в четирите общини в Северно Косово. По нейни данни в Северна Митровица лидерът на „Сръбска листа“ Горан Ракич е спечелил 95,2% от гласовете, кандидатът на Демократическата партия на Косово (ДПК), Гондза Каузи - 3,1%, Ерден Атис от „Движение за самоопределение“ - 1,6%. В Зубин Поток Сърджан Вулович от „Сръска листа“ събира 94,1%, Хисен Мехмети от ДПК - 3,1%, Лиридона Кахримани от „Движение за самоопределение“ 2,8%.  \r\nЗоран Тодич от „Сръбска листа“ печели изборите в Община Лепосавич с 96,4%, Шатир Хетеми от ДПК събира 2,1%, Фиск Весели от „Движение за самоопределение“ има 1,5%. В Звечан кандидатът на „Сръбска листа“ Вучина Янкович печели 96,4%, Авди Печи от „Движение за самоопределение“ събира 2,2%, а претендентът на ДПК Илир Печи - 1,4%. \r\nСпоред неофициални източници от „Сърбска листа“ победата на нейните кандидати на кметските избори в Северно Косово показва политиката на лоялност на местното население към официален Белград. \r\nВсички избирателни секции бяха затворени в 19.00 часа местно време (20.00 часа българско време), потвърдиха от Централната избирателна комисия.  \r\nГоворителят на Косовската полицейска служба за региона Бранислав Радович увери, че не са регистрирани инциденти в изборния ден или други събития, които биха могли да застрашат сигурността на избирателите или да повлияят на резултата от вота.„Нямаше инциденти, които да налагат намеса на полицията никога\", подчерта Радович. \r\nИзбирателните секции в Северно Косово посетиха ръководителя на Службата на ЕС в Косово Наталия Апостолова и ръководителя на мисията на ОССЕ Ян Брату. Беше отбелязано, че не са регистрирани големи нередности, с изключение на непроверени избирателни списъци, двойно гласуване и опити за упражняване на правото на глас със сръбски лични карти.  Тереза Герова", "date": "2019.05.20", "title": "Danas (Сърбия): „Сръбска листа“ спечели изборите в Северно Косово"}
{"url": "http://www.focus-news.net/news/2019/05/20/2659938/evropeyski-izbori-2019-velizar-enchev-ot-evropeyskite-izbori-zavisi-dali-pravitelstvoto-na-gerb-shte-bade-detronirano-ot-vlastta.html", "text": "От този вот зависи дали ще има предсрочни парламентарни избори, на които ГЕРБ да бъдат окончателно детронирани от властта. За 10 години те показаха какво могат, по-точно какво не бива да се прави. Това заяви кандидатът за евродепутат от „БСП за България“ д-р Велизар Енчев в Кюстендил, съобщиха от пресцентъра на  БСП . Според него това са първите европейски избори, на които се говори най-малко за Европа и повече за България. Той призова кюстендилци да подкрепят листата на „БСП за България“, за да живеем по европейски и да стартира процес на рестартиране на системата, която да изхвърли антиевропейската партия ГЕРБ и нейните организации. \r\n\"На тези избори ние решаваме европейското бъдеще на България. Не е нормално Европа да се управлява толкова време от десни и консервативни правителства, които доведоха до там нещата, че Великобритания напуска ЕС заради изключително погрешната политика на Ангела Меркел\", заяви Енчев.  \r\nПо-рано през деня кандидатът за евродепутат от \"БСП за България\" се срещна с жителите на община Бобов дол. „Това са първите избори, които са европейски, но по същество са вот на доверие или недоверие към правителството. Всеки трябва да гласува и всеки, който мисли с главата си, трябва да гласува, защото БСП е  единствената сила, която може да порази ГЕРБ. Победа на БСП може да предизвика парламентарни избори и да трасира пътя за успеха на местните избори, тъй като не е тайна, че ГЕРБ държи почти цялата местна власт. Ако сега победим, ще повторим и на местните избори тази победа, ако изгубим, прогнозата е много мрачна\", заяви при посещението си днес в Бобов дол Велизар Енчев. \r\nТой представи акцентите в платформата на социалистите пред препълнена зала от членове и симпатизанти на партията, общинския ѝ председател Елеонора Христова, кмета на Бобов дол Елза Величкова. \"Всички европейски депутати от България, независимо дали са от управляващите или от опозицията, са в подкрепа на Лаура Кьовеши за европейски главен прокурор. Ако искаме да се върне доверието в правосъдната система в България, ако изобщо има правосъдна система, трябва да се избере главен прокурор, който ще въведе ред\", заяви той. Като втора цел Енчев посочи създаването на фонд за демографски застрашените страни в ЕС, в който България да е най-големият получател. \"Нашата група може да се бори за създаването на поста еврокомисар по демографията. От всички партии вече се говори за европейска минимална заплата, но аз правя едно допълнение, защото от 15 години съм говорител на Пенсионерските съюзи в България. За всяка държава минималната пенсия не трябва да бъде по-ниска от прага на бедността, а при нас той е 350 лева\", посочи кандидатът за евродепутат. \"Ще отстоявам и в рамките на преговорния процес между Турция и Европейския съюз за визовия режим и икономическото партньорство, нашата група да наложи меморандум или резолюция, с която Европейският парламент призовава Република Турция да започне преговори с България за изплащането на дълга към тракийските бежанци за техните имоти, присвоени от Турция през 20-те години на миналия век. Мисля, че това е нещо постижимо и тук няма да срещна подкрепата на ГЕРБ и ДПС, но това е национална кауза и се надявам главният адвокат на Реджеп Ердоган в Европейския съюз Бойко Борисов, да нареди на своята група да подкрепят тази кауза, защото става дума за няколко милиарда лева, които по Ангорския договор Турция не е отрекла, че дължи\", коментира още Енчев. Според него, ако един евродепутат обещае, че може да изпълни повече от 2 - 3 неща, ще излъже. \"Реалното е толкова и да не забравяме, че България има 17 депутати в ЕП и тежестта им не е голяма, но затова пък като най-бедната и най-болната държава в Европейския съюз ние трябва да бъдем най-гласните. Ако изборите бяха днес БСП категорично ще победи, важното е с каква разлика\", заяви Велизар Енчев.", "date": "2019.05.20", "title": "Европейски избори 2019: Велизар Енчев: От Европейските избори зависи дали правителството на ГЕРБ ще бъде детронирано от властта"}
{"url": "http://www.focus-news.net/news/2019/05/20/2659935/fakulteti-makedoniya-budva-vavezhda-dopalnitelni-razhodi-za-posetitelite.html", "text": "В понеделник известната черногорска туристическа дестинация, град Будва, въвежда таксуването на екскурзионни таксита за Стария град на цена от едно евро, съобщи туристическата организация „Будва“, предава македонското електронно издание „Факултети“. Медията добавя, че екскурзионна такса няма да важи за деца до 12 години, лица, които са с тежки увреждания, участници в училищни екскурзии, чужденци, които са освободени от заплащане на данъци по международни конвенции и които са организирани чрез официални хуманитарни организации, отиват в Будва за предоставяне на хуманитарна помощ, предава Радио „Фокус“ в рубриката „Балкански туристически часовник“. \r\nТаксата не се заплаща за гости, пребиваващи в туристическите обекти на територията на Будва, които вече са платили данък за пребиваване. Тя ще бъде временно начислена на информационна и туристическа точка в Стария град.", "date": "2019.05.20", "title": "„Факултети“ (Македония): Будва въвежда допълнителни разходи за посетителите"}
{"url": "http://www.focus-news.net/news/2019/05/20/2659939/sofiya-vavezhda-se-organizatsiya-na-dvizhenieto-za-zhelezopatni-uchastatsi-sofiya-elin-pelin-i-mosta-nad-ul-kamenodelska.html", "text": "Въвежда се организация на движението за железопътни участъци София – Елин Пелин и моста над ул. „Каменоделска“. Това съобщиха от пресцентъра на  Столична община . Забранява се влизането на пътни превозни средства, както следва:  \r\n- до 23 май 2019 г. по западното пътно платно на ул. „Каменоделска” между ул. „Козлодуй” и ул. „Индустриална”, като движението на превозни средства ще се извършва двупосочно в източното пътно платно на улицата в същия участък;  \r\n- от 24 май 2019 г. до 25 юни 2019 г. по източното пътно платно на ул. „Каменоделска” между ул. „Козлодуй” и ул. „Индустриална”, като движението ще се извършва двупосочно в западното пътно платно на улицата в същия участък.", "date": "2019.05.20", "title": "София: Въвежда се организация на движението за железопътни участъци София – Елин Пелин и моста над ул. „Каменоделска“"}
{"url": "http://www.focus-news.net/news/2019/05/20/2659930/dimitar-nikolov-borisov-ne-ni-e-kazal-ima-li-neshto-konkretno-predvid-che-ochakva-kostinbrod-2.html", "text": "Борисов не ни е казал има ли нещо конкретно предвид, че очаква „Костинброд 2“. Това каза Димитър Николов, зам.-председател на ГЕРБ и ИК, кмет на Бургас, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n„Какво е впечатлението Ви от днешното голямо събитие на ГЕРБ, в което Манфред Вебер, кандидатът на ЕНП за председател на ЕК, беше представен на близо 15 хиляди души от ГЕРБ?“. С този въпрос Беновска посрещна Димитър Николов. Зам.-председателя сподели, че това е най-голямото събитие в края на кампанията и съвпада с посещението на водещия кандидат на ГЕРБ, който е единодушно избран от партията да представлява ЕНП. „Когато се обсъждат кандидатурите за председател на ЕК Манфред Вебер беше своеобразно обобщение на до момента проведените срещи в регионите. Имахме възможност да се видим с колегите, кметовете, областните и общинските отговорници, да уеднаквим посланията“, каза още зам.-председателят на ГЕРБ.  \r\nБеновска припомни, че в коментара си в началото на предаването е споменала, че в речите на Томислав Дончев, Владислав Горанов, Йорданка Фандъкова и неговата са се откроили няколко послания – призив на Дончев да се гласува на тези избори и да не се развенчава ролята на Европа, Горанов е подсказал за икономическия растеж, БВП и средствата, които ще се инвестират до края на мандата на ГЕРБ, което означава, че няма да има предсрочни избори, а Николов е съобщил, че общините получават 3 пъти повече свобода. Николов обясни, че това е трети програмен период, който надгражда предходните 2 и ЕК и управляващите фондове в страната категорично са се убедили, че местните власти имат максимално високо качество на управление на тези процеси и се дава по-голяма самостоятелност и приоритет, когато местните власати решават кои да са водещите сфери, в които да се инвестира. „Досега водещо беше масовата и тежка инфраструктура. Знаете, много се изграждаха пречиствателни станции, канализации, водопроводи, пътища. Сега ще се дава свобода спрямо изискванията и нуждите на регионите“, обясни Николов, като наблегна на това, че целта е повишаване на доходите и да не се привличат инвестиции само заради ниската цена на труда, а да водят до реализиране на иновативни технологии и процеси, което ще повиши компетентността на работниците и ще носи по-висок личен доход.  \r\n„В каква кондиция е ГЕРБ – на вишката на успеха ли е, или е „затворник“ в „къщите за гости и на собствените си грешки“, попита Беновска. Николов изрази мнение, че партия ГЕРБ е влязла смутено в тази кампания заради скандалите, но имайки предвид големината на партията и регионалната представителност, ГЕРБ е успяла да влезе и в малките населени места и общински центрове. Зам.-председателят на ГЕРБ посочи, че на финалната права ГЕРБ е в добра кондиция и днешната среща е била навреме и е нямало да окаже голям ефект, ако е била проведена дни преди вота. В тази седмица преди вота всеки ще има възможност да свърши това, което не е успял, да проведе още срещи и агитации.  \r\nОпитват ли се БСП да развенчае Борисов?; Скандалът с апартаментите и къщите за гости \r\n„Защо се наложи, ако мога да цитирам опозицията – Борисов да е по-активен? На какво стана заложник той“, попита Беновска. Зам.-председателя на ГЕРБ сподели, че това му е естественото състояние, деен е и би се чувствал некомфортно и не на себе си, ако трябва да стои на едно място и да се занимава с по-битови теми или само със заседания в министерски съвет, или „вадене на горещи картофи от жаравата“.  \r\nБеновска отбеляза, че общуването с хората му е силната част и неслучайно е цитирала реплика на Ален Делон в коментара си, отнасяйки я към Борисов – „Харесват ли ме, или не ме харесват – някой може ли да ми оспори кариерата?“. „Могат ли опозицията – Радев, силно вече политизиран към БСП, Корнелия Нинова и нейните съдружници – да му оспорят кариерата, личната харизма“, попита водещата. Николов сподели, че в началото на годината на работно заседание техен колега е казал, че за разлика от другите партии на ГЕРБ на тези избори ще ѝ бъде по-лесно, защото другите ще трябва много да обясняват, а ГЕРБ ще показва. „За да го показва, Борисов трябва да е страната, в региона. Не всичко се случва в София и не е нужно. Виждате как се развиват регионите, как се отварят непрекъснато всяка седмица нови производства, нови мощности, нови активности в страната. Основна заслуга за това има климатът в страната, стабилността и условията, за да се привлекат почти на 100 % чужди инвеститори. Направили са много силен маркетингов анализ и преценка в каква държава отиват, с какви правила, с каква устойчивост, с каква политика, какви са политиците, могат ли да разчитат на дълъг период на тази инвестиция, без да има резки колебания или сътресения в тази държава. Това, което прави правителството и държавата, косвено се отразява и пряко върху настроението на инвеститорите и затова се случва в последните 6-7 месеца или 1 година да бъдат в толкова динамичен порядък тези предприятия“, каза Николов. Беновска отбелязва, че Николов като опитен политик се е научил да избягва от въпросите по тангентата.  \r\n„Знаете, че Европейската сметна палата ще ни проверява по програмата „Развитие на селските райони“, по която са изграждани тези къщи за гости. Това може да доведе и до други проверки. Има ли опасност „апартамент-гейт“, „къщи за гости-гейт“ и поисканите от Цацаров сведения за офшорни сметки и фирми да продължат тренда, както казахте, на неувереността в началото, който започна от апартамента на зам.-председателя на ГЕРБ – Цветанов“, попита Беновска. Николов отговори, че работата на Европейската сметна палата е да проверява и колкото по-качествено се провери, толкова по-сигурни ще бъдем, че резултатите ще са обективни, а времето без проверки е по-опасно, защото интерпретациите могат да бъдат повратни и многообразието на мнения ще обърква избирателите.  \r\n„Засенчи ли се репутацията на ГЕРБ от апартаментните скандали и ако можете, разбира се, да си кажете откровеното мнение за апартамента на Цветанов“, попита Беновска. Зам.-председателят на ГЕРБ отново каза, че в началото партията е била объркана и смутена, но Цветанов достойно е обяснил всичко и е поел отговорност и колкото повече се връщаме към тези теми, толкова по-объркващо за структурата ще бъде, защото живеем в бъдещето и си правим изводи от миналото, които ако са качествени, водят до повече ефективност, безгрешност и обективност. „Да разбирам ли, че Вие в момента ми казвате непряко, че въпросът с апартаментът на Цветанов за ГЕРБ е приключен? Не стана ясно, между нас казано, на кого Борисов ще даде прошка, или на него някой ще му даде прошка, на 26-ти май на Евроизборите. Борисов даде ли прошка на Цветанов, или това предстои да се случи с резултатите на Евроизборите“, попита водещата.  \r\n„Другият акцент е по-важен – Борисов и ръководството на ГЕРБ искат прошка от избирателите, от нашите симпатизанти. Това е най-важното в случай. Няма толкова голям смисъл помежду си членовете на ръководството на партията как си прощават, по какъв начин и как го артикулират“. Беновска обясни, че хората искат да разберат дали възтържествува справедливостта на всички нива, особено на високите. Зам.-председателят на ГЕРБ съобщи, че справедливостта вече е факт, защото няма човек, който не си е понесъл отговорността. „Дали избирателите са простили и как ще реагират те – тепърва предстои да видим, затова казвам, че това е по-важно за нас“, обобщи Николов.  \r\nСценарият „Костинброд“ ще се повтори ли?; Очерняща кампания на БСП срещу ГЕРБ \r\nБеновска помоли да бъде пуснат запис с последните думи на Борисов от днешната му реч в Арена „Армеец“, за да коментират със събеседника ѝ казаното.  \r\nБорисов: „Четвъртък и петък ще ни правят Костинброд. Вариант някакъв такъв ще има. Лъжата, нали си я спомняте? Пак същите кандидати са там. Когато отидоха и казаха, че в Костинброд се правят фалшиви бюлетини, че има автобуси с двойни дъна. Помните ли? Чудовищна история! Сто процента лъжа, измама. Това се готвят да направят в четвъртък или петък. Там ще гледат да ни ударят с някаква лъжа, да няма време да реагираме. Или тогава ден за размисъл – не може да се реагира. После вече като всички се освестят – ще кажат „да, малко сме излъгали, ама това не ни е за първи път“, но пораженията ще ги има. Затова искам максимално да сте концентрирани за тогава. Желая Ви приятен път!“ \r\nБеновска допълни, че след аплодисментите Борисов е казал – „карайте внимателно, спазвайте правилата за движение по пътищата“ и прозвучало доста иносказателно и не е било призив към шофиращите. Николов обясни, че това означава да се спазват всички правила и затова е станало въпрос за случая в Костинброд, защото изборният закон е забранявал в деня на размисъл да се реагира по някакъв начин, защото всяка казана дума се е считала за политическа агитация, а ГЕРБ не е имала никакъв опит с толкова добре организирани комплоти.  \r\nБеновска попита госта си дали знае за какво предупреждава Борисов, очаква ли нещо, или това е превантивна мярка. Зам.-председателят на ГЕРБ коментира, че около 24 май хората са настроени за кратка ваканция, има балове и 4 почивни дни, което ще ги накара да предпочетат ходене на море или планина. Николов обясни, че не знае дали Борисов очаква нещо конкретно в четвъртък и петък, и не са обсъждали въпроса. \r\nВодещата определи изборите като „терен за разчистване на бивши сметки и за изграждане на бъдещо бъдеще на някои от политиците – визирам Корнелия Нинова и Румен Радев“. „Ще бъдат ли техните усилия възнаградени според Вас? Кажете го обективно и не пропагандирайте сега за ГЕРБ“, попита Беновска. Николов отговори, че от неважни и немобилизиращи избори преди Евроизборите сега са се превърнали в изключително важни за всички политически партии. Той сподели, че е убеден в мобилизацията на ГЕРБ. Беновска отново попита дали Нинова и Радев набират сила в агитацията срещу ГЕРБ, защото това е оръжието им в момента. Зам.-председателят на ГЕРБ обясни, че не следи кампанията на БСП, защото има повече ангажименти към кампания на ГЕРБ, която е позитивна и проевропейска и ГЕРБ не е излизала с очерняща и дискредитираща кампания към нито една политическа формация. „Радев и Нинова се жалват в ЦИК, че Борисов …“, каза Беновска, но бе прекъсната от Николов с коментара „това не значи, че ГЕРБ трябва да отговаря по същия начин“. Беновска припомни, че и ГЕРБ са подали оплакване срещу Радев, а Николов обясни, че това не означава негативна и очерняща кампания и ГЕРБ няма да изневери на своята политика и темперамент, затова ще бъдат позитивни до последния ден на вота. Беновска съобщи, че до момента на разговора има едно заглавие – Борисов не е съобщавал какво очаква да се случи в четвъртък и петък и попита „Какво ще стане ако не се увенчаят с успех очакванията за повече представителите на България от страна на ГЕРБ в ЕП? Нали, човек трябва да е подготвен и за най-добрия вариант, и за най-лошия? Това обсъждали ли сте го?“. Николов отрече да са обсъждани подобни сценарии, защото основно се коментира как да бъдат увеличени гласовете и как да бъде запазена и увеличена бройката на европейските демократи от ГЕРБ. Според зам.-председателя на ГЕРБ мисълта за увеличаване на бройката е обективно, но не може да се каже каква ще бъде избирателната активност, тъй като почивните дни са притеснителен факт и затова няма как да се направи съпоставка с други избори.  Предстоящите местни избори \r\n„Някой може да каже, че местните избори са далече, но мисля, че те вече започнаха по някакъв начин, успоредно с Евроизборите, защото Вие – кметовете, областните управители, областните и общинските ръководства трябва да активизирате до степен почти на сто процента, поне Вашата гласоподавателна активност на ГЕРБ“, коментира Беновска. Николов съобщи, че на националното съвещание Борисов е съобщил, че процедурата по номинация на органи за местна власт ще стане след като се видят резултатите на Евровота и в този смисъл може да се мисли, че местните избори са стартирали. „Ако тези кметове искат да продължат мандатите си или има други, които искат да се кандидатират – трябва да се борят, за да си осигурят мнозинство, присъствие, както и добър резултат на вота“, подчерта Николов. На въпроса на Беновска каква е мобилизацията в Бургас за европейските избори, кметът на града отговори, че са в добра кондиция, но за местния вот ще започне подготовка в края на лятото, защото летният сезон в града е силен и всички са ангажирани в туризма.  \r\nБеновска сподели на госта си, че от изказвания на Борисов, може би, се разбира, че е най-добрият кмет или един от най-добрите. Кметът на Бургас коментира, че има много кметове, които се справят успешно и той се радва за тях. Водещата направи заключение, че като добър кмет Николов ще бъде издигнат за пореден път, но той подчерта, че това зависи от резултата на Евровота. Беновска подчерта, че има много съпътстващи обстоятелства покрай Евроизборите и няма да бъде той виновен. „Какво искате да кажете – че Вие ще бъдете обявени за „чистачи“, жаргонно, на сътвореното от други Ваши колеги съпартийци – с придобивки и ред други неща“, попита Беновска. Николов призова да се изчака Евровотът и след резултатите ще може да се правят по-категорични изводи и планове. „Дълбоките планове не винаги са били верните в България“, заключи Николов, а Беновска коментира, че ако това бяха написани думи, щяха да бъдат обградени от кавички и след тях щеше да бъде поставен авторов коментар – „обиграно каза той – кметът на Бургас“. Кметът на Бургас каза, че е по-важно в каква кондиция е държавата и според него България в момента е стабилна, със стабилни финанси, инвестиционен интерес от външни инвеститори и добре работещи институции.  „Фолксваген“ в България \r\n„Не разклати ли малко един предстоящ бъдещ инвестиционен процес за идването, евентуално, на „Фолксваген“ в България. Президентът Радев не разклати ли малко това идване като каза „аз, аз съм поканил „Фолксваген“ и наруши мълчанието, за което беше помолил Борисов, за да може „Фолксваген“ да реши? Той избираше между Румъния, България и Турция“, попита Беновска. Николов отговори, че такива огромни инвестиции се случват бавно, с достатъчно добра пазарна и политическа преценка и обикновено са невидими за медиите и на есен се очаква ново решение. Зам.-председателят на ГЕРБ подчерта, че всякакви шумове по този въпрос не се отразяват добре на процеса с „Фолксваген“, както и на други възможни инвестиции. „Добре е след като този процес се случи в Централна Европа в държави като Чехия, Словакия и Унгария – тези сериозни инвестиции да се случат и на Балканите“, коментира Николов.  Как да стимулираме младите българи да раждат деца и да останат в България? \r\nБеновска отвори темата за младите и инвестицията в тяхното настояще и бъдеще като припомни, че Виктор Орбан – „лошото момче на ЕС“ от 1 юни започва официално процедурата, която е обещал преди около година – при сключване на брак между двама осигуряващи млади, се отпуска безлихвен кредит от 30 000 евро, при раждане на първо дете им се опрощават 10 000, при раждане на второ – още 10 000, при трето дете се опрощава останалото и им се дават 8 000 евро за покупка на 7-местен ван. „Хрумна ми като Ви слушах за свободата на общините за европейските пари да Ви попитам - дали ако това не стане държавна политика Вие бихте имали средства да направите нещо подобно в Бургас“, попита Беновска. Кметът на Бургас каза, че в Унгария са държавни средства, но Беновска обясни, че са от туризъм, чужди инвестиции, износ и други. Николов отговори, че в страната има общини, които се борят с демографската криза и се опитват да привличат млади семейства като им осигуряват субсидии за всяко родено дете – от 1000 до 5000 лева, но лично той не е усетил увеличаване на населението или супердемография в малките общини. Според него демографската криза ще спре, ако стабилността и икономиката накарат младите хора в чужбина да се върнат в страната и качественото образование направи така, че младежите да бъдат конкурентни, защото образованието има по-пряко отношение върху икономиката, отколкото „плащането на калпак“. Беновска подчерта, че плащания се извършват при образовани, работещи и осигуряващи се родители. Николов заяви, че в такъв случай това би стимулирало знаещите и можещите да раждат деца. Водещата отново попита дали Бургас има „мускул“ да подаде ръка на млади, учени и работещи, които сключват и граждански брак. Кметът на града обясни, че водят политика за инвестиране в добро образование и наскоро е имал среща с Теодосий Теодосиев – един от най-добрите учители по физика в страната, който му е казал, че „простотата е смъртоносна, затова учете децата, инвестирайте в образование“. Според него трябва да се изготвят атрактивни програми още от ранна детска възраст, за да го възприемат качествено и именно това ще доведе до високи резултати. Беновска съобщи, че ще продължат тази тема и в Бургас съвсем скоро. \r\nБеновска подари на кмета на Бургас червена, здрава, българска ябълка и тениската на предаването с въпроса „Защо?“ и го попита „Защо хората трябва да гласуват за ГЕРБ?“. „Заради България, заради Европа, защото Европа е едно необикновено място за живот, а ГЕРБ подсигурява тази стабилност“, каза Николов. Водещата подари и книгата с интервюто ѝ с Ахмед Доган от 1992 година, преиздадена пред 2016 година, в унисон с това, че и Доган също като Борисов иска прошка и преконфигурацията в българската политика ще доведе до по-добри обстоятелства. \r\nТака завърши разговорът между Димитър Николов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 19-ти май 2019 година.", "date": "2019.05.20", "title": "Димитър Николов: Борисов не ни е казал има ли нещо конкретно предвид, че очаква „Костинброд 2“"}
{"url": "http://www.focus-news.net/news/2019/05/20/2659940/vav-vsichki-eparhii-na-balgarskata-pravoslavna-tsarkva-shte-se-otsluzhi-praznichna-sveta-liturgiya-na-21-may-po-povod-praznika-na-svetite-veliki-tsare-ravnoapostoli-konstantin-i-elena.html", "text": "Във всички епархии на Българската православна църква ще се отслужи празнична света Литургия на 21 май по повод празника на светите велики царе равноапостоли Константин и Елена, предаде репортер на  Агенция „Фокус” .  \r\nНа празника в известния манастир „Св. св. Константин и Елена“, дал името на курорта край Варна, Архиерейска света Литургия ще оглави Негово високопреосвещенство Варненски и Великопреславски митрополит Йоан. Началото ще бъде в 9.00 часа. \r\nНа 21 май с благословението на Негово светейшество Българския патриарх и Софийски митрополит Неофит,  Негово Преосвещенство Белоградчишки епископ Поликарп - викарий на Софийския митрополит, ще оглави Архиерейска света Литургия в храм „Св. равноапостолни царе Константин и Елена“ в град София. Началото ще бъде в 9.00 часа.  \r\nВ пловдивския храм „Св. св. Константин и Елена\" с благословението на Негово високопреосвещенство Пловдивския митрополит Николай Архиерейска света Литургия ще оглави Негово преосвещенство Знеполски епископ Арсений - викарий на Пловдивския митрополит \r\nПо същото време ще започне Архиерейската света Литургия с благословението на Негово високопреосвещенство Пловдивския митрополит Николай в пазарджишкия храм „Св. св. Константин и Елена\" ще оглави Негово преосвещенство Константийски епископ Яков - викарий на Пловдивския митрополит. \r\nНикола ПЕТКОВ", "date": "2019.05.20", "title": "Във всички епархии на Българската православна църква ще се отслужи празнична света Литургия на 21 май по повод празника на светите велики царе равноапостоли Константин и Елена"}
{"url": "http://www.focus-news.net/news/2019/05/20/2659937/yulian-angelov-sled-izborite-vnasyam-zakonoproekt-za-otpadane-na-taksite-za-detskite-yasli-i-gradini.html", "text": "След изборите внасям законопроект за отпадане на таксите за детските ясли и градини. Това каза Юлиан Ангелов, организационен секретар на ВМРО, народен представител, 2-ри в листата за евроизборите, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . Има ли реален шанс да влезе в ЕП? \r\n„Каня следващия гост - Юлиан Ангелов, организационен секретар на ВМРО, народен представител, 2-ри в листата за евроизборите. Имате ли реален шанс, г-н Ангелов, да влезете в ЕП”, попита водещата Илиана Беновска. Юлиан Ангелов отговори, че реален шанс има. Той продължи, че от обиколките си в страната вижда, че към листата на ВМРО и лицата в нея има голяма подкрепа. Социологическите изследвания също показват един или двама представители на формацията в ЕП.  Демографската политика на ВМРО \r\n„И веднага по важните теми, преди малко Вие влязохте, когато разговаряхме с кмета на Бургас, но всъщност той не е само кмет на Бургас, той е и заместник-председател на ГЕРБ и заместник на ИК, Димитър Николов. Аз му съобщих това, което ще повторя и пред Вас, не знам дали ме чухте, от 1-ви юли мисля че беше Виктор Орбан започва да дава финансова помощ на млади хора, които са учили, които са на работа и които се осигуряват, които сключват брак, които раждат едно, две или три деца и тя е следната хипотеза – 30 000 евро безлихвен кредит при сключване на съюза помежду им, опрощава се от него 10 000 при първото, 10 000 при второто и 10 000 при третото дете и им се дава 8 000 евро помощ да си купят 7 местен ван, защото семейството става голямо. Това кореспондира пряко със стратегията, която вашият лидер Красимир Каракачанов предложи за циганизацията или как да го нарека деликатно? За решаването на циганските въпроси. Той я забави заради изборите, но това предстои. Ще добавите ли и Вие някакви подобни предложения”, попита водещата Илиана Беновска. Юлиан Ангелов отговори, че всяка държава е способна да отдели средства за решаването на подобен проблем. Проблемът в България е, че 3 десетилетия политиците не могат да намерят консенсус по този въпрос, да се отделят нужните средства и да се направи съответната програма. „Защо”, попита водещата Илиана Беновска. Събеседникът ѝ отговори, че самият той няма отговор на въпроса, може би за политиците са били по-важни останалите проблеми или политическите борби и търканията. В същото време от ВМРО многократно са предлагали различни мерки за решаването на проблема, но те не са били приемани. „Предлагали сме и диференцираното подоходно облагане, предлагали сме също така при детските надбавки да няма изисквания за доходите на семейството. В момента държавата всъщност наказва образованите и работещи семейства да не получават нищо, което е безумие. Редица други неща сме предлагали за решаване на демографската криза, включително облекчаване на режима на достъп за българи зад граница, които идват в България да работят, живеят или учат. Под наше въздействие и разговори с МОН за две години успяхме от 450 български студенти от чужбина, които да учат безплатно в България, да ги направим около 2500. Стипендията на месец от 100 стана на 200 лева. Така че ние работим за това да може млади българи не само от старата общност, но и от новата емиграция, да могат да учат и да се завръщат в България. Така че ние работим по тези неща”, заяви народният представител. Той добави, че подготвя законопроект, който ще бъде внесен след изборите, за освобождаване от такси на всички родители, чиито деца са в детски ясли или градини. „Това няма ли да се отрази на регионалните бюджети”, попита водещата Илиана Беновска. Събеседникът ѝ отговори, че няма такава опасност, става дума за 70 милиона лева, които държавата може да поеме. Държавният бюджет и в момента отпуска средства, но те са около 50%. Юлиан Ангелов подчерта, че отново можем да вземем пример от Унгария, където преди време Виктор Орбан е направил безплатни всички учебници и учебни помагала. „Изгони и Сорос и външните идеологически и религиозни влияния, както в образованието, така и в морала на хората, така и в съдебната система”, добави водещата Илиана Беновска. Гостът ѝ се съгласи и продължи, че се водят разговори с министъра на образованието да се направят учебните помагали  и у нас безплатни и дигитализирани, за да може да се облекчат бюджетите на семействата.  \r\nЮлиан Ангелов обясни също така, че предложението за отпадане на таксите за ясли и детски градини цели не само да подпомогне бюджетите на работещите семейства, но и да направи така, че децата от малцинствените групи също да посещават детски градини. Така те ще научат добре български език, ще се социализират и когато отидат в първи клас няма да изпитват трудности. „Съмишленик ли ви е финансовият министър Горанов, консултирали ли сте се”, попита водещата Илиана Беновка. Събеседникът ѝ отговори, че на един от коалиционните съвети е говорил за това пред премиера и финансовия министър, Бойко Борисов е откликнал, докато Владислав Горанов е бил малко скептичен. Народният представител от ВМРО подчерта, че това предложение ще има дългосрочен ефект за бъдещите поколения. „Когато се говори за образование, то трябва да започне, както казват старите хора, от първите 7 години! Ако изтървем децата през първите 7 години, не можем да ги гоним 70 години след това”, добави Юлиан Ангелов.  \r\nПредложенията на ВМРО за разширяване обхвата на неизбежната самоотбрана. \r\n„И веднага да скоча на една друга тема – неизбежната самоотбрана. Няма да отречете и сигурно знаете в по-точни числа какъв е, макар че аз не можах да получа това и пак ще питам, малко е дискриминационен въпросът, какъв е процентът на циганската престъпност? Ето последният случай – един циганин сгазен в нивата, в имота на кипърец, който живее в България и развива бизнес. И веднага възниква въпросът ама той сгазил ли го е нарочно, какво щял да прави? Много е смешно онова, което съществува в закона, че ако някой влезе с ножче вкъщи, аз трябва да отида до кухнята и да потърся нож, за да съм адекватна с неговата заплаха. Докъде ще стигнем с този закон”, попита водещата Илиана Беновска. Юлиан Ангелов отговори, че по отношение на нахлуването в къщата нещата не стоят точно така, законът е променен и практиката вече не е такава. „Няма нито едно съдебно решение, което да уважава, ако има прекомерна, поинтересувайте се, ако има различния оръжия”, отбеляза водещата.  \r\nЮлиан Ангелов обясни, че от ВМРО са внесли предложения, засягащи неизбежната самоотбрани и маломерното престъпление. Предлага се разширяване на обхвата на неизбежната отбрана, както и редица мерки, включително и това човек да има право да защити собствените си живот и имущество, когато нахлуят в дома му, без след това да му се търси сметка за това, че го е направил. Предлага се също така да можеш да се защитиш и в светлата част на дена, когато си нападнат от  повече от едно лице. В тъмната част на деня хората да имат право да се защитят, дори и ако ги нападне само едно лице. Когато нападението е с цел изнасилване също да не се търси сметка от жертвата какви действия за самозащита е предприела. „Така че ние сме предложили по-разширен обхват на неизбежната самоотбрана – не само дома, не само имуществото, а и закрила на самата личност, дори и по улиците когато се движи”, заяви народният представител.  \r\n„Да, но срещнахте много противници и в самия парламент, и в публичното пространство – юристи, неправителствени организации и т.н.”, отбеляза водещата Илиана Беновска. Събеседникът ѝ отговори: „Ами ако тези юристи и тези политици, които не одобряват тези мерки, или тези неправителствени организации не ги одобряват, защо те не са направили нещо адекватно да се случи в държавата, за да се промени това нещо, което се случва вече 30 години?”. Той продължи, че от ВМРО не са за това държавата да абдикира от задължението да охранява гражданите. Народният представител обясни, че през миналата година са назначени 1000 нови полицаи, през настоящата още 1000, които са включени в мобилни групи, обикалящи населените места, където има висока битова престъпност. Той добави, че голяма част от тази битова престъпност е именно циганска престъпност, въпреки че няма точни данни какъв процент от битовите престъпления се извършват от представители на тази общност. „Вие може би, като народен представител, може да получите по-точни данни, защото се смята, че е етническа дискриминация, ако се раздели престъпността на циганска, българска, турска и не знам каква”, отбеляза водещата Илиана Беновска. Народният представител отговори, че такава статистика трудно може да бъде направена, защото най-малкото в българските лични документи няма графа етнос. „Така че такава статистика е трудно да се направи, но всички знаят, че огромната част от битовите престъпления се извършват именно от такива асоциални групи от циганските махали и гета”, заяви Юлиан Ангелов. Има ли „воеводи” в политиката? \r\n„Има ли „воеводи” в политиката?”, така съм озаглавила нашия разговор. Звучи абстрактно, но мисля, че ще разберете какъв е скритият въпрос. С кои политици могат да се правят политики в интерес и за България и с кои политици това е противопоказно”, попита водещата Илиана Беновска. Юлиан Ангелов отговори, че за ВМРО винаги е било важно да отстояват своите принципи и политики без да се съобразяват с това кой е на власт и кой в опозиция и това е доказано през годините. „Когато кажете „воевода” аз си представям един свят човек, който се бори за кауза и за нещо висше. Аз не мога да направя за мен сравнение подобно или за някой друг от ВМРО, защото в крайна сметка тези хора, които са били воеводи навремето, наистина са били хора на честта, хора, които са дали живота си за свободата на България и е нелепо да се сравняваме с тях”, добави той.  Президента Радев \r\n„Веднага да се хвана за Вашите думи, „хора на честта” ли са например президентът Радев, който в момента се опитва под формата на неутралитет може би да повлияе върху правилата за избор на главен прокурор и контрола върху тримата големи в съда”, попита водещата Илиана Беновска. Юлиан Ангелов отговори, че се съмнява, че държавният глава може да окаже такова влияние. Той продължи, че президентът може да кани когото поиска. Според него обаче през последните 30 години всички президенти са били обвързани политически.  \r\n„Добре, „воевода” ли е ген. летец Радев”, попита водещата Илиана Беновска. Събеседникът й отговори, че за политици от ВМРО не може да прави такива сравнения, пък камо ли за хора, които не познава. „Не го познавате, така ли”, попита водещата. Народният представител отговори, че следи действията на президента откакто е бил избран за държавен глава преди 2 години, а това е твърде кратко време, за да може да направи някаква обобщена оценка. „Но мога да кажа, че в определени случаи, когато той предприема определени действия или изказвания, на мен не са ми симпатични, защото прозира обслужването само на една част от политическите възгледи на хората в България, а другите ги няма. Това е, което мога да кажа, иначе сравнения не мога да му дам нито с воеводи, нито с герои”, посочи народният представител. \r\nПолитическите противници на ВМРО за евроизборите. \r\n„Тоест Вие не искате да влизате в кампания на отрицанието на вашите политически полюси, така да кажем, на противопоставими партии – БСП и Радев, за съжаление на техния фланг”, продължи водещата Илиана Беновска. Юлиан Ангелов отговори, че всички участници в евроизборите са политически противници и работят усърдно против ВМРО. „Кои, и ГЕРБ ли”, попита водещата. Събеседникът й отговори: „В това число влизат и кръгове от ГЕРБ, и кръгове от БСП, и ДПС, „Воля”, там разни отломки, бивши журналисти, станали после партийци и евродепутати, да не им споменават имената да им вдигам рейтинга. Като Бареков и Байрактаров, които цялата кампания водят, плюейки от сутрин до вечер по ВМРО. И защо го правят? Защото ВМРО показва сила, показва мощ и показва, че може да промени нещата! Но нас не ни притесняват”. \r\n„Може би сте добър батут, като отскачат”, отбеляза водещата. Гостът ѝ отговори, че тези противници на ВМРО обслужват определени интереси в България и чужбина. Той продължи, че неслучайно е споменал и ГЕРБ, защото техни феодали по места правят доста нередни неща. „Все пак те са наши коалиционни партньори в управлението на държавата и аз се надявам след евроизборите те наистина да вземат мерки и хора, които се държат като феодали по места, да нямат никакъв шанс”, заяви народният представител. „Това е обръщението Ви към ГЕРБ”, попита водещата. Ангелов отговори, че е така и вижда ежедневно тези практики.  \r\nВодещата помоли своя гост да бъде по-конкретен. Той разказа, че във Велико Търново ВМРО разполага с напълно легална предизборна шатра, разрешена от кмета, който е от ГЕРБ, но е видял как служител на общината е идвал няколко пъти, за да провери дали това разрешение отговаря на истината. „На третия път му казах – ако вие в общината нямате разрешителните, които сте издали, каква община сте”, заяви народният представител. „Той един и същ ли е и едно и също ли проверяваше”, попита водещата Илиана Беновска. Гостът ѝ отговори, че служителят на общината е бил един и същ. Той продължи, че в други общини заплашват хора, които раздават материали на ВМРО, че няма да им пуснат канализацията. Помолен да бъде по-конкретен той поясни, че става дума за община Костинброд. „Казали ли сте това на Борисов?”, попита водещата. Събеседникът ѝ отговори, че не е говорил с премиера, но още веднъж подчерта, че въпросните хора не могат да се държат като феодали. „Според мен трябва да го кажете на Борисов, той не е провидец, за да знае какво се случва”, отбеляза водещата. Юлиан Ангелов каза, че има хора, които за съжаление наистина се държат като феодали и те не са само в ГЕРБ, а и в БСП, ДПС и други партии. „Ние понасяме много удари, но ВМРО 126 години е удряно многократно и то от чужди държави и пак е оцеляло. Така че на всички тези, които от сутрин до вечер ни плюят и ни правят мръсни номера, мога да им кажа, че ставаме все по-силни благодарение на тях и няма как да ни сломят”, добави Юлиан Ангелов. \r\nПредложението на ВМРО за затвор за политици, които лъжат. \r\n„Даже се опитвате да внесете и закон за политическите лъжи. Дали ще има успех това нещо, не е ли твърде наивно, как ще го доказвате, че Корнелия Нинова например лъже, като говори против Красимир Каракачанов”, попита водещата Илиана Беновска. Юлиан Ангелов отговори, че в съответно дело биха се приложили доказателства и биха се направили проверки, за да стане ясно дали казаното е истина или не. „Но то и сега може това да се направи, но не е квалифицирано като „политически лъжи”, отбеляза водещата. Събеседникът ѝ отговори, че това е така, но в момента единственото, което може да се случи, е да се наложи глоба на този, който говори неистини и да плати разноските по делото. „А вие искате затвор или обществено полезен труд най-малкото”, продължи водещата. Народният представител отговори: „Тези хора, когато са влезли в политиката, когато са на определени позиции, те трябва да имат отговорността да говорят истината, а не да говорят лъжи”. \r\n   „ГЕРБ подкрепя ли тази идея”, попита водещата Илиана Беновска. Юлиан Ангелов отговори, че не знае, такива разговори все още не са водени, още повече, че през идната седмица няма да има заседания на парламента. „А вие класифицирали ли сте лъжи, които са конкретни, произнесени от конкретни политици, за да имате портфейл за бъдещи дела, ако този закон влезе”, продължи с въпросите си водещата Илиана Беновска. Събеседникът й отговори: „За Марешки например около 1000 дела трябва да се образуват, защото той от сутрин до вечер не спира само да лъже”. „И ако сме американско правосъдие, ако го осъдят по една година за всички 1000 дела, ще го осъдят за 1000 години”, отбеляза водещата. Юлиан Ангелов отговори: „След като той е политик не може да излиза да лъже”. Каква политика трябва да се води по отношение на миграцията? \r\n„Какво ще направите за миграцията, ако отидете в ЕП или дори Вие да не отидете, а само Ангел Джамбазки да отиде, какъв ще бъде новият момент? Знаете, че се появиха и не необективни съмнения, че и папа Франциск призова по един по-деликатен начин да приемаме бежанци и нека да Ви припомня, че в Италия през миналата седмица започна една инициатива от Католическата църква именно да се приемат бежанци”, попита водещата Илиана Беновска. Юлиан Ангелов отговори, че всяка една държавата сама трябва да си води политиката по миграцията. Според него трябва да се помага на хората, които действително бягат от военен конфликт и искат хуманитарна закрила. Но ВМРО е против приемането на хора, които мигрират по икономически или религиозни причини с цел да променят Европа. Народният представител попита защо ние трябва да приемаме бежанци, след като те са се настанили в околни държави, където никой не заплашва живота им.  \r\n„Съществува ли опасност именно от Турция, при напрежението, което в момента цари там около местните избори и други проблеми, по някакъв начин да се отпуши потокът от мигранти към България”, попита водещата Илиана Беновска. Юлиан Ангелов отговори, че потокът от мигранти от Турция се прави по политически причини. Затова трябва да очакваме всичко от Ердоган и неговата клика.  \r\n„Борисов твърди, че сме готови, но е доста напрегнат, Вие какво мислите\", продължи с въпросите си водещата. Събеседникът й отговори, че с министър на отбраната Красимир Каракачанов България е готова да отблъсне такова нашествие. Той продължи, че очаква в следващия ЕП да има съвсем друга конфигурация и да се даде по-сериозен отпор на нелегалната миграция. „Така че аз съм оптимист в тази посока, че европейската политика ще се промени и това, което е допуснато като грешки, не само последната огромна вълна, а и десетилетия назад във времето да привличат мигранти от трети държави, са го осъзнали всички”, заяви той.  Защо избирателите да гласуват за ВМРО? \r\n„Хайде сега кажете кратко и знаково защо хората трябва да гласуват за ВМРО”, попита в края на предаването водещата Илиана Беновска. Юлиан Ангелов заяви: „Моята логика е следната, 30 години българите избираме между по-голямото или по-малкото зло, време е за ВМРО! Браним България!”. „Вие сте по-голямото добро ли”, продължи водещата. „Аз така считам”, отговори той. „Благодаря Ви за този разговор, опитахме се наистина да погледнем в политиката на ВМРО като цяло, защото не оправим ли българската политика, трудно ще бъдем борбени и силни в Европа”, завърши Илиана Беновска своя разговор с Юлиан Ангелов в седмичното обзорно политическо предаване „Беновска пита“ по „Канал 3“ и „Радио К2“ на 19-ти май 2019 година.", "date": "2019.05.20", "title": "Юлиан Ангелов: След изборите внасям законопроект за отпадане на таксите за детските ясли и градини"}
{"url": "http://www.focus-news.net/news/2019/05/20/2659936/denyat-20-may-v-balgarskata-istoriya.html", "text": "На 20 май 1876 година четата на Стоил войвода влиза в с. Нейковци, Котленско, и вдига местното население на въстание. Към четата се присъединяват 24 души. През 1878 г. двадесет и една български църковно-училищни общини от Македония изпращат молба до руския външен министър княз Александър Горчаков за пълно национално освобождение и включване в Българското княжество. През 1989 г. в с. Пристое, Шуменско, е проведен първият митинг на български турци против \"възродителния процес\". През 2007 г. в България се провеждат първите избори за членове на Европейския парламент. На 20 май са родени: артистът Стефан Вълдобрев, Весела Лечева - българска състезателка по спортна стрелба, Стоянка Тодорова Кендерова- османист, арабист, архивист, кодиколог и палеограф, Милена Георгиева Цанева - литературовед и литературен критик. На тази дата умира генерал-лейтенант Владимир Минчов Вазов .  \r\n2018 г.  \r\nСтотици се отправят от столичния квартал \"Княжево\" до \"Копитото\" по стъпките на алпиниста Боян Петров. Многолюдното шествие изкачва тренировъчната му пътека 17 дни след като Боян Петров е забелязан за последен път преди да изчезне при опит за изкачване на връх Шиша Пангма и 4 дни след прекратяване на неуспешното издирване. \r\n2016 г. \r\nПрезидентът на Република България Росен Плевнелиев присъжда орден „Стара планина“ с лента на г-н Буяр Нишани, президент на Република Албания, „за приноса му за задълбочаване на българо-албанските отношения“. Държавният глава връчва Орден „Св. св. Кирил и Методий” I степен „за големи заслуги за развитието на културата и изкуството“ на Камен Донев, Петя Силянова, Ивайло Стоянов (Мариус Куркински), Стефан Москов, Иглика Трифонова, Георги Господинов, Христо Бойчев, Деян Енев, Станислав Памукчиев, Свилен Блажев, Божидар Козарев, Милко Божков, Васко Василев и \r\nСоня Йончева. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Камен Донев, „за големите му заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Петя Силянова, „за големите ѝ заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Ивайло Стоянов (Мариус Куркински), „за големите му заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Стефан Москов, „за големите му заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Иглика Трифонова, „за големите ѝ заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Георги Господинов, „за големите му заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Христо Бойчев, „за големите му заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Деян Енев, „за големите му заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Станислав Памукчиев, „за големите му заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Свилен Блажев, „за големите му заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Божидар Козарев, „за големите му заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Милко Божков, „за големите му заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Васко Василев, „за големите му заслуги за развитието на културата и изкуството“. \r\n2016 г. \r\nПрезидентът на Република България връчва Орден „Св. св. Кирил и Методий” I степен на Соня Йончева, „за големите ѝ заслуги за развитието на културата и изкуството“. \r\n2013 г. \r\nНа 20 май 2013 г. с почетен знак „Златен век“ с огърлие са отличени кинорежисьор Рангел Вълчанов и художественият ръководител на групата на Бистришките баби – Дина Колева. С почетен знак „Златен век“ – звезда са отличени поетът Калин Донков, изкуствоведите Бисера Йосифова и Ирина Мутафчиева, актьорите Марин Янев и Стефан Мавродиев. С почетен знак „Златен век“ – печат на Симеон Велики са отличени художниците Божидар Икономов, Петър Чуклев и Никола Манев, режисьорът Светозар Донев, директорът на Националното музикално училище „Любомир Пипков“ Милка Митева, поетът Георги Борисов, хоровият диригент Валентин Бобевски, певецът Мустафа Чаушев и илюзионистите Астор - Антраник Арабаджиян и Корли - Никола Петров. Общо са отличени близо 50 артисти от различни изкуства и дейци на културата. \r\n2013 г. \r\nНа 20 май 2014 г. с почетен знак „Златен век“ с огърлие са отличени оперният певец Никола Гюзелев (посмъртно), актьорите Васил Михайлов и Васил Димитров и оперетната певица Донка Шишманова. С почетен знак „Златен век“ – звезда са отличени етноложката проф. Мила Сантова и композиторът акад. Васил Казанджиев. С почетен знак „Златен век“ – печат на Симеон Велики са отличени 53 дейци на културата, културни институции и меценати. \r\n2007 г. \r\nВ България се провеждат първите избори за членове на Европейския парламент. \r\n1989 г. \r\nВ с. Пристое, Шуменско, е проведен първият митинг на български турци против \"възродителния процес\". Следват митинги и в други селища на областта. По официални сведения между 20 и 27 май в сблъсъците между протестиращите и органите на реда загиват общо 7 и са ранени 28 души от участниците в митингите. Задържани са 40 \"подстрекатели\", които са депортирани. \r\n1947 г. \r\nВ Народното събрание започва обсъждането, а на 27 май и общите парламентарни дебати по проекта на ОФ за конституция. Два дни по-късно лидерът на опозицията в Народното събрание Никола Петков изразява отрицателно отношение към проекта за конституция на ОФ и от името на парламентарната група на опозиционния БЗНС прочита нов проект. Въпреки това на 20 юни Шестото Велико народно събрание приема на първо четене проекта на ОФ за конституция на България с 302 гласа от присъстващи 366 депутати. Така на 4 декември се приема Конституция на Народна република България. Присъстващите 364 депутати (включително тези от опозиционната БРСДП) единодушно я одобряват. Тя влиза в сила на 6 декември 1947 г. и закрепва промените след 9 септември 1944 г., както и републиканското устройство на страната. \r\n1923 г. \r\nИзлиза последният брой на седмичното художествено-хумористично списание \"Маскарад\". Списанието излиза в София от 18 ноември 1922 г. Редактори са Хр. Смирненски (на снимката) и Т. Измирлиев. На изданието сътрудничат Кр. Кюлявков, Й. Стубел, Д. Подвързачов, Д. Калфов, Ил. Бешков, Ал. Жендов, Р. Алексиев и др. \r\n1921 г. \r\nПо предложение на Обществото на народите българското правителството назначава за комисар по въпросите на руските бежанци епископ Стефан Марцианополски. \r\n1899 г. \r\nВ Стара Загора започва да излиза вестник \"Справедливост\". Седмичникът с просветителски и религиозен характер съществува до 19 септември 1902 г., след което е заместен от в. \"Земеделско знаме\". Редактори са Д. Драгиев, Ст. Момчев и др. След учредяването на Българския земеделски съюз \"Справедливост\" става едно от неговите издания. \r\n1894 г. \r\nПо заповед на вътрешния министър, от Кабинета на Съединената легална опозиция, са освободени всички интернирани и арестувани. Между тях са митрополит Климент (на снимката), Трайко Китанчев, 15 редактори на вестници и др. Всички те са противници на стамболовисткият режим. Още през 1887 г., когато идва на власт Стефан Стамболов , макар официално да отменя военното положение, действа срещу противниците си крайно. Те от своя страна преминават към подготвяне на заговори срещу правителството или царя. Дилемата за и против Русия изостря докрай политическите противоречия в страната. След като обаче Фердинанд приема оставката на Стефан Стамболов на власт идва правителство оглавено от К. Стоилов. Благодарение на политическите амнистии голяма част от политическите лидери излизат на свобода или се завръщат в страната. Това дава възможност на съществуващите партии да започнат активна дейност. \r\n1878 г. \r\nКняз Александър Дондуков-Корсаков пристига в Пловдив и встъпва в длъжност руски императорски комисар в България. Временното руско управление в България продължава от юни 1877 г. до началото на юли 1879 г. То започва да съществува като Канцелария за гражданско управление на освобождаваните български градове и села през Руско-турската освободителна война 1877-1878 г. Временното руско управление си поставя за задача да изгради основите на българската държавно-правна организация. В освободените градове и села се създават нови административни и други учреждения на мястото на бившите османски органи. За основна административна единица е определена губернията. В градовете освен градски управителни съвети се създават още и съдебни и полицейски органи. Княз Александър Дондуков­Корсаков е роден на 12 септември 1820 г. След назначаването му за руски императорски комисар в България подкрепя активно всенародното движение на българския народ против решенията на Берлинския конгрес 1878 г. и съдейства за изграждането на гимнастическите дружества в Източна Румелия. Той напуска страната след прекратяване срока на Временното руско управление и пристигането на избрания за български княз Александър I Батенберг. След завръщането си в Русия е генерал-губернатор на Одеса, после – на Харков. В края на живота си княз Александър Дондуков­Корсаков е член на Държавния съвет. Умира на 15 април 1893 г. \r\n1878 г. \r\nДвадесет и една български църковно-училищни общини от Македония изпращат молба до руския външен министър княз Александър Горчаков за пълно национално освобождение и включване в Българското княжество. По силата на Берлинския договор, разкъсал Санстефанска България, Македония и Одринско остават в пределите на Османската империя под пряката власт на султана. За тези две български области не се предвиждала каквато и да било промяна в статута им от времето преди Руско-турската освободителна война 1877-1878 г. Османската империя приема единственото задължение да подготви и проведе в тези две области реформи, чрез които да бъдат изравнени правата на християнското население с тези на мохамеданското. След Берлинския конгрес българите от Македония изпращат до правителствата на Великите сили и Временното руско управление петиции, мемоари и молби, с които протестират срещу решението техните земи да останат в пределите на Османската империя. Наред с мирните протести продължават и четническите акции. Стихийните изяви на съпротива придобиват организиран характер с активното участие на комитетите \"Единство\" и на личности като Натанаил Охридски, М. Кусевич, В. Диамандиев и др. Необвързаността на Запада и на Русия с проблема на Македония и Одринско води до първата въоръжена съпротива спрямо откъсването на областите от пределите на България- Кресненско-разложкото въстание. \r\n1876 г. \r\nЧетата на Стоил войвода влиза в с. Нейковци, Котленско, и вдига местното население на въстание. Към четата се присъединяват 24 души. \r\nСтоил войвода (в средата на снимката) е участник в националноосвободителното движение, войвода на чета. Роден е в с. Инджекьой - днешно Стоил войвода, Сливенско, в бедно селско семейство. През 1864-1873 г. е овчар в Добруджа. През 1873 г. се завръща в родното си село. Сформира малка хайдушка чета в Батовската гора. Оттам прави набези към Варна и Балчик. Дружината му се увеличава и той се прехвърля в Котленския балкан. Предрешени в турски дрехи, а една част от четниците като роби с вързани на гърба ръце, минават през Котел, без някой да открие измамата, и продължават към Сливенския балкан. През 1875 г. емигрира в Румъния. Там се свързва с революционната емиграция. Определен е за помощник-апостол на Ил. Драгостинов и войвода на чета във II - Сливенски, революционен окръг по време на Априлското въстание 1876 г. След избухването на въстанието към четата му се присъединява четата на Ил. Драгостинов и Г. Обретенов. Дружината, към която се включват още въстаници, наброяваща вече 72 души, води няколко тежки сражения с турските потери, тръгнали по следите им след падналия сняг. На 10 май четата води бой при с. Нейково, Котленско, където Стоил войвода е ранен, а знаменосецът Стефан Серткостов е убит. Знамето се поема от Стоил войвода. Заловен е от потеря в местността Съчма чешме, при с. Бинкос. Заради дръзкия му отказ да върви вързан е обезглавен. Турците занасят главата му, набучена на кол, в с. Близнец. \r\n1861 г. \r\nГеорги Раковски изпраща от Белград своя доверен сътрудник Стефан Ряпов в северозападните български райони със задачата да обиколи по-големите селища и да агитира местното население против масовите преселения в Русия. На тази дата са родени: \r\n1970 г. \r\nРоден е артистът Стефан Вълдобрев . Средното си образование той получава в Стара Загора, след което завършва НАТФИЗ \"Кръстьо Сарафов\", специалност актьорско майсторство за драматичен театър в класа на проф. К. Азарян. Същата година дебютира в пиесата \"Дванайста нощ\" (играе Шутът). Дипломира се с участие в дипломния спектакъл \"Черна дупка\", с който печели \"А, Аскеер\" за дебютно представление (1993 г.). През 1994 г. дебютира на сцената на Нар. театър \"Иван Вазов\" в пиесата \"Спомен за една революция\". От 1994 г. е в Театъра на армията. Играе в \"Опит за летене\", \"Майсторът и Маргарита\", \"Много шум за нищо\" и др. През 1997 г. дебютира на сцената на Сатиричния театър в \"Дон Жуан\". Автор е на музиката за 35 театрални постановки; на албума \"Една нощ в театъра\", който включва изцяло театрална музика. Издава следните албуми: \"Обичам те, мила\" (1999 г.), \"Революция\" (1999 г.), \"Към\" (1999 г.), \"Пропаганда, Хромозоми, Силикон\" (2001 г.); музика към филма \"Пансион за кучета\"; музика към спектакъла \"33 начина да бъда с теб\" (2003). Театрални роли - \"Предградие\" (2001 г.), \"Евридика\" (2001). Стихосбирката \"Катапулт\" (1999 г.). \r\n1964 г. \r\nРодена е Весела Лечева - българска състезателка по спортна стрелба. Занимава се със спортна стрелба от 11-годишна, като неин личен треньор е баща й - Николай Лечев. Тя е многократна републиканска шампионка. През 1989, 1991, 1992 и 1994 г. е носителка и на Световната купа. В кариерата си е спечелила 5 световни и 10 европейски титли. Лечева е двукратна вицешампионка от Олимпийските игри в Сеул'88 и Барселона'92. Поставя 17 световни рекорда, от които 5 са абсолютни. Общо Лечева е завоювала над 90 медала в олимпийските дисциплини от олимпийски игри, световни и европейски първенства и турнири за световната купа, от които 43 златни. Международната федерация по стрелба я определя за Стрелец №1 в света през 1986, 1987, 1990 и 1993 г. През 1989 г. е спортист № 1 и на България. След Олимпийските игри в Сидни през 2000 г. Лечева временно прекратява състезателната си дейност и става Генерален секретар на Българската федерация по спортна стрелба, където може да приложи мениджърските си умения и да е в помощ за развитието на спортната стрелба. Избрана е за депутат в 39-то Народно събрание на Република България от гражданската квота на Българската социалистическа партия. Тя е и заместник-председател на Комисията по въпросите на децата, младежта и спорта. \r\n1947 г. \r\nВъв Велинград е родена Стоянка Тодорова Кендерова. Тя работи като османист, арабист, архивист, кодиколог и палеограф. Завършва специалност “Турска филология” и втора специалност “Френски език” в Софийски университет “Св. Климент Охридски” (1970 г.). Учи арабски език в Института за живи езици “Бургиба” в Тунис (1973 г.- 1975 г.). Защитава докторат (1986 г.) в Института по изтокознание на РАН и докторат в Университета по хуманитарни науки “Марк Блок” в Страсбург, научен ръководител проф. П. Дюмон (2000 г.). Специализира в Националната библиотека на Египет (1972 г.), в Националната библиотека на Ирак и Вакъфските библиотеки в Багдад (1976 г., 1977 г.), във Френската академия на науките (CNRS), подразделение “Елзас” в Страсбург (1998 г.). Стипендиант на библиотека “Скиллитър” в Кеймбридж (1991 г.). Издирва извори за българската история в Османския архив в Истанбул (1993 г.). Архивист в Ориенталския отдел на НБ “Св. св. Кирил и Методий” (1970 г. –1996 г.); ръководител (1987 г.-1991 г. и от 1996 г.), главен архивист (от 1996 г.); н. с. (1987 г.), ст. н. с. II ст. (1990 г.). Член е на: Научния съвет на НБКМ (от 1990 г.), Научния съвет към Центъра за славяно-византийски проучвания “Акад. Ив. Дуйчев” (1992 г.), научен екип по османистика към Националния център за научни изследвания (CNRS), (1992 г.) подразделение “Елзас” в Страсбург, Union Européenne des Arabisants et des Islamisants (1992 г.), MELCOM International, The European Association of Middle East Librarians (1995 г.). Преподава арабски и персийски заемки в османския език, османо-турска дипломатика и палеография към Центъра за източни езици и култури в СУ (1989 г.-1994 г., 1999 г.). Гост-преподавател по османски език в Университета “Марк Блок” (Страсбург) и в Университета във Фрайбург (Германия). Автор е на над 80 научни публикации в България и чужбина. Автор е на съчиненията: “Cataloque of Arabic Manuscripts in SS Cyril and Methodius National Library in Sofia. XIIIth-XXth c.” (S., 1984 г.), “Балканския полуостров, изобразен в картините на ал-Идриси. Палеографско и историко-географско изследване” (в съавт., 1990 г.), “Cataloque of Arabic Manuscripts in SS Cyril and Methodins National Zibrary, Sofia, Bulgaria. Hadith Sciences. Ed. by Muhammad I sa Waley.” (London, 1995 г.), “Bibliothéques et livres musulmans dans les territoires balkaniques de l’Empire ottoman. Le cas de Samokov XVIIIe premiére moitie du XIXe siecle”. (Villeneuve d’Ascg, 2002 г.), “Книги, библиотеки и читателски интереси сред самоковските мюсюлмани (XVIII - първата половина на XIX век)” (2002 г.) и др. \r\n1930 г. \r\nРодена е Милена Георгиева Цанева - литературовед и литературен критик. Тя е дъщеря на професор Г. Цанев и сестра на Р. Цанев. През 1953 г. завършва българска филология в Софийския университет ”Св. Климент Охридски”. Защищава дисертация на тема “Иван Вазов в Пловдив”. От 1970 г. е ст. н. с. I степен в Института за литература при БАН. От 1980 г. Цанева е ръководител на Катедрата по българска литература във Филологическия факултет на Софийския университет”Св. Климент Охридски”. За периода 1970-1972 г. е редактор в отдел “Критика и литературознание” в издателство “Български писател”, а от 1976 г. е заместник-главен редактор на сп. “Литературна мисъл”. Член е на СБП. От 1954 г. Цанева сътрудничи на българския периодичен печат с литературно-исторически и литературно-критически студии, статии и рецензии. Работи основно в областта на българската литература след Освобождението. Особено внимание Цанева отделя на живота и творчеството на Иван Вазов. По-специални научноизследователски интереси проявява и към българската поезия между двете световни войни- Ел. Багряна, Н. Фурнаджиев, Ат. Далчев, Хр. Радевски. Н. Вапцаров. За литературоведския облик на Цанева са характерни професионалната ерудиция и прецизният език, съвременният поглед към литературно-историческото явления, психологическото портретиране и детайлният художествен анализ. Съвместно с П. Динеков, П. Зарев и Г. Цанев редактира “Иван Вазов. Стихотворения” (1968 г.) и “Иван Вазов. Повести и разкази” (1971 г.), сборника “Творби и проблеми (Литературни анализи)” (1979 г.) и др. През 1978-1981 г. Цанева е отговорен редактор на отдел в енциклопедия “България”. Нейни съчинения са: “Светослав Минков” (1961 г.), “Из поетичния свят на Иван Вазов” (1965 г.), “Профили и етюди” (1968 г.), “Петима поети” (1974 г.), “По страниците на “Под игото” (1976 г.), “В търсене на герои. Иван Вазов на прелома между две епохи” (1979 г.), “Писатели и творби” (1980 г.), “Поет и общество” (1985 г.), “Автори, творби и проблеми” (1990 г.), “Иван Вазов. Поетически път” (1992 г.), “Патриархът. Етюди върху творчеството на Иван Вазов” (2000 г.). На тази дата умират: \r\n1945 г. \r\nУмира генерал-лейтенант Владимир Минчов Вазов. Братът на Иван Вазов е командир на Пета артилерийска бригада през Първата световна война. През ноември 1915 г. с нея участва в преследването на французите по долината на р. Вардар и е ранен при с. Милитково. Като командир на Първа бригада от Пета Дунавска дивизия през декември 1916 г. Вазов командва в боя при Градешница, на завоя на Черна. За периода 1917-1918 г. той е командир на Девета Плевенска дивизия. Дивизията спечелва последното сражение на македонския фронт при Дойран. В битката Вазов губи около 3 000 души, а англичаните дават приблизително 12 000 жертви. През 1926-1931 г. Вазов е кмет на София. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.20", "title": "Денят 20 май в българската история"}
{"url": "http://www.focus-news.net/news/2019/05/20/2659941/api-stesnena-e-aktivnata-lenta-pri-km-55-na-am-trakiya-v-posoka-sofiya-poradi-izgoryal-tezhkotovaren-avtomobil.html", "text": "Шофьорите да се движат с повишено внимание при км 55 на АМ \"Тракия\", в посока София. Това съобщиха от пресцентъра на  Агенция „Пътна  инфраструктура“ . Поради изгорял тежкотоварен автомобил активната лента е стеснена. Трафикът се регулира от \"Пътна полиция\". Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.05.20", "title": "АПИ: Стеснена е активната лента при км 55 на АМ „Тракия“ в посока София поради изгорял тежкотоварен автомобил"}
{"url": "http://www.focus-news.net/news/2019/05/20/2659944/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с подмяна и монтаж на спирателни кранове на ул. „Метличина поляна“, ж. к. „Гоце Делчев“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\n- ул. „Бадемова гора“, ул. „Златишки проход“ № 57, № 60, № 62, № 64, № 66, № 68, № 70;  \r\n- ул. „Орехова гора“, в участъка между ул. „Метличина поляна“ и бул. „Гоце Делчев“; \r\n- ул. „Метличина поляна“  между ул. „Червена роза“  и ул. „Бадемова гора“; \r\n- бул. „Гоце Делчев“, в участъка между ул. „Червена роза“ и ул. „Костенски водопад“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“, на ъгъла с ул. „Бадемова гора“. \r\nВъв връзка с подмяна на сградно водопроводно отклонение до бл. 511 в ж. к. „Младост“ 1А се налага спиране на водоподаването от 09.00 до 17.00 часа на клиентите на „Софийска вода”, живеещи в бл. 511 и бл. 512. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска между бл. 511 и бл. 512. \r\nВъв връзка с подмяна на сградно водопроводно отклонение на ул. „Златовръх“, ж. к. „Лозенец“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: \r\n- ул. „Златовръх“, в участъка от ул. „Галичица“ до ул. „Кричим“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златовръх“, на ъгъла с ул. „Ведрина“. \r\nВъв връзка с монтаж на водомерен възел на ул. „Цветан Вучков“, кв. „Горна баня“, се налага спиране на водоподаването от 10.00 до 14.00 часа на клиентите на „Софийска вода”, живеещи в района на: \r\n- ул. „Цветан Вучков“ и ул. „Палма“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цветан Вучков“, на ъгъла с ул. „Палма“. \r\nВъв връзка с подмяна на сградно водопроводно отклонение на ул. „Шабаница“ в село Горни Богров се налага спиране на водоподаването от 09.00 до 17.00 часа на клиентите на „Софийска вода”, живеещи в района на: \r\n- ул. „Шабаница“, ул. „Ботунски път“, ул. „Трети март“, ул. „Воденицата“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред кметството. \r\nВъв връзка с изпълнение на инвестиционен проект за подмяна на уличен водопровод на ул. „Завой“, кв. „Бенковски“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\n- ул. „Завой“, в участъка от бул. „Лазар Михайлов“ до ул. „Оралица“; \r\n- ул. „Календерска“, в участъка от ул. „Оралица“ до ул. „Руски войн“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Оралица“, на ъгъла с ул. „Календерска“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Родината“ в село Бусманци се налага спиране на водоподаването от 09.00 до 16.00 часа на клиентите на „Софийска вода”, живеещи в района на: \r\n- ул. „Родината“, в участъка от ул. „Татарски път“ до ул. „Родината“ №54. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родината“ №23. \r\nВъв връзка с прекъсване на сградно водопроводно отклонение на ул. 488 в кв. „Кръстова вада“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: \r\n- ул. 488. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Джон Атанасов“, на ъгъла с ул. „Ген. Иван Колев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.05.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/05/20/2659943/koha-ditore-kosovo-tsik-publikuva-predvaritelni-rezultati-ot-izborite-v-severno-kosovo.html", "text": "Централната избирателна комисия (ЦИК) на Косово публикува предварителни резултати за извънредните избори за кмет в четирите общини в северната част на страната, съобщава електронното издание на водещия прищински ежедневник  Koha Ditore . \r\nИзданието привежда данни от ЦИК по общини, както следва: Лепосавич: \r\n„Сръбска листа“, Зоран Тодич (96.6% - 7015 гласа) \r\n„Демократическа партия на Косово“ (ДПК), Шахир Хетеми (2.0% - 144 гласа) \r\n„Движение за самоопределение“, Фисник Весели (1.4% - 105 гласа) Зубин Поток: \r\n„Сръбска листа“, Сърджан Вулович (94.5% - 3995 гласа) \r\n„Демократическа партия на Косово“ (ДПК), Хисен Мехмети (2.9% - 123 гласа) \r\n„Движение за самоопределение“, Лиридона Кахримани (2.6% - 110) Звечан: \r\n„Сръбска листа“, Вучина Янкович (94.7% - 3767 гласа) \r\n„Демократическа партия на Косово“ (ДПК), Илир Печи (3.3% - 130 гласа) \r\n„Движение за самоопределение“, Авди Печи (2.0% - 81 гласа) Северна Митровица: \r\n„Сръбска листа“, Горан Ракик (90.1% - 7092 гласа) \r\n„Демократическа партия на Косово“ (ДПК), Гонше Чауши (5.8% - 454 гласа) \r\n„Движение за самоопределение“, Ерден Атик (4.1% - 324 гласа)  Тереза Герова", "date": "2019.05.20", "title": "Koha Ditore (Косово): ЦИК публикува предварителни резултати от изборите в Северно Косово"}
{"url": "http://www.focus-news.net/news/2019/05/20/2659946/blagoevgrad-izlozhbata-zhivi-tropicheski-peperudi-shte-bade-predstavena-v-regionalniya-istoricheski-muzey.html", "text": "Изложбата „Живи тропически пеперуди“ ще бъде представена в Регионален исторически музей – Благоевград. Това съобщи за  Радио „Фокус“ – Пирин  д-р Кирил Алексиев, директор на музея. По думите му експозицията ще бъде официално открита в 17.00 часа.  \r\n„До 20 юни посетителите на музея ще имат възможност да се насладят на едни от най-красивите и атрактивни насекоми на Земята“, каза още д-р Алексиев. Той добави, че Благоевград е третият град в страната, в който се реализира такава изложба. Д-р Алексиев отбеляза, че в специално създадена зала ще летят над 100 пеперуди, сред които и най-голямата в света – пеперудата Атлас. \r\nЛивия НИНОВА", "date": "2019.05.20", "title": "Благоевград: Изложбата „Живи тропически пеперуди“ ще бъде представена в Регионалния исторически музей"}
{"url": "http://www.focus-news.net/news/2019/05/20/2659950/varna-s-maraton-ot-kontserti-shte-bade-otbelyazana-15-ata-godishnina-ot-obyavyavaneto-na-aksakovo-za-grad.html", "text": "С безплатни концерти на открито от днес до 22 май ще бъде отбелязана 15-ата годишнина от обявяването на Аксаково за град. Това съобщиха за  Радио „Фокус“ – Варна  от Общината. „Маратонът“ от културни прояви започва с фолклорна вечер от 18.30 часа днес. В центъра на града ще се изявят танцьорите – домакини от формациите „Аксаково“ и „Изворче“, както и танцовите състави „Дервентче“ – село Изворско, „Детелина“ – град Игнатиево, „Слънце“ – град Суворово. За настроението на публиката ще се погрижат още танцовите школи от Варна – „Каракашеви“ и „Колеви“, както Фолклорна формация „Настроение“ от Аксаково, Танцовият състав при ОУ „Иван Вазов“ в село Любен Каравелово, както и Клуб по народни танци „Настроение“ от Варна.  \r\nНа 21 май вечерта е посветена на модерен балет, поп и джаз пеене. На сцената ще излязат Танцова работилница – Варна, Роберта балет, Балет „Монт“ от село Тополи, вокалните ансамбли „Звездни струни“ и „Сребърни звънчета“. Свои изпълнения ще представи и Йоана Йорданова – солист от град Аксаково.  \r\nВ третия ден от празничния маратон от 18.30 часа в града ще се състои фолклорна вечер с участието на певци и музиканти. Пред публиката ще се представят аксаковските певчески групи „Гласовете на Аксаково“ и „Тракийка“, както и състав към Центъра за подкрепа на личностното развитие. Останалите участници са формациите „Тракия“, „Зорница“, „Звъника“, „Пирински напеви“, „Крумовски славеи“, „Судовици“, Народен оркестър – град Суворово, Оркестър „Тертиплии“ и певците Галина Горанова, Деница Димитрова, Симона Бонева, Сандра Генова, Преслава Миткова, Ралица Генчева, Теодора Славова, Мария Иванова Величка Златева, Петя Панева и Христо Петров. \r\nДиана СТОЕВА", "date": "2019.05.20", "title": "Варна: С „маратон“ от концерти ще бъде отбелязана 15-ата годишнина от обявяването на Аксаково за град"}
{"url": "http://www.focus-news.net/news/2019/05/20/2659948/sofiya-startira-kandidatstvaneto-po-programa-zelena-sofiya-na-stolichnata-obshtina.html", "text": "Стартира кандидатстването по  програма „Зелена София“ на Столична община. Това съобщиха от пресцентъра на  Столична община . Програмата има за цел облагородяването на зелени площи – общинска собственост в междублокови пространства и локални градини.  \r\nПроектите по програмата се осъществяват в активно сътрудничество между Столична община и гражданите и са насочени към обновяване на озеленяването, подмяна и/или ремонт на елементите на парковото обзавеждане, създаване на зони за отдих. Материалите и оборудването за тези дейности се предоставят безвъзмездно от Столична община на кандидатите с одобрени проекти.  \r\nДопустими кандидати по програма „Зелена София” са всички етажни собствености в Столична община, регистрирани в районните администрации по чл. 46б от ЗУЕС или сдружения на собственици, вписани в регистъра по чл. 44 от ЗУЕС и юридически лица с нестопанска цел, регистрирани на територията на Столична община по Закона за юридическите лица с нестопанска цел или Закона за народните читалища.  \r\nПроектите се подават в районните администрации, на територията на които се намират терените, за облагородяването на които е разработен проектът. Крайният срок за подаване на проектните предложения е до 17. 00ч. на 20.06.2019г. в деловодството на съответната районна администрация  \r\nЗаповед No СОА19-РД09-708/16.05.2019 г. на кмета на Столична община за откриване на процедурата по кандидатстване за финансиране на проекти по Програма „Зелена София” за 2019 г.  правилата на програмата, насоките за кандидатстване, образци на документите за кандидатстване и друга информация, необходима при подготовка на проектите е публикувана на интернет страницата на Столична община в раздел Околна среда на адрес:", "date": "2019.05.20", "title": "София: Стартира кандидатстването по програма „Зелена София“ на Столичната община"}
{"url": "http://www.focus-news.net/news/2019/05/20/2659945/pregled-na-osnovnite-temi-v-starozagorskiya-pechat.html", "text": "Сянката на престъпната приватизация на Азотно-торовия завод още тегне над Стара Загора, съобщава вестник  „Старозагорски новини“ . Вече 20 години след престъпната приватизация и унищожаването на най-големия Азотно-торов завод (\"Агробиохим\" АД) на Балканския полуостров неговата сянка още тегне над Стара Загора.  Построеният край Града на липите химически комбинат, който имаше дял на световните пазари на азотни торове, беше разпарчетосан и продаден на безценица от правителството на Иван Костов. Още в първите години след приватизацията на парче скъпо cтpyвaщoтo тexничecкo oбopyдвaнe беше нарязано и продадено за скрап, след което беше извлечено и всичкото арматурно желязо от десетките цехове и складове на завода. Не бяха пожалени и 40-метровите охладителни кули на бившия ТЕЦ в \"Агробиохим\". Приватизационната разруха и трупащите се дългове станаха причина през септември 2001 г. Окръжен съд - Стара Загора, да обяви бившата старозагорска гордост в несъстоятелност.  През годините обаче изоставени по площадките на \"Агробиохим\" опасни химикали и токсични вещества се оказаха истинска екологична бомба за Стара Загора. До 2008 г. стотици тонове оставена на произвола на съдбата, но лесно запалима минерална сяра обагряше в жълто десетки декари от площадката на \"Агробиохим\", а изоставена 15-тонна цистерна, пълна с изключително токсичното вещество ацетонцианхидрин (еквивалент на химическо оръжие), буквално изправи \"на нокти\" отговорните институции в Стара Загора. За обезвреждането и извозването на опасните химикали на няколко пъти правителството бе принудено да отпуска стотици хиляди лева.  Сега отново се налага да бъдат опуснати нови средства от републиканския бюджет - около 500 000 лв., този път за закупуването на 83 декара частни улици на територията на бившия Азотно-торов завод.  Това стана ясно в събота при посещението на премиера Бойко Борисов в бившия Азотно-торов завод, където той се срещна с представители на фирми, които понастоящем работят там, и с ръководството на Община Стара Загора.  Кметът Живко Тодоров определи съществуващия проблем като тежък и обясни, че след разпродаването на \"Агробиохим\" улиците са останали в частни ръце, а тогавашният им собственик изнудвал фирмите в района, събирайки от тях високи такси за прокарването на комуникации. Впоследствие въпросният собственик на улиците фалирал, но друг успял чрез съдия изпълнител да ги придобие.  Кметът уточни, че е влязъл в преговори с новия собственик и се е стигнало до договорка Общината да ги закупи за 500 000 лв., заради което Живко Тодоров се е обърнал за съдействие към премиера. Повече от 80 фирми и около 900 работници развиват своята дейност на територията на бившия Азотно-торов завод. Представители на бизнеса признаха, че заради липсата на предвидимост в собственика на улиците неведнъж са се отказвали от възможността да разширят производството си.  \r\n„Президентът на КТ \"Подкрепа\" Димитър Манолов: Има вероятност някой да открадне \"ТЕЦ Марица изток 2\", така, както са били откраднати и други държавни предприятия“, e друго заглавие на вестника. Президентът на КТ \"Подкрепа\" бе гост на XI Отчетно-изборна конференция на областната синдикална структура в Стара Загора. Пред медията той даде интервю, в което коментира възможните сценарии пред най-голямата топлоцентрала у нас - \"ТЕЦ Марица изток 2\", и за пръв път гласно обяви вероятността тя да бъде открадната от държавата.  \r\nАбитуриентката от Природо-математическата гимназия \"Никола Обрешков\" в Казанлък Вероника Кънева стана 51-та Царица Роза, съобщава изданието. В красивата надпревара за чар, красота и интелигентност 8-членното жури отреди за нейни подгласнички Стела Владева и Кристияна Митева - и двете възпитанички на СУ \"Екзарх Антим I\". Най-дългоочакваното събитие - конкурсът-спектакъл за избор на Царица Роза 2019, се състоя на 17 май вечерта на сцената на Дома на културата \"Арсенал\". 17 казанлъшки абитуриентки дефилираха в три кръга. В началото на празничната вечер хубавиците поздравиха публиката с българско хоро, пременени в народни носии. Във втори кръг те се представиха в бутикови облекла, със стилизирани фолклорни елементи на дизайнера Елена Христова, водеща на вечерта заедно с Орлин Павлов. В последния кръг зрителите видяха претендентките за короната в официални рокли. За първи път тази година конкурентките за Царица Роза имаха възможност да подберат в представянето си любим откъс от български автори или чуждестранни пътешественици, който описва очарованието на маслодайната роза и родния им край.  Председател на журито бе бизнесменът Христомил Рахманлиев, президент на \"Ротари клуб\" - Казанлък, а по случай 20-годишнината на клуба 8-членният състав на журито включваше основно ротарианци, както и дипломата от посолството на Япония у нас Ясуюки Ебата.  На новата Царица Роза й предстоят две пътувания до японските градове Фукуяма и Мунаката, с които Казанлък поддържа дружески връзки по линия на дъхавата роза Дамасцена, а останалите претендентки получиха ваучер за посещение на Европейския парламент в Брюксел.", "date": "2019.05.20", "title": "Преглед на основните теми в старозагорския печат"}
{"url": "http://www.focus-news.net/news/2019/05/20/2659951/faktor-makedoniya-krushevo-kipi-ot-turisti.html", "text": "Броят на туристите, посещаващи Крушево, нараства, като през първите два месеца на тази година се наблюдава увеличение в сравнение с 2018 година, предават електронни издания като  „Фактор“ , „А1 On”, „Канал 5“, „Сител“ и др. Според информация от местното самоуправление в Крушево и според платената туристическа такса, през първите два месеца на тази година той е с 13% повече, а по-голямо увеличение се наблюдава през февруари, т.е. 32% спрямо същия месец на миналата година, предава Радио „Фокус“ в рубриката „Балкански туристически часовник“. \r\nДруг показател, че посещаемостта се увеличава през годината е, че през април 2018 г. Крушево регистрира 46% повече посетители в сравнение със същия месец 2017 година. Леко увеличение в броя на посетителите през септември, октомври и ноември.", "date": "2019.05.20", "title": "„Фактор“ (Македония): Крушево \"кипи\" от туристи"}
{"url": "http://www.focus-news.net/news/2019/05/20/2659947/denyat-20-may-v-svetovnata-istoriya.html", "text": "През 1520 г. Ернандо Кортес разбива испанските войски, изпратени срещу него, след като се обявява за независим владетел на завладяното от него Мексико През 1882 г. с присъединяването на Италия към военния съюз между Германия и Австро-Унгария се създава Тройния съюз — организация, която по-късно предизвиква Първата световна война. През 2014 г. армията в Тайланд извършва държавен преврат. На 20 май са родени: Шер - певица и актриса, Джон Стюарт Мил - английски философ и политолог, писателят Оноре дьо Балзак. На тази дата умират: Александър Илич Улянов - руски революционер, мореплавателят Христофор Колумб, Пиер Ребулт Джулиани известен като папа Йоан XXI .  \r\n2018 г.  \r\nКметът на втория по големина град в Гърция Солун Янис Бутарис е приет в болницата след нападение по време на митинг, за което са заподозрени крайнодесни активисти. \r\n2018 г.  \r\nДосегашният президент на Венецуела Николас Мадуро е победител на президентските избори. Според официалните данни Мадуро получава 5,8 милиона гласа, а главният му конкурент Енри Фалкон - 1,8 милиона гласа. \r\n2015 г. \r\nОколо 70 държави подписват новата Международна енергийна харта. \r\n2015 г. \r\nМинистерството на правосъдието на САЩ глобява с 5.7 милиарда долара петте големи банки Barclays, RBS, Citi, JP Morgan и UBS заради тайни споразумения на валутните пазари. \r\n2015 г. \r\nИспанската компания Vortex Bladeless представя прототип на вятърна турбина произвеждаща елетроенергия без въртящи се перки, улавяща до 40% от енергията на вятъра. \r\n2014 г. \r\nАрмията в Тайланд извършва държавен преврат. \r\n2006 г. \r\nПобедител в 51-вото издание на конкурса “Евровизия” става финландската група Lordi и песента “Hard rock hallelujah\". Спечелилата песен е с около 40 точки преднина пред останалите десет финалисти. Домакин на конкурса е Гърция като миналогодишен победител. Водещи са гръцкият певец Сакис Рувас и американската журналистка и актриса от гръцки произход Мария Менунос. Според регламента от 1998 година решаващият глас в \"Песен на Евровизия\" имат зрителите. Чрез телефонно гласуване, провеждано във всички държави участнички, се избира победителят, като зрителите нямат право да гласуват за собствената си държава. Голям брой звезди са започнали своята кариера като участници в конкурса - АВВА, Селин Дион, Тото Котуньо, Дана Интернешънъл и много други. \r\n1882 г. \r\nС присъединяването на Италия към военния съюз между Германия и Австро-Унгария се създава Тройния съюз — организация, която по-късно предизвиква Първата световна война. \r\n1520 г. \r\nЕрнандо Кортес разбива испанските войски, изпратени срещу него, след като се обявява за независим владетел на завладяното от него Мексико. Завоевателя е роден през 1485 г. в обедняло аристократично семейство. Учи в университета в Саламанка. През 1504-1519 г. служи като чиновник в Санто Доминго и Куба. От 1519 г. до 1521 г. успява да завоюва Мексико и да унищожи империята на Ацтеките. Умира на 2 декември 1547 г. в Испания. \r\n1498 г. \r\nПортугалският мореплавател Васко Да Гама пристига в индийското пристанище Калкута, след като е заобиколил цяла Африка и е пресякъл Индийския океан. Така той открива морски път до Индия, използван от всички кораби в продължение на четири века до прокопаването на Суецкия канал. Португалският мореплавател е роден през 1469 г. в Синиш, Португалия и умира на 24 декември 1524 г. в Кочин, Индия. \r\n1191 г. \r\nВойските на Ричард Лъвското Сърце превземат Кипър. Кралят е роден на 8 септември 1157 г. в Оксфорд. Той е от династията Плантагенети и заема престола от 1189 г. Той води непрекъснати войни, струващи огромни средства. Участва в Третия кръстоносен поход през 1189-1192 г. Именно по това време превзема о-в Кипър и крепостта Сен Жан д'Акр в Палестина. На връщане попада в плен при австрийския херцог Леополд V, който го предава на Хенрих VI. През 1194 г. е откупен. От 1194 г. Ричард Лъвското Сърце води война с френския крал Филип II Август, който се стреми да си върне обратно владенията на Плантагенетите във Франция. По време на войната, на 6 април 1199 г. в Шалю, Франция е убит. \r\n325 г. \r\nРимският император Константин I Велики свиква в Никея Първия вселенски събор, на който е приет “символът на вярата”. Осъдено е арианството- християнско течение, отричащо единосъщието на Бог-Отец и Бог-Син. То е определено като “безбожна ерес”. Решено е Великден да се празнува през всяка първа неделя след пролетното пълнолуние. На тази дата са родени: \r\n1946 г. \r\nРодена е Шер - певица и актриса. Името й е Шерилин Саркисиян. Шер има арменски произход по бащина линия и чероки-индианка по майчина линия. Кариерата й започва през 60-те с дуетa й със Сони Боно. Те продават над 80 милиона записа преди съвместната им кариера да завърши през 1974 г. След това тя продава над 100 милиона записа. Шер е единствената звезда от 60-те години на 20 век, която продължава да прави музика до днес.В киното е от 1967 г. Специализира се в романтични и драматични роли - “Добри времена”, “Върни се при мен, Джими Дейн”, “Силкууд”, “Маска”, “Вещиците от Ийстуик”, “Лунатици” “Подозрение”, “Морски сирени”, “Чай с Мусолини”, “Нарушители”. Дискографията й включва: All I Really Want to Do”, “The Sonny Side of Cher” , “Cher [United Artists]”, “With Love, Cher”, “Backstage”, “3614 Jackson Highway”, “Cher [MCA]”, “Gypsys, Tramps & Thieves”, “Foxy Lady”, “Half Breed”, “Bittersweet White Light”, “Dark Lady”, “Stars”, “I’d Rather Believe in You”, “Two the Hard Way [Allman & Woman]”, “Cherished”, “This Is Cher”, “Take Me Home”, “Prisoner”, “I Paralyze”, “Cher [Geffen]”, “Heart of Stone”, “Outrageous”, “Love Hurts”, “You Better Sit Down Kids”, “It’s a Man’s World”, “Believe”, “Believe [CD Single Japan Bonus Track]”, “Take Me Home [Australia]”, “Black Rose”, “Sing America”, “Not. Com. mercial”, “Holdin’ Out for Love”, “The Ugly Duckling”, “Living Proof”. \r\n1806 г. \r\nРоден е Джон Стюарт Мил - английски философ и политолог. Той е един от водещите представители на класическата икономика. Мил започва да изучава гръцки език от 3-годишна възраст. Икономическите му познания се базират на изучаването на Принципите на Рикардо, които баща му публикува под заглавие “Elements of Political Economy” (1821 г.). Докато придружава баща си при пътуванията му, свързани със задълженията му в Източноиндийската компания, и включвайки се в движенията за политическите реформи по онова време, Мил започва да проявява специален интерес към философията и политическите науки. Пише статии по проблемите на правата на жените, логиката, утилитаризма и свободата. В книгата “Essays on Some Unsettled Questions of Political Economy”, написана още когато Мил е на 23 години, се развива теорията за реципрочното търсене. Тази теория обяснява съотношенията при търговията между отделните страни, в случай че те следват правилото за сравнителното предимство. Мил лансира също така идеята за сроковете на търсене, усъвършенства закона на Сей и е автор на една от най-ранните теории за търговския цикъл, която обвързва с намаляването на цените. На проблемите на икономиката е посветена и книгата му “Principles of Political Economy with Some of Their Applications to Social Philosophy”, публикувана през 1848 г. и претърпяла 7 издания още докато Мил е жив. Тази книга се превръща в основното учебно пособие по икономическа проблематика във Великобритания и остава такава до появата на трудовете на Маршал през 1890 г. Книгата съдържа редица новелистични елементи. В нея за първи път се води дискусия по идеалистичния социализъм (Сент Симон и Фурие), главно под въздействието на Хариет Тейлър, която по-късно става съпруга на Мил. В същото време в нея са очертани и икономически концепции, които по-късно се превръщат в основни теории. За първи път в тази книга се разглеждат въпросите за алтернативните разходи, икономии от мащаба, проблема за смесените разходи и дискриминацията по полов признак на пазара на труда. Джон Стюарт Мил умира на 8 май 1873 г. в Авиньон. \r\n1799 г. \r\nРоден е писателят Оноре дьо Балзак. Повлиян е от материализма на френските просветители, смята монархията за единствено правилната форма на държавната власт, съчетана с католицизма. Определен е като \"баща на съвременния френски роман\". Сред по-известните му творби са : \"Човешка комедия\" (поредица от романи, повести и новели (90 завършени творби), представящи грандиозна картина на френското общество; групирани са в 3 части: етюди за нравите - \"Гобсек\" (1830 г.), \"Полковник Шабер\" (1832 г.), \"Йожени Гранде\" (1833 г.), \"Дядо Горио\" (1834 г.-1835 г.), \"Възход и падение на куртизанките\" (1838 г.-1847 г.), \"Братовчедката Бет\" (1846 г.), \"Братовчедът Понс\" (1846-1847), \"Сезар Бирото\" и др.; философски етюди - \"Шагреновата кожа\" и др.; аналитични етюди - \"Физиология на брака\" и др.). Умира на 18 август 1850 г. в Париж. \r\n1277 г. \r\nУмира Пиер Ребулт Джулиани (1220-1277) известен като папа Йоан XXI. Португалец по народност.Загива при сриването на сградата на неговата научна лаборатория. На тази дата умират: \r\n1887 г. \r\nЕкзекутиран е Александър Илич Улянов - руски революционер. Брат на Владимир Илич Ленин. Завършва Симбирската гимназия със златен медал през 1883 г. и следва във Факултета за естествени науки на Петербургския университет. Участва в студенски нелегални събрания и демонстрации, води пропаганда в работническия кръжок. В края на 1886 г. влиза в терористичната фракция на партията “Народна воля” и е един от авторите на нейната програма. В тази програма работническата класа е определена като ядро на “социалистическата партия”, развита е идеята, че инициативата в борбата срещу самодържавието трябва да бъде на интелигенцията, а за основен метод на борба е признат само терорът. Със свои съратници Улянов подготвя покушение над император Александър III, но на 1.03.1887 г. членовете на групата са арестувани. Александър Улянов, П. И. Андреюшкин, В. Д. Генералов, В. С. Осипанов, П. Я. Шевирьов са осъдени на смърт и обесени. \r\n1506 г. \r\nУмира мореплавателят Христофор Колумб. Той е роден през 1451 г. в Генуа. През 1476 г.- 1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV век, той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция с екипаж от 90 души през 1492 г.- 1493 г. е направена с корабите “Санта Мария”, “Пинта” и “Ниня”. Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г. Това става и официалната дата на откриването на Америка. От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция (1493 г. – 1496 г.), която Колумб оглавява с чин адмирал, се състои от 17 кораба с повече от 1 500 души екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември- остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива о-в Ямайка, а след това архипелага Хардинес дела Рейна, п-в Сапата и о-в Пинос. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.20", "title": "Денят 20 май в световната история"}
{"url": "http://www.focus-news.net/news/2019/05/20/2659955/sofiya-pred-sgradata-na-darzhavna-agentsiya-arhivi-shte-bade-predstavena-istoriya-na-nay-kasata-peshehodna-ulitsa-v-sofiya-malko-tarnovo.html", "text": "От 13.00 часа пред сградата на Държавна агенция „Архиви“ на  ул. „Московска“ 5 ще бъде представена история на най-късата пешеходна улица в София – „Малко Търново“. Това съобщиха от пресцентъра на  Столична община . Къде е имало Часовникова кула, виждат ли се следите от пожара на Партийния дом, къде Държавна сигурност е  задържала непокорните младежи и още много любопитни факти ще разкажат Стефан Огнянов от Free Sofia Tour и директора на Агенцията доц. Михаил Груев. \r\nПоводът за тази разходка е предстоящата реновация на улицата, чийто проект и изпълнение са дарения за София. Подробностите за това ще представят главният архитект Здравко Здравков, авторът на проекта арх. Радомир Серафимов, Димитър Савов от компанията BLD, която ще направи ремонта безвъзмездно, Малина Едрева, председател на Комисията по образование, култура, наука и културно многообразие в СОС, Филип Бояджиев, преподавател в НХА.", "date": "2019.05.20", "title": "София: Пред сградата на Държавна агенция „Архиви“ ще бъде представена история на най-късата пешеходна улица в София – „Малко Търново“"}
{"url": "http://www.focus-news.net/news/2019/05/20/2659954/blagoevgrad-v-gradskata-hudozhestvena-galeriya-shte-bade-predstavena-izlozhba-s-peyzazhi-na-ognyan-mehandzhiev.html", "text": "Известният благоевградски художник Огнян Механджиев ще подреди самостоятелна изложба базар в малката зала на Градска художествена галерия - Благоевград. Това съобщиха от пресцентъра на  Общината . Арт събитието ще бъде официално открито от 18.00 часа. Изложбата се организира от Движение „Ние жените”, с любезното съдействие на Община Благоевград.  \r\nДиректорът на Градска художествена галерия – Иван Милушев, ще аранжира и селектира кои платна на майстора на четката да бъдат представени в експозицията. \r\nКартините на твореца ще бъдат изложени в малката зала на художествената галерия. Посетителите ще могат да видят завладяващите пейзажи и натюрморти на Огнян Механджиев, които са рисувани по време на пътуванията му десетилетия наред из цялата страна. Разбира се, сред творбите му преобладават тези, на които са изобразени забележителни места в Пиринския край. Всеки ще може да се докосне до багрите и прелестите на българската природа, до духовните послания на художника. Изложбата ще може да бъде разгледана до 20 юни в малка зала на ГХГ - Благоевград.", "date": "2019.05.20", "title": "Благоевград: В Градската художествена галерия ще бъде представена изложба с пейзажи на Огнян Механджиев"}
{"url": "http://www.focus-news.net/news/2019/05/20/2659942/prof-mihail-konstantinov-glasuvaneto-v-chuzhbina-nyama-elektoralen-efekt-ima-ogromen-moralen-efekt.html", "text": "Гласуването в чужбина няма електорален ефект, има огромен морален ефект. Това каза проф. Михаил Константинов, председател на Информационно обслужване, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nИлиана Беновска покани проф. Михаил Константинов в студиото и го представи като любим анализатор. Тя каза, че преди малко го е прекръстила като шеф на Информационно общество, но гостът каза, че няма лошо, защото като цяло сме информационно общество. „Като шеф на Информационно обслужване, как тълкувате изявлението на Борисов в Арена Армеец, че в четвъртък или петък може да бъде използван вариант Констинброд и да има подготвени атаки“, попита Беновска, а проф. Михаил Константинов предположи, че това е възможно и Борисов сигурно има някаква информация. Той Михаил Константинов подчерта, че в България изборите са свободни и честни и това са условията те да бъдат демократични – „Free and fair”, допълни професорът. „Честни ли са изборите в България? Докажете го“, попита водещата, а събеседникът й категорично заяви, че те са честни. „Основна гаранция за честността на изборите е съставът на изборните комисии на всички нива – секционни, районни и централни“, каза проф. Михаил Константинов. Водещата припомни, че е имало много „гафове“ с тези комисии, но гостът подчерта, че говори за принципа и ако всички си гледат работата ще бъде окей. Той припомни, че в момента има 5 парламентарно представени партии и още 2, които имат евродепутати, без да съществуват като партии. От тези 7 политически сили всяка една има право на представител в предизборните комисии. Проф. Михаил Константинов поясни, че двете партии са „България без цензура“ и „Реформаторски блок“. Беновска го попита дали има смелост да каже дали тези 2 партии имат шанс, но гостът категорично заяви, че не може да говори за шансове, защото всичко е в ръцете на българския народ. Той повтори, че няма по-голям гарант за честност, когато всички партии и особено двете големи имат представители във всяка изборна комисия, защото те буквално си гледат в ръцете някой да не направи нещо. „Нечестни работи се вършат на тъмно, а там нещата са светли“, завърши проф. Михаил Константинов. Машинното гласуване \r\nБеновска попита за машините, които са 3000, а събеседникът ѝ каза, че се надява да работят добре. Водещата изрази мнението си по въпроса, което не е само нейно. Тя попита дали не е твърде скъпа тази процедура само за 3000 машини и какво значи това – че започваме да въвеждаме нещо, което от други държави отдавна е изведено от методология. Проф. Михаил Константинов отговори, че е ясно, че в Европа няма такова гласуване, но изрази съгласието си с Радев, че недействителните гласове на изборите у нас са много голям процент. Той каза и колко точно са те – 5,2% на евроизборите през 2014 година. Проф. Михаил Константинов сравни това число с 1,6% в Германия и 3-4% средно за света, което означава, че Радев е прав. Той допълни, че през 2014 година са били лоши избори заради големия процент на недействителни гласове. Гостът каза, че през 2007 и 2009, когато е имало евроизбори, тези гласове са били 1%, което е било по-нисък процент от Германия. Хипотезата на проф. Михаил Константинов е, че през 2014, когато се е приел този вариант на Изборния кодекс, са се въвели много строги критерии за инвалидизиране на гласа – ако се драска по бюлетината или се пишат „пожелания за майката и лелята на политиците“. Той каза, че българските избиратели мислят, че след като отбележат верния за тях номер на бюлетината, могат да пишат всичко, каквото мислят, за политиците, но всъщност не могат, защото секционните комисии правят този глас недействителен. Проф. Михаил Константинов каза в заключение, че това рязко е повишило процента на недействителните гласове. Затова той апелира българските избиратели да гласуват както е по закон, отбелязвайки партия, коалиция или независим кандидат, без да пишат друго по бюлетината. След тези негови думи, Беновска се сети, че двамата не са си набелязали обща инициатива, какъвто обичай тя има с гостите си в предаването. Тя попита дали е възможно след като приключат изборите, преброят се гласовете и всичко е ясно, да бъдат погледнати тези недействителни бюлетини, за да се разбере какво точно ги прави недействителни. Проф. Михаил Константинов отговори, че е правен такъв анализ и ако иска да ги покаже на зрителите, трябва да ги поиска от ЦИК. Той препоръча да се направи случайна извадка на такива бюлетини особено от секциите, където има голям процент на недействителни гласове, защото те се знаят. Трябва да се поиска отваряне на чувалите и да се види причината за големия процент недействителни гласове. На Беновска й хрумна, че може да е друга причината – ако някой им е дал указания какво да правят. Проф. Михаил Константинов обясни какво се прави, но в малки мащаби – ако част от членовете на секционната комисия „си бъркат в носа, гледат в тавана или са им дали по 10 лева да пият по едно кафе“, тогава може някой да инвалидизира бюлетината с техния глас като задраска второ квадратче. Затова той призова те да си отварят очите на четири. Професорът допълни, че квалифицираните представители на партии като орлици бдят над гласовете.  \r\nБеновска попита дали проблемът е по-голям в големите или малките населени места, а събеседникът й отговори, че не може да си спомни какво е било положението през 2014 година, но процентът е бил по-висок в махалите с по-необразовано население. Там хората правят грешки не само защото пишат глупости по бюлетината, а защото просто правят повече грешки.  Ефектът от машинното гласуване \r\nВодещата отново се върна на темата с машините и попита какъв е смисълът от тях. „Единственият ефект е да се намали броят на недействителните гласове“, отговори проф. Михаил Константинов, но Беновска попита с тези 3000 машини колко хора ще гласуват. Гостът продължи с числата – изчислението от изборите през 2014, когато е имало 500 машини показва, че с една машина се подават около 90 и 93 гласа. Това прави около 20-23% от гласовете в една секция. „В секциите ще продължава да се гласува с хартия и това в обозримото бъдеще няма да бъде отменено“, подчерта проф. Михаил Константинов. Причината за това е, че дори и да има една баба в една секция, която да не иска да гласува с компютър или не може, за нея трябва да има осигурена бюлетина. Тъй като предварително не се знае колко ще бъдат тези хора, се печатат пълен набор бюлетини. Беновска попита това колко е като разход, а проф. Михаил Константинов обясни, че това не е много голям разход. Той каза, че в момента са отпечатани над 7 милиона бюлетини с резерв, тъй като избирателите са 6,8 милиона, но от тях налични в България са 5,8 милиона. Гостът предположи, че ако пита в момента някой политик колко българи има в чужбина, той ще каже 2, 3 или 5 милиона, което е „bullshit” според професора. Той заяви, че в чужбина има 1,4 милиона българи, от които 1 милион са гласоподаватели. Освен това има почти 7 милиона българи в България, от тях 5,8 милиона са избиратели. „Да си го запишат всички политически партии, всички социолози и всички, които се занимават с това нещо“, допълни проф. Михаил Константинов. Той отбеляза, че има много хора по света, които биха се нарекли българи, но те не са гласоподаватели и български граждани.  \r\nБеновска попита дали с тези 3000 машини ще се намали с около 20% невалидният вот, а гостът каза, че тепърва ще видим. Според него друго оправдание за машинно гласуване няма. „Целта е благородна, въпросът е до колко ще се постигне“, допълни той. Проф. Михаил Константинов каза, че когато изборът е направен, сме длъжни да подкрепим своята държава и пожела машинното гласуване да бъде успешно, въпреки че има някои неща наум.  \r\n„Възможно ли е, Вие сте доста технологичен човек, софтуеърни измами, дистанционна манипулация“, попита водещата. Според проф. Михаил Константинов това е възможно, ако има интернет гласуване, но стана ясно, че Беновска пита за машините и попита дали те са като касов апарат. „Има нещо такова, те са като някакъв компютър, неособено сложен“, каза гостът. Той припомни и защо холандците са се отказали – няма тайна на вота и вотът може да бъде манипулиран, тоест изкуствено създаден. Във връзка с тайната на вота Беновска попита дали с машинното гласуване не нарушаваме конституцията. Проф. Михаил Константинов отрече и каза, че само интернет гласуването се счита, че може да нарушава конституцията. Неговото мнение е, че рано или късно ще има интернет гласуване, но има тежки проблеми за преодоляване. Беновска предположи, че това ще бъде епидемично и попита как ще се контролира хакването.  Чисти ли са списъците от „мъртви души“ \r\n„Ние имаме конкретна задача – избори след една седмица. Важни избори и за България, и за Европа“, припомни проф. Михаил Константинов. Водещата го попита дали са чисти списъците или „мъртви души“. Той отговори, че има 1 милион имена на хора, които не са тук и затова според него не са чисти списъците. „Няма как да се изчистят, като това никой не иска да го направи“, допълни проф. Михаил Константинов. Водещата се намеси, че него често го обвиняват, че не иска да го направи. Гостът заяви, че от 25 години апелира за това нещо. Той добави, че това се прави с активна регистрация и трябва да има закон за активната регистрация. На въпрос защо не го правят политиците, професорът каза, че те трябва да бъдат попитани. Беновска попита за какво могат да бъдат използвани, ако не за манипулация, тези мъртви души. „Общо взето ако изборната администрация си гледа работата, мъртвите души нямат значение“, отговори проф. Михаил Константинов и допълни, че лошото е, че те сриват доверието в изборния процес дори когато „не участват в гласуването“.  Гласуване на българите в чужбина \r\nГостът адресира и друга „легенда“, която се повтаря с упоритост, а е тотално невярна. От 1991 година насам е имало 9 парламентарни избори, 6 президентски и 3 европейски, на които се гласува в чужбина и се вдига много шум къде ще бъдат открити секции. Според него гласуването в чужбина има някакъв ефект – за 30 години и 27 избора резултатът сумарно е 15 депутати, а при евроизборите и президентските няма никакво значение. Проф. Михаил Константинов обобщи, че това прави средно по мандат и половина на едни избори и всички тези мандати са спечелени от ДПС. Беновска попита дали това е безсмислено гласуване, а събеседникът й отрече, защото това е връзката между българите в чужбина и в България. Водещата каза, че е много слаба тази връзка, а проф. Михаил Константинов отново отрече, защото това е много важно, това е психология според него. „Гласуването в чужбина няма никакъв електорален ефект, има огромен морален ефект“, обобщи той. Според него това свързва българите с родината, а ние искаме те да се върнат. Дори той определи това да е част от причините, поради които някои българи са се върнали в България – защото те са се чувствали свързани през цялото време с родината си. Беновска припомни, че има и много противници на тази теза, защото щом искат са свързани с родината си, да дойдат тук и да живеят този живот. Според госта не може да се спори по този въпрос, защото конституцията гарантира право на глас на всички. Той смята, че е хубаво, че има възможност българите в чужбина да гласуват единствено заради връзката им с родината.  Трудности, които биха срещнали избирателите в гласуването \r\n„Какви още трудности биха срещнали избирателите, които Вие сте обезпечели да не се случат във Вашата компетенция, при гласуването“, попита Беновска. Проф. Михаил Константинов призова всички към търпение и даде пример с възрастни хора, които имат проблем със зрението или работят по-бавно с машините и могат да се забавят при гласуване. Той припомни, че датата на изборите 26 май е край на ваканционен период и призова пътуващите да тръгнат навреме – 10-11-12 часа, а не следобяд, защото ще има задръствания и опашки пред секциите, а изборите са много важни. „Политическите изводи, които ще си направим от това гласуване, трябва да бъдат подкрепени. Ако излезнат под 2 милиона, какъвто и да е резултатът, всички ще кажат: Абе майната му, те и хората не гласуваха. Ако излязат 2 милиона и половина, което би било добре, можем да кажем, че това е волята на българския народ. Гласувайте“, каза проф. Михаил Константинов. Беновска попита дали той прогнозира, че от тези 5,8 милиона, ще гласуват 2 – 2,5 милиона, а гостът отговори, че ако бъдат 2,5 милиона, ще бъде доволен. Той отново се позова на фактите – на първите избори са гласували под 2 милиона, на вторите, грубо казано, 2,5 милиона и на третите – 2,3 милиона. „Не можем да очакваме нито особено повишение, нито кой знае какъв срив. 2 милиона и половина ще бъде един прекрасен резултат“, допълни проф. Михаил Константинов. Негативната кампания, която се води за евроизборите \r\n„Тази негативна кампания, която се води, как ще повлияе според Вас“, попита водещата. Събеседникът й припомни, че България праща 17 души отбор в Брюксел. „Ако това е един футболен отбор, можете ли да си представите те в съблекалнята да се бият помежду си и да си правят свински номера и после да играят на терена единно? Няма да стане“, каза проф. Михаил Константинов и допълни: „Те трябва да знаят, че 5 години ще представляват България там и затова нека не късат мостовете, нека запазят приятелство, нека запазят приличие“  Обработка на първите резултати на 26 май \r\nБеновска каза, че тази година за изборите отново има възможност евентуално да се видят някои от партиите и коалициите на пресконференция в БТА, ако си я насрочат и попита: „Ако гласуват 2 милиона, да речем, според Вас технологично за колко време ще могат да бъдат обработени резултатите, така че да може да се твърди плюс-минус, че еди кой си пречели?“ Професорът каза, че първото напрежение ще падне на 26ти в 8 часа вечерта и ще се знае горе-долу резултатът, а след полунощ данните, които се получават от ЦИК ще бъдат достатъчни, за да се съди за крайния резултат в голяма степен. Той увери българските избиратели, че всичко, което зависи от дружеството, което той представлява, ще бъде изпълнено по този перфектен начин, както го правят без изключение през последните години. Беновска попита какво точно ще изпълнят, за да бъдат разграничени от ЦИК.  Г-н Константинов каза, че досега няма нито едно оплакване за тяхната дейност, която включва обработка на изборните резултати след съставяне на секционния протокол и бъде получен. Той допълни, че всички протоколи на небето и всеки може с два клика да види протокола в собствената му секция. „Българската изборна машина почти няма аналог сред други системи. Повечето хора даже не подозират, че такива мерки може да има“, каза гостът.  „Много сте щедър на похвали“, отбеляза Беновска, но проф. Михаил Константинов заяви, че това са фактите. Водещата попита защо българската изборна машина няма аналог, а събеседникът ѝ каза, че от 1990 година, когато са ни излъгали много, знаем как да си пазим по железен начин с двойна обработка на протоколите, представители на всички политически сили в секциите, публикуване на всички резултати. Той каза, че може да провери как е гласувано в неговата изборна секция и да сравни дали съответства с видяното от него. Според него е много хубаво, че една партия се кани да прави проверка. Проверката е много проста, обясни професорът – взима се копие от протокола на края на изборния ден, снима се с телефона и се прави елементарна обработка на данните. „Нека да го направят, за да се убедят, че всичко е точно“, каза още той. Беновска благодари, каза, че е звучал окуражаващо, ще се видят след изборите и пожела да е за добро. Така завърши разговорът между проф. Михаил Константинов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 19 май 2019 година.", "date": "2019.05.20", "title": "Проф. Михаил Константинов: Гласуването в чужбина няма електорален ефект, има огромен морален ефект"}
{"url": "http://www.focus-news.net/news/2019/05/20/2659956/", "text": "Няма възможност за манипулации при машинното гласуване на предстоящите избори за членове на Европейския парламент. Това каза в интервю за сутрешния блок „Добро утро, България“ на  Радио „Фокус“  говорителят на ЦИК Александър Андреев. 3300 машини за предстоящите избори за членове на Европейския парламент са вече доставени, а на 24 май ще бъдат разпределени в различни секции на страната. До 25 май  трябва да бъдат разпределени изборните книжа. Андреев обясни, че машините за гласуване нямат достъп до безжични технологии и телекомуникационни връзки. „По отношение на манипулации не би трябвало в обществеността да витае такова мнение, тъй като сами по себе си машините нямат достъп до безжични технологии, до телекомуникационни връзки. Данните от тях не се предават по никакъв начин, не би могло да бъде повлияно върху тях. Те се въвеждат в протокола на СИК, който отчитат и хартиените бюлетини. С оглед на това обществеността и ние, заедно с вас-медиите, трябва да създаваме уверение, че машините ще облекчат гласуването и в някаква степен ще намалят недействителните гласове“, обясни той. Александър Андреев допълни, че фирмата - изпълнител по обществената поръчка е натоварена както с хардуерното, така и със софтуерното обезпечаване, но одитирането и сертифицирането е възложено на представители на българската академична общност, което да даде допълнителна сигурност в обществото. \r\nВиктория МЕСРОБОВИЧ-КУВЕНДЖИЕВА", "date": "2019.05.20", "title": "Европейски избори 2019: Александър Андреев, ЦИК: Няма възможност за манипулации при машинното гласуване"}
{"url": "http://www.focus-news.net/news/2019/05/20/2659895/predstoyashti-sabitiya-v-stranata-za-20-may-agentsiya-fokus.html", "text": "*** \r\nOт 12.00 часа президентът Румен Радев ще разговаря на „Дондуков“ 2 с външния министър на Федерална република Германия Хайко Маас.   \r\n*** \r\nOт 10.30 часа в Гранитната зала на Министерския съвет вицепремиерът и министър на външните работи Екатерина Захариева и министърът на външните работи на Германия Хайко Маас ще дадат пресконференция.  \r\n*** \r\nOт 10.00 часа министърът на енергетиката Теменужка Петкова ще посети атомната централа в Козлодуй.  \r\n*** \r\nOт 11.00 часа в Национален пресклуб БТА ще се проведе пресконференция на представители на 275 малки производители на електроенергия от ВЕИ и Съюза на европейските производители на зелена енергия. На нея ще бъдат представени факти за злоупотреба в българската енергетика, водещи до завишаване на цената на такса „задължения за обществото“ и оттам до по-скъпа цена на тока. \r\n*** \r\nOт 11.30 часа в Софийски градски съд (бул. „Витоша“ 2) ще се състои първото заседание по същество на делото, заведено от „Група за чист въздух“ срещу Столична община. \r\n*** \r\nOт 13.00 часа пред сградата на Държавна агенция „Архиви“ на  ул. „Московска“ 5 ще бъде представена история на най-късата пешеходна улица в София – „Малко Търново“. \r\n*** \r\nOт 18.00 часа в Квадрат 500, зала 19, пл. „Св. Александър Невски“, ул. „19-ти февруари“ 1, ще бъде открита изложбата „Терен медея“. \r\n*** \r\nOт 18.30 часа в Сохо, зала SoHall, ул. \"Искър\" №4, Европейският парламент в България организира среща на тема „Европейски възможности за млади предприемачи“. \r\n*** \r\nOт 18.30 часа в Унгарския културен институт (ул. „Аксаков“ 16) ще се състои концерт на Състав \"Хунгарикум\".  \r\n*** \r\nOт 18.30 часа в залата на фондация \"Дечица\", ж.к. Люлин, ул. \"Добри Немирев\" 5, ще се състои заключителен концерт по проект \"Искам (сам) да летя\".  \r\n*** \r\nOт 19.00 часа в Литературния клуб ще се състои Поетична вечер по случай Деня на българската просвета и култура. \r\n*** \r\nOт 19.30 часа на сцената на Нов театър НДК софийската публика ще има удоволствието да гледа първа премиерата на новосъздадената опера „Бъркотия“. \r\n*** \r\nВ 17.30 часа в Градската библиотека ще се състои премиера на романа „Дъждовете на страха ” на Иван Желязков.  \r\n*** \r\nOт 18.00 часа в Градската художествена галерия ще бъде представена изложба с пейзажи на Огнян Механджиев.  \r\n*** \r\nOт 18.00 часа във фоайето на Народно Читалище \"Н.Й Вапцаров 1866\" – Благоевград ще се състои премиерата на автобиографичната книга на народната певица Павлина Теова. \r\n*** \r\nОт 13.00 часа в Експозиционен център „Флора“ - Бургас ще се проведе дискусия с Мария Габриел на тема „Фалшиви новини и ценности на цифровото общество“.  \r\n*** \r\nОт 16.00 часа в х-л „Аква“ ще има представяне на книгата „Илинденско- Преображенското  въстание  1903 през погледа на европейските дипломати“ с автор на предговора  и съавтор на книгата Президента Георги Първанов. \r\n*** \r\nОт 16.00 часа в центъра на Поморие, на пл. „Св. Св. Кирил и Методий“  (пред НЧ „Просвета 1888“) Мария Габриел и Ивелина Василева ще се срещнат с жителите. \r\n*** \r\nОт 18.00 часа в Експозиционен център „Флора“ ще се проведе среща-разговор с проф. Боян Биолчев и представяне на книгата „Преселението“. \r\n*** \r\nОт 18.30 часа в залата на читалище „Яна Лъскова“ на ул. „Месембрия 20“ в Стария град Несебър Мария Габриел и Ивелина Василева ще се срещнат с жителите. \r\n*** \r\nОт 19.00 часа в Културен център \"Морско казино\" ще бъде представена изложбата „Аrt in converge“. \r\n*** \r\nOт 09.00 часа в Учебно-спортния комплекс на Варненския свободен университет ще се проведе защитата на проектите на студентите от първата в страната магистърска програма по предприемачество. \r\n*** \r\nOт 12.00 часа в зала 2 на партера в АГ болницата ще  се проведе пресконференция  по повод връчване на дарението от Клуб за народни танци \"Моряците\" на стойност 21 700. Танцовият клуб направи голяма благотворителна кампания с мото \"Заедно за най-малките\" (концерт, благотворителни базари)  за събиране на средства за закупуване на автомобил за целите на АГ болница и оделение \"Неонатология\". \r\n*** \r\nOт 16.30 часа във фоайето на Детския и средношколски комплекс към Регионалната библиотека „Пенчо Славейков” ще бъде открита Изложба \"Галерия на детската рисунка\", съставена от фонда на „Школа по живопис“, с ръководител – художникът Радко Мурзов. \r\n*** \r\nOт 10.30 часа в Дом за медико-социални грижи ще бъде отбелязана 20-годишнината от създаването на социалната институция. \r\n*** \r\nOт 11.00 часа в Ритуалната зала на НВУ кметът на община Велико Търново инж. Даниел Панов и началникът на НВУ „Васил Левски” бригаден генерал Пламен Богданов ще подпишат договор за дарение за бюста на Христо Ботев.  \r\n*** \r\nOт 12.00 часа в библиотеката на НЧ „Надежда-1869“ ученици от ОУ „Христо Ботев“ ще се състои събитие под мотото „Делото на братята Кирил и Методий“. \r\n*** \r\nOт 16.30 часа в РБ „Петко Р. Славейков“ ще се проведе Сесия на Великотърновски общински съвет за награда „Култура“.   \r\n*** \r\nOт 18.00 часа в голяма зала на МДТ „Константин Кисимов“ ще се състои тържествена церемония по връчването на награда „Св. Патриарх Евтимий“ и награда „Култура“ на Община Велико Търново. Ще бъде представен и мюзикъла „Вражалец“. \r\n*** \r\nOт 14.00 часа в Огледална зала „Нели Божкова“ ще бъде открит международен конгрес по спелеология в изкуствени кухини. \r\n*** \r\nВ Народно читалище „Й. Йовков-1870 г.“ ще бъде открита изложба на библиотечни документи, посветена на 24 май - Ден на българската просвета и култура и на славянската писменост. \r\n*** \r\nOт 18.00 часа в Хотел ,Д*оял Гранд*' ще се състои коктейл по случай 24-ти май с участието на Врачанската филхармония и Тримата Тенори. \r\n*** \r\nOт 16.30 часа в ХГ „Кирил Петров”, ул. „Цар Борис III” 19, ще се състои Юбилейна изложба (дарение за ХГ „Кирил Петров”) и премиера на книгите „Моите влакове” и „Химия на веселието” от Теодоси Антонов. \r\n*** \r\nOт 10.00 часа в Регионална библиотека „Светослав Минков”, Читалня  \r\nЩе се проведе „24 май – Празник на българския дух“ – изложба с материали от фонда на библиотеката.  \r\n*** \r\nOт 11.00 часа в изложбено фоайе - НЧ “Пробуда - 1935 г.” кв. „Бела вода“ ще се състои откриване на „За нашето АБВ”  – изложба посветена на празника на славянската писменост и култура.  \r\n*** \r\nOт 13.00 часа в читалище НЧ „Искра  – 1960 г.” ще се проведе „Ден на славянската писменост и култура”. \r\n*** \r\nOт 15.30 часа в Клуб „Миньор“ ще се проведе „Науката и човекът“ - аудиовизуална поредица. \r\n*** \r\nВ 09.30 часа в зала 10 на Окръжния съд ще се проведе заседание по делото срещу Борислав П., обвинен, че при управление на моторно превозно средство е нарушил правилата за движение и по непредпазливост е причинил смърт на повече от две лица, като деянието е извършено след употреба на наркотични вещества.  \r\n*** \r\nOт 10.00 часа в Първа аудитория, Агрономически факултет, бул. „Менделеев“ 12, ще се състои агрофорум “Интеграция на страните от черноморския регион като фактор за развитие на селскостопанския пазар”. \r\n*** \r\nВ 10.30 часа в зала 11 на Районния съд ще се проведе заседание по делото срещу Ивета Д., обвинена, че в качеството си на длъжностно лице – касиер в Окръжен следствен отдел – Пловдив при Окръжна Прокуратура – Пловдив, е присвоила чужди пари, иззети с протоколи по следствени дела. \r\n*** \r\nВ 10.45 часа в зала 10 на Районния съд ще се проведе заседание по делото срещу Христо П., обвинен, че на публично място е проявил жестокост към гръбначно животно – куче, и противозаконно му е причинил смърт по особено мъчителен начин със стрела от лък. \r\n*** \r\nВ 11.00 часа в Малка конферентна зала на Дом на културата „Борис Христов“ 16 педагози ще получат своите свидетелства за успешно завършен курс за Монтесори педагогика 3-6 години. \r\n*** \r\nВ 18.00 часа в галерия Квадрат 500 ще бъде представена изложбата „ТЕРЕН МЕДЕЯ“.  \r\n*** \r\nВ 18.30 ч. в Дома на културата „Борис Христов“  ще се състои традиционният годишен концерт на студентите от катедра  „Хореография“ в АМТИИ „Проф. Асен Диамандиев“-Пловдив. \r\n*** \r\nOт 18.30 часа детска градина „Зора“ организира ден на отворените врати.  \r\n*** \r\nOт 11.00 часа , преди началото на археологическите проучвания на „българската” резиденция на граф Дракула в местността „Калето“, проф. Николай Овчаров ще даде брифинг. \r\n*** \r\nOт 18.00 часа в Зала „Сливен“ ще се състои откриването на „София Филм Фест в Сливен“. \r\n*** \r\nOт 09.00 часа в конферентна зала на хотел \"Верея\" ще бъде дадена пресконференция на тема: „Груби нарушения в Обществена поръчка с предмет: Специализиран превоз на работници и служители от \"Мини Марица - изток\" ЕАД град Раднево в четири направления - рудник \"Трояново 1\" село Трояново, рудник Трояново- север\" село Ковачево, рудник \"Трояново 3\" село Медникарово, управление град Раднево. С възложител \"Мини Марица - изток\" ЕАД“. \r\n*** \r\nOт 11.00 часа в УМБАЛ \"Проф. д-р Стоян Киркович\" ще се състои официалното откриване на новоизградения АГ комплекс. \r\n*** \r\nOт 17.30 часа в къща музей „Гео Милев“ ще се състои редставяне на поетичната книга на Филип Димкоски „В градината има само любов“. \r\n*** \r\nOт 19.00 часа в Драматичен театър ще бъде представен спектакълът \"Нощно слънце\" по Йордан Йовков.         \r\n*** \r\n*** \r\nOт 10.30 часа Валери Жаблянов и Емил Георгиев ще се срещнат със  Съюза на офицерите и сержантите от запаса и резерва в тяхната сграда.  От 12.00 часа, ще започне срещата на Иван Кръстев с Национален съвет на хората с увреждания на бул. „Дондуков“ 11. В 17.30 часа, ще се проведе среща по проблемите на средното образование с участието на Иван Кръстев и Мариела Модева. Събитието ще се състои в гранд-хотел „София“. \r\n*** \r\nOт 18.30 часа в Бургаския свободен университет или сцена на открито на площад „Ат. Сиреков“, водачът на листата Елена Йончева и кандидатите за евродепутати Момчил Неков и Крум Дончев ще участват в митинг-концерт. \r\n*** \r\nOт 18.20 часа в зала „Преслав“ на „Интерхотел Велико Търново“ кандидатът за евродепутат Иво Христов ще се срещне с граждани.  \r\n*** \r\nOт 10.30 часа, в х-л „Скалите“ в Белоградчик, ще започне срещата на Сергей Станишев с граждани. В 12.00 часа той ще посети Кула, където ще разговаря с граждани в партийния клуб. В 17.00 часа ще започне срещата на Станишев в зала на Филхармонията във Видин. \r\n*** \r\nOт 15.00 часа в читалището на село Бели Извор, община Враца, Велизар Енчев ще разговаря с граждани. От 17.30 часа ще започне и срещата му в клуба на БСП във Враца, а от 18.30 часа той ще бъде в село Костелево, в читалището. \r\n*** \r\nOт 17.00 часа в зала 1 на общината в Горна Оряховица Иво Христов ще се срещне с хората от региона.  \r\n*** \r\nOт 17.30 часа в библиотеката в Елин Пелин, Емил Георгиев ще се срещне с граждани.  \r\n*** \r\nOт 20.00 часа в клуба на БСП в Червен бряг, проф. Румен Гечев ще се срещне с граждани. От 15.00 часа той ще проведе среща и в село Мечка, община Плевен, в зала Земеделска кооперация. В 17.00 часа Гечев ще бъде в зала Патронаж, град Белене, за разговор с гражданите от района. \r\n*** \r\nOт 14.30 часа в музея на Полски Тръмбеш, Иво Христов ще разговаря с граждани.  \r\n*** \r\nOт 16.00 часа водачът на листата на ГЕРБ и СДС за европейските избори Мария Габриел и бургаският кандидат за евродепутат Ивелина Василева ще присъстват на откриването на предизборната шатра, разположена в центъра на града, на пл. „Св. Св. Кирил и Методий“  (пред НЧ „Просвета 1888“). \r\n*** \r\nOт 16.00 часа в ритуална зала на Община Сухиндол ще започне срещата на Петър Витанов с граждани от региона. В 18.00 часа той ще бъде в зала на Общината в Свищов.  \r\n*** \r\nOт 15.30 часа в заведение „Кристал“ в Смолян, Цветелина Пенкова ще проведе среща с просветни дейци. От 18.00 часа в читалище „Балкански просветител“ ще започне и срещата й с граждани от региона. \r\n*** \r\nOт 20.00 часа в салона на читалището в Самоков, Деница Златева ще разговаря с граждани. \r\n*** \r\nOт 18.30 часа в залата на читалище „Яна Лъскова“ на ул. „Месембрия 20“ Мария Габриел и Ивелина Василева ще се срещнат с граждани.", "date": "2019.05.20", "title": "Предстоящи събития в страната за 20 май (Агенция „Фокус“)"}
{"url": "http://www.focus-news.net/news/2019/05/20/2659959/blagoevgrad-normalno-se-osashtestvyava-dvizhenieto-po-glaven-pat-e-79-vtoroklasen-pat-simitli-gotse-delchev-i-am-struma.html", "text": "Нормално се осъществява движението по главен път Е-79, второкласен път 19 Симитли - Гоце Делчев и АМ „Струма“. Това каза за  Радио „Фокус“ - Пирин  дежурният служител в Областно пътно управление - Благоевград. Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни. Към този момент няма паднали камъни или клони от дървета. В областта няма въведени ограничения на движението или ремонтни дейности.  \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nДенис НИКИФОРОВ", "date": "2019.05.20", "title": "Благоевград: Нормално се осъществява движението по главен път Е-79, второкласен път Симитли - Гоце Делчев и АМ „Струма“"}
{"url": "http://www.focus-news.net/news/2019/05/20/2659952/sofiya-zapochva-kulturnata-programa-v-grada-za-otbelyazvaneto-na-denya-na-balgarskata-prosveta-i-kultura-i-na-slavyanskata-pismenost-24-may.html", "text": "Започва културната програма в града за отбелязването на Деня на българската просвета и култура и на славянската писменост – 24 май. Това съобщиха от пресцентъра на  Столична община . От 19.00 часа тази вечер в Литературния клуб на Столична библиотека ще се състои Поетична вечер по случай Деня на българската просвета и култура. Библиотеката на София и Асоциацията на учителите по български език и литература организират вечер с участието на поетите Магдалена Абаджиева от Института по български език при БАН, Николай Милчев – учител по български език и литература и Иван Христов от Института за литература при БАН. \r\nНа 22 май 2019 г. от 11.00 часа в Американския център ще се състои финал на четвъртата успешна кампания „На училище в Столична библиотека“, в която се включиха училища от всички райони на град София и над 1 000 деца от 30 столични училища. В рамките на кампанията учениците се включиха в атрактивни и креативни уроци по литература, история, дигитализация и нови технологии сред емблематични книги, оригинални картини и други ценни експонати от сбирките на библиотеката и нейното модерно цифрово оборудване. Ще бъде направено и дарение от ученици от 120 ОУ „Г. С. Раковски“ на 50 детски книги за Сдружение „Каритас България“. Ще се състои и награждаване на победителите в ученическия конкурс „Вековната мъдрост на нашия град“. Клуб „Учители“ към Столична библиотека и 149 СУ „Иван Хаджийски“ – София организираха ученически конкурс в две направления – стихотворение и есе, разделени в две възрастови групи – V-VII и VIII-XII клас. В конкурса с председател на журито проф. д-р Амелия Личева се включиха 60 деца от 40 софийски училища. Всички участници ще получат за награда книга, а отличените произведения ще бъдат събрани и издадени в специален сборник (хартиен и електронен). \r\nНа 22 май 2019 г. от 18.00 часа в Мраморното фоайе на Столичната библиотека Георги Константинов представя новата си книга „Поезията като свидетел“. Проф. Йордан Калайков ще представи новия сборник с есета и стихове на големия български поет и писател, в която авторът проследява будители от времето на Паисий до днес. Тя съдържа емоционалните размисли на автора за съдбата на древните български книги, сътворявани през Златния век върху страници от овча или телешка кожа. Проследява драматичната съдба на книгите ни през най-мрачните векове, както и възкръсването на книжовното ни дело през Възраждането. Откъси от книгата ще чете самият автор, а бардът Евгени Бенов ще изпълни песни по негови стихове. \r\nНа 24 май от 10.00 до 15.00 часа софиянци могат да разгледат документалните изложби: \r\n- „България в Европа, Европа в България“ със стари пощенски картички и албуми от цяла Европа от колекциите на проф. Михаил Неделчев. Изложбата цели да покаже по какъв начин се съотнасят общоевропейските големи центрове с българските градове, които също имат европейски облик. В нея са представени 10 тематични кръга от местата за отдих и за общуване с водата – плажове, пристанища и градини – до персоналистическите култове – от общоевропейския Наполеонов култ до българските култове за революционерите-европейци. \r\n- „Събуждащият книгите“ - гражданите могат да видят редки издания на Неофит Рилски (Описание на българския свещен Рилски манастир 1879 г.), на Марин Дринов (Исторически преглед на българската църква, 1869), на Любомир Милетич (Дако-румъните и тяхната славянска писменост 1896). Първи издания на Яворов, Пенчо Славейков, П. Ю. Тодоров, Стоян Заимов, Елин Пелин и Кирил Христов, чиято библиотека се съхранява в Столична библиотека. Повечето от книгите са с автографи.", "date": "2019.05.20", "title": "София: Започва културната програма в града за отбелязването на Деня на българската просвета и култура и на славянската писменост – 24 май"}
{"url": "http://www.focus-news.net/news/2019/05/20/2659960/dobrich-ogranicheno-e-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище, предаде кореспондент на  Радио „Фокус” – Варна . Движението по път II-71 Добрич – Силистра трябва да се осъществява с повишено внимание поради частични ремонтни дейности на асфалтовата настилка. Движението на автомобили по този път се регулира с пътни знаци.  \r\nВ Добрич се работи по ул. „Никола Петков“ и по част от бул. „Добруджа“ в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. В Добрич времето е ясно, духа умерен вятър, температурата на въздуха е около 20 градуса. \r\nЖулиета НИКОЛОВА", "date": "2019.05.20", "title": "Добрич: Ограничено е движението на МПС над 10 тона по път I- 9 в участъка от село Кранево в посока Варна"}
{"url": "http://www.focus-news.net/news/2019/05/20/2659961/evropeyski-izbori-2019-liderat-na-gerb-boyko-borisov-v-chetvartak-i-petak-i-nie-shte-se-gotvim-za-reaktsiya-zashtoto-bsp-shte-se-opitat-da-vadyat-kompromati.html", "text": "В четвъртък и петък и ние ще се готвим за реакция, защото БСП ще се опитат да вадят компромати. Това каза министър-председателят и лидер на ГЕРБ Бойко Борисов в предаването „Тази сутрин“ по  бТВ . „С оставките пречистваме. Никой не се е родил министър или депутат. Оставките са нещо много нормално. По-ненормално е да не се дават, когато има проблем“, добави Борисов. „Разликата е, че при нас стандартът дали си зам.-министър, или председател на ПГ излиза от държавата“, посочи той. Според него това е и разликата между ГЕРБ и останалите политически формации в страната, защото те никога не си тръгват. По думите му опонентите на БСП ще извадят компромати непосредствено преди изборите, за да няма време за реакция. „Те нямат друг шанс. В четвъртък и петък и ние ще се готвим за реакция. Те виждат, че няма какво да направят като аргументи. Те си мислят, че с кафяво – жълто ще разклатят партия. На дебата се видя, че Мария Габриел в пъти превъзхожда“, уточни той, като допълни, че кандидатите на ГЕРБ и СДС са хора с образование и позиция. „Никоя държава не се е справила с този манталитет на човека да иска повече“, добави министър-председателят.  \r\nПопитан, дали няма да подаде оставка по примера на австрийския вицеканцлер, който беше заподозрян за злоупотреби с обществени средства, той отговори: „Не, няма за какво“.", "date": "2019.05.20", "title": "Европейски избори 2019: Лидерът на ГЕРБ Бойко Борисов: В четвъртък и петък и ние ще се готвим за реакция, защото БСП ще се опитат да вадят компромати"}
{"url": "http://www.focus-news.net/news/2019/05/20/2659962/sport-grigor-dimitrov-zapochva-uchastieto-si-v-osnovnata-shema-na-turnira-v-zheneva.html", "text": "Григор Димитров започва участието си в основната схема на турнира в Женева с двубой срещу аржентинеца Федерико Делбонис. Мачът помежду им е четвърти в програмата на централния корт и ще започне след 19:00 часа. Победителят ще играе в следващия кръг срещу защитаващия титлата си Мартон Фучович.  \r\nДо момента първата ни ракета и 28-годишният Делбонис са играли два пъти, като Григор води с 2:0 победи. През 2015 г.  \r\nНай-добрият български тенисист влезе в основната схема на турнира в Женева след две победи в квалификациите – срещу Марк-Андреа Хюслер и Томас Фабиано.", "date": "2019.05.20", "title": "Спорт: Григор Димитров започва участието си в основната схема на турнира в Женева"}
{"url": "http://www.focus-news.net/news/2019/05/20/2659953/kathimerini-nova-demokratsiya-zapazva-prednina-ot-65-pred-siriza-pokazvat-poslednite-prouchvaniya.html", "text": "Преди изборите за Европейски парламент на 26 май, основната опозиционна партия в Гърция „Нова демокрация“ запазва преднина от 6,5% пред управляващата СИРИЗА, според проучване на MRB, цитирани от електронното издание на атинския ежедневник  Kathimerini . \r\nДанните показват, че 30% от анкетираните подкрепят консерваторите, докато подкрепящите СИРИЗА са 23,5%. \r\nЛевоцентристкият алианс „Движение за промяна” остава на трето място с 6,6%, следван от крайнодясната партия „Златна зора” с 6,3% и Комунистическата партия на Гърция с 5,9%. \r\nОт редакцията подчертават, че 63.4% от анкетираните очакват партията на Кириакос Мицотакис да спечели изборите. В успеха на СИРИЗА вярват 17%. Подчертава се, че 56,9% от гърците имат негативно отношение към правителството на премиера Алексис Ципрас, а 36,3% смятат управлението му за като цяло положително. \r\nНа въпрос дали допускат избухването на конфликт със съседна Турция, 38,8% отговарят утвърдително, а 52% определят подобен сценарий като малко вероятен.  Тереза Герова", "date": "2019.05.20", "title": "Kathimerini: „Нова демокрация“ запазва преднина от 6,5% пред СИРИЗА, показват последните проучвания"}
{"url": "http://www.focus-news.net/news/2019/05/20/2659963/plovdiv-dvizhenieto-shte-se-izvarshva-v-edna-lenta-po-glaven-pat-i-6-v-uchastaka-karlovo-sopot-pri-km-254-v-posoka-sofiya-poradi-izgrazhdane-na-kragovo-krastovishte.html", "text": "Трафикът по основните направления в областта е интензивен към този час, съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пловдивския участък на АМ „Тракия“, също по пътищата Пловдив - Карлово, Пловдив - Пазарджик и Пловдив - Асеновград - Смолян. Пътните настилки на територията на областта са предимно сухи и нормално проходими. Движението в участъка от 106 км до 119 км на АМ „Тракия“ в посока Бургас се осъществява само в изпреварващата лента поради частични ремонтни дейности на асфалтовата настилка. Срокът за извършването на ремонта е до 31 май. Поради изграждане на ново кръгово кръстовище движението по главен път I-6 в участъка Карлово – Сопот при км 254 в посока София се извършва в една лента. Срокът на ремонтните дейности е удължен до 20 юни. Ремонтни дейности се извършват и по пътя Пловдив - Асеновград в участъка от км 14 до км 25 за времето до 24 май. Временно движението по пътя Асеновград - Чепеларе в участъка от км 28 до км 53 е затруднено и се осъществява с повишено внимание поради обрушване на скатове. Движението се ограничава на интервали, като водачите изчакват на място. Алтернативният обходен маршрут е по пътя Кричим – Девин. Специализираното премахване на опасни скали се извършва в часовия диапазон от 08.00 до 18.00 часа и е с краен срок до 21 май. Остава забранено движението на тежкотоварни моторни превозни средства над 12 тона по пътя Поповица – Болярци, поради намален габарит на пътното платно на мост. Обходният маршрут за водачите е по пътя Поповица - Садово - Кочево - Болярци. Повишена опасност от падащи камъни има по направленията Кричим - Стамболийски, Юговско ханче - Югово - Лъки и Троян - Кърнаре, съобщиха още от Областното пътно управление. \r\nТрафикът на територията на град Пловдив също е интензивен към този час. Засилено автомобилно движение се отчита по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Марица-юг“, „Пещерско шосе“, „Санкт Петербург“, „Освобождение“ и „Източен“. Пътните настилки в града са сухи и нормално проходими.  \r\nТони МИХАЙЛОВ", "date": "2019.05.20", "title": "Пловдив: Движението ще се извършва в една лента по главен път I-6 в участъка Карлово - Сопот при км 254 в посока София поради изграждане на кръгово кръстовище"}
{"url": "http://www.focus-news.net/news/2019/05/20/2659964/sofiya-nyakolko-rayona-na-grada-shte-badat-bez-topla-voda-v-perioda-do-23-may-zaradi-neotlozhni-remonti-na-toplofikatsiya-sofiya.html", "text": "Няколко района на града ще бъдат без топла вода в периода от днес до 23 май заради неотложни ремонти на „Топлофикация София”. Това съобщиха от пресцентъра на  дружеството . \r\n„Топлофикация София” ЕАД напомня на своите клиенти, че поради извършване на обследване и неотложни ремонтни дейности по топлопреносната мрежа в периода до 23 май 2019 г. без топлоподаване ще останат сградите в района между бул. „Патриарх Евтимий“, ул. „Фритьоф Нансен“, бул. „Евлоги и Христо Георгиеви“ и ул. „Граф Игнатиев“, както и между бул. „Евлоги и Христо Георгиеви“, ул. „Крум Попов“, ул. „Милин камък“, ул. „Орфей“, ул. „Розова долина“, ул. „Калиакра“ и ул. „Иглика“.  \r\nОт 27 май до 31 май 2019 г. ще бъде спряно топлоподаването към следните райони: \r\n- част от ж.к. „Лагера“ между ул. „Плиска“, ул. „Хризантема“, ул. „Житница“, бул. „Цар Борис III“ и ул. „Христо Матов“; \r\n- част от кв. „Хиподрума“ между ул. „Лерин“, ул. „Кюстендил“, ул. „Видлич“ и бул. „Цар Борис III“; \r\n- част от кв. „Красно село“ между ул. „Хайдушка гора“, ул. „Дойран“ и ул. „Кюстендил“;  \r\n- ж.к. „Бели брези“ между ул. „Смърч“, ул. „Битоля“, бул. „Гоце Делчев“, бул. „България“, ул. „Кюстендил“ и ул. „Дойран“; \r\n- част от ж.к „Стрелбище“ между бул. „Гоце Делчев“, ул. „Твърдишки проход“,ул. „Нишава“, ул. „Руен“, ул. „Добри Христов“, ул. „Дедеагач“, ул. „Нишава“ и бул. „България“; \r\nИнформацията за сроковете на спиране на топлата вода и засегнатите квартали е публикувана в сайта на дружеството –   и във „Фейсбук“ -  . Повече подробности клиентите могат да получат на информационния телефон в Кол центъра на компанията – 0 700 11 111. \r\n„Топлофикация София” ЕАД поднася извинения на засегнатите клиенти за причиненото неудобство.", "date": "2019.05.20", "title": "София: Няколко района на града ще бъдат без топла вода в периода до 23 май заради неотложни ремонти на „Топлофикация София”"}
{"url": "http://www.focus-news.net/news/2019/05/20/2659965/pregled-na-osnovnite-temi-v-dobrudzhanskiya-pechat.html", "text": "„Противоконституционно ДОСТ искат признаване на национално малцинство“, съобщава на първа страница вестник  „Добруджанска трибуна“ . Като реванш за възродителния процес и част от предизборната си платформа за Европейски парламент хората на Лютфи Местан започват подписка за всичко на турски език в Република България. Всички искания в подписката са противоконституционни Сочи справка с основния закон на Република България. Те целят само едно - фактическо отделяне на хора и територии, върху които етнически турци живеят в държавата. В рубриката „Новини“ – „Министър Николина Ангелкова се срещна с туристическия бранш от област Добрич. Пред бизнеса тя е заявила, че се работи за увеличаване на крилата на сезона и се подготвя Наредба за детските лагери. В момента се отчита спад на ранните записвания с два-три процента и около 13% по-малко при полетите до летище Варна. Министър Ангелкова е заявила още в Добрич, че на територията на областта неохраняемите плажове към момента са 15, а контролът ще е още по-стриктен и безкомпромисен. В рубриката „Палитра“ всекидневникът съобщава: „В СУ П. Р. Славейков“ впечатлиха с знания и английски език специалисти от чужбина. Училището е било избрано от Търговско-промишлената палата в Добрич за съвместно представяне на проект „SUDEGO: целите за устойчиво развитие на ООН“. Той е финансиран по програма „Еразъм +“. Гости на конференцията са били д-р Пиетро Рани и Делия Зингарели от ЕРФАП – Лацио, Център за професионално образование и обучение от Рим. Центърът е водещ партньор по проекта. Той е бил представен заедно с разработената платформа и нейните цели. Гостите са посетили урок с програмата „Енвижън“ в първи клас и са пожелали да разгледат училището.  \r\n„Лиляна Павлова в Добрич: Благодарение на Европейската солидарност, 1,5 млрд. лева субсидии са предоставени в подкрепа на земеделието в региона“, съобщава на първа страница вестник  „Нова добруджанска трибуна“ . „За да вървим напред по магистралата Европа, трябва да получим силна и мощна подкрепа за 12-тата ни победа на 12-та година от мястото на България в Европейския съюз“. Това е заявила по време на основното предизборно събитие на ГЕРБ в Добрич кандидатът за депутат в Европейския парламент от листата на ГЕРБ и СДС Лиляна Павлова. Според нея една от важните задачи е развитието на регионите, инфраструктурата и благоустрояването на населените места. В регионите има много и успешни реализирани проекти -ремонтирани училища. детски градини, направени важни пътни артерии. „С протестно шествие до ГКПП - Кардам жители на Генерал Тошево поискаха чиста вода и мониторинг върху пестицидите“, съобщава изданието. Гражданското недоволство е породено от дългото безводие в квартал „Пастир“ в град Генерал Тошево, където на 25 април водата е била замърсена с препарати за растителна защита. Водоподаването там е възстановено преди два дни, но само за битови нужди. Водата все още не може да се използва за пиене. Фолклорен танцов клуб „7/8“ от Добрич получи голямата награда на фолклорния фестивал „Капанска китка“, съобщава вестникът. Най-високият приз - наградата на кмета на Община Разград е връчен именно на танцов клуб от Добрич. Той е взел участие в десетото юбилейно издание на фолклорния конкурс, организиран от танцов клуб „Абритус“, с подкрепата на Община Разград и Народно читалище „Бузлуджа 2010“. Представили са се 15 танцови клубове от различни краища на страната.", "date": "2019.05.20", "title": "Преглед на основните теми в добруджанския печат"}
{"url": "http://www.focus-news.net/news/2019/05/20/2659957/burgas-izlozhbata-art-in-converge-shte-bade-predstavena-v-kulturen-tsentar-morsko-kazino.html", "text": "Изложбата „Аrt in converge” („Изкуството ни свързва“) ще бъде представена в Културен център „Морско казино”. Това съобщиха от пресцентъра на  Община Бургас . В експозицията са включени 10 бургаски художници в колаборация с 40 творци от Турция, сред които професори по изобразително изкуство от университетите там. Изложбата ще бъде подредена в зала „Ал. Г. Коджакафалията“ от 19.00 часа. Тя съчетава красиви проекти от областта на пластиката, живописта и мозайката. Експозицията се организира от художествената галерия „Пинело“ – Турция и художествена галерия „Garyeli“ – Бургас в партньорство с Община Бургас. Куратор на изложението е доц. д-р Елиф Сенел от Факултета по изкуства на Университета Газиантеп. В нея ще видите творби на бургаските художници: Даниел Йорданов, Димо Колибаров, Добрин Вътев, Елисавета Ангелова, Георги Динев, Лора Янева, Николай Ангелов – Гари, Пепа Илиева – Чория, Симеон Шивачев – Моната и Стела Христова. Експозицията „Аrt in converge” е с вход свободен и може да бъде разгледана до 22 май.", "date": "2019.05.20", "title": "Бургас: Изложбата „Аrt in converge” ще бъде представена в Културен център „Морско казино”"}
{"url": "http://www.focus-news.net/news/2019/05/20/2659966/evropeyski-izbori-2019-liderat-na-gerb-boyko-borisov-prezidentat-radev-korneliya-ninova-elena-yoncheva-i-ivo-hristov-sa-edno-i-sashto-te-govoryat-ednakvo.html", "text": "Президентът Радев, Корнелия Нинова, Елена Йончева и Иво Христов са едно и също, те говорят еднакво. Това каза министър-председателят и лидер на ГЕРБ Бойко Борисов в предаването „Тази сутрин“ по  бТВ . Той коментира и срещите на президента Радев с магистрати за избор на нов главен прокурор. „Редно ли е? Тогава да ги извикам и аз на консултации, но няма да ги извикам, защото това е намеса в съдебната независима власт. Всяка сряда идва главният прокурор и зам. главният с директори на всички служби. Те влизат заедно и излизат заедно, защото там се отчита дейността с битката с корупцията и контрабандата през седмицата, операциите и планираните операции през следващата седмица“, заяви той. „Само искам да му напомня на президента, че по време на премиера Герджиков той също ги събираше всяка сряда. И Радев, когато беше назначил служебния премиер и правителство“, добави премиерът Борисов.  \r\n„БСП са свикнали да държат цялата съдебна власт. Те са свикнали те да са съдниците и да раздават правосъдие. Но когато те раздават правосъдие, Белене отеснява за политически затворници и съдбата им е горчива“, отбеляза министър-председателят.  \r\nПрестрелка няма, има конституция, в която ясно е казано, когато Висшият съдебен съвет си направи избора, тогава президентът има право да наложи вето, да одобри или да не одобри. Тогава той има роля. Ние нямаме роля. Съдии си избраха съдии. Прокурори си избраха прокурори. Той може да ви вика колкото си иска. Истината, е че така огласено не ми се струва правилно“, допълни лидерът на ГЕРБ.  \r\n„Те са абсолютно едно и също. Това, което говори Радев, Корнелия Нинова, Елена Йончева и Иво Христов, е едно и също. Вие ги видяхте миналата седмица как се бяха събрали в Асеновград и само критика срещу правителството. Няма за други, освен нас. Дори звучи смешно, като кажеш равноотдалечен. Президентът е на всички българи по Конституция“, подчерта Бойко Борисов.", "date": "2019.05.20", "title": "Европейски избори 2019: Лидерът на ГЕРБ Бойко Борисов: Президентът Радев, Корнелия Нинова, Елена Йончева и Иво Христов са едно и също, те говорят еднакво"}
{"url": "http://www.focus-news.net/news/2019/05/20/2659967/", "text": "Досега България само присъства в ЕС, време е да започне да участва. Това каза в сутрешния блок „Добро утро, България“ на  Радио „Фокус“  кандидатът за евродепутат от листата на „Коалиция за България“ доц. д-р Георги Кючуков. По думите му Общността предлага редица възможности за развитие и подобряване положението на всяка членка, от които обаче страната ни не се възползва. „Още от влизането ни в ЕС имаше три приоритета, за които се борихме и две клишета, които трябваше да оборим. Приоритетите са- Шенген, Валутният съюз и мониторингът върху България. Клишетата бяха, че сме най-бедната и най-корумпирана страна. До тук нищо не е променено от нашето влизане в Общността. Специално за членството ни в Шенген имаше безкрайно много възможности, чрез лобиране, чрез подкрепа на други страни, които искат нашето присъединяване това да бъде постигнато. А то не беше постигнато“, обясни той. Георги Кючуков коментира още, че сред основните проблеми на българския избирател остават бедността и неравенството. Предизвикателство ще бъде и промяна на третирането на родното здравеопазване като стока, обясни той и добави, че към момента липсва обща европейска политика по тази тема.  \r\nВиктория МЕСРОБОВИЧ-КУВЕНДЖИЕВА", "date": "2019.05.20", "title": "Европейски избори 2019: Доц. д-р Георги Кючуков, „Коалиция за България“: Досега България само присъства в ЕС, време е да започне да участва"}
{"url": "http://www.focus-news.net/news/2019/05/20/2659968/burgas-suhi-i-prohodimi-sa-patishtata-na-teritoriyata-na-oblastta.html", "text": "Сухи и проходими са пътищата на територията на областта. Това съобщи за  Радио „Фокус“ – Бургас  дежурният от Областно пътно управление. Няма затворени пътни участъци. До 31 май т.г. движението по пътя Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работният участък е върху едната пътна лента с дължина до 50 м. Максималната скорост на движение е 50 км/ч.  \r\nНатоварен е трафикът и по основните пътни артерии на град Бургас. Голяма колона от автомобили се е образувала в района на пътен възел „Юг“ поради ремонтни дейности на бул. „Захари Стоянов“. Интензивно е движението и в централната градска част. Струпване на автомобили се наблюдава в района на кръстовището с кръгово движение „Трапезица“, по бул. „Стефан Стамболов“, по ул. „Булаир“ в района на Автогара „Юг“ и по някои участъци от бул. „Янко Комитов“. \r\nДеница ДИМИТРОВА", "date": "2019.05.20", "title": "Бургас: Сухи и проходими са пътищата на територията на областта"}
{"url": "http://www.focus-news.net/news/2019/05/20/2659969/shumen-remont-na-patnata-nastilka-se-izvarshva-v-uchastaka-razgrad-granitsa-s-oblast-shumen-ot-km-69-do-km-93.html", "text": "Частичен ремонт на настилката се извършва в участъка Разград - граница с област Шумен от км 69 до км 93, предаде репортер на  Радио „Фокус“ - Шумен . Движението в посочения участък се регулира с временна сигнализация и от сигналисти. В област Шумен е в сила забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове превозни средства. Пътните настилки в областта са сухи. Видимостта е нормална. Времето е с разкъсана облачност, температурата е около 19 градуса. \r\nИвелина ИВАНОВА", "date": "2019.05.20", "title": "Шумен: Ремонт на пътната настилка се извършва в участъка Разград - граница с област Шумен от км 69 до км 93"}
{"url": "http://www.focus-news.net/news/2019/05/20/2659972/veliko-tarnovo-na-iznesena-sesiya-obshtinskiyat-savet-shte-glasuva-nominatsiite-za-nagradite-kultura-24-may-i-sv-patriarh-evtimiy.html", "text": "Общинският съвет ще гласува номинациите за общинските награди „Култура“, „24 май“ и „Св. Патриарх Евтимий“ на изнесена сесия. Това съобщиха от пресцентъра на  Общината . Заседанието ще се проведе в читалнята на Регионална библиотека „Петко Р. Славейков“ от 16.30 часа.  \r\nТрите награди са традиционни и се връчват всяка година в навечерието на Деня на българската просвета, култура и на славянската писменост – 24 май. Празникът на буквите, който е сред най-българските по своя характер, е повод сесията да се състои в библиотеката – съвременното средище на книжнината. Идеята за избора на място е на председателя на Общинския съвет Венцислав Спирдонов, а по случай 24 май всеки общински съветник ще получи читателска карта за РБ „Петко Р. Славейков“.  \r\nУченичката от Старопрестолната професионална гимназия по икономика Десислава Димитрова е предложена за носител на наградата „24 май“. От IX до XII клас тя има отличен успех и е спечелила десетки награди и отличия от национални и международни състезания и олимпиади. Номинацията ѝ е след единодушно решение на комисията за определяне на носител на приза. \r\nТрима педагози да получат наградата „Св. Патриарх Евтимий“ за учител на годината, предлага на Общинския съвет ресорната комисия – д-р Северина Величкова от ДГ „Райна Княгиня“, Сребринка Минчева-Лакова от СУ „Емилиян Станев“ и Цветомила Драганова от ПМГ „Васил Друмев“. Същият приз да бъде връчен на Детска градина „Първи юни“ и на ОУ „Неофит Рилски“ (Килифарево). \r\nТри са номинациите за наградата „Култура“. В категория „Ярки постижения в областта на изкуствата и културата“ предложенията са за изявения фотограф Генчо Петков, както и на популярния актьор Милен Иванов. В категория за творчески дебют номинирана е журналистката и писателка Елена Чамуркова. Предложенията първо ще бъдат гласувани от Постоянната комисия по образование, наука и култура. Крайната дума за определяне както на носителите на награда „Култура“, така и на останалите призове има Общинският съвет. \r\nЦеремонията за награждаване ще се състои от 18.00 часа в Музикално-драматичния театър „Константин Кисимов“, а веднага след нея ще бъде представен мюзикълът „Вражалец“ (по пиесата на Ст. Л. Костов). Спектакълът е подарък от Община Велико Търново за всички жители и гости на града по случай настъпването на Деня на българската просвета, култура и на славянската писменост – 24 май.", "date": "2019.05.20", "title": "Велико Търново: На изнесена сесия Общинският съвет ще гласува номинациите за наградите „Култура“, „24 май“ и „Св. Патриарх Евтимий“"}
{"url": "http://www.focus-news.net/news/2019/05/20/2659973/veliko-tarnovo-v-ednata-lenta-s-posledovatelno-propuskane-v-dvete-posoki-se-osashtestvyava-dvizhenieto-po-pat-iii-5302-mindya-prisovo-zaradi-remont.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец\" трафикът се пренасочва в едното платно със светофар, предаде репортер на  Радио „Фокус“ – Велико Търново . Пътните настилки са сухи, а времето – предимно ясно. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на Велико Търново.  \r\nДвижението по главните и второстепенни пътища в областта е интензивно. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. В едната лента с последователно пропускане в двете посоки се осъществява движението по път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. В едната лента се осъществява движението в участък от пътя между Велико Търново и Антоново. В отсечката от км 137 до км 172+900 тече ремонт на асфалтовата настилка, който ще продължи до края на май. Шофьорите да се движат с повишено внимание и съобразена скорост, спазвайки пътната сигнализация и указанията на регулировчиците. \r\nЛуиза ТРАНЧЕВА", "date": "2019.05.20", "title": "Велико Търново: В едната лента с последователно пропускане в двете посоки се осъществява движението по път III-5302 Миндя – Присово заради ремонт"}
{"url": "http://www.focus-news.net/news/2019/05/20/2659974/burgas-v-grada-shte-bade-predstavena-knigata-preselenieto-na-prof-boyan-biolchev.html", "text": "От 18.00 часа в Експозиционен център „Флора“ ще се проведе среща разговор с проф. Боян Биолчев и представяне на книгата „Преселението“. Това съобщиха от пресцентъра на  Община Бургас . „Преселението“ е книга, писана от проф. Боян Биолчев с години, която е повлияна от личната съдба на неговия род. Историята започва по време на Първата балканска война и разказва историята на българско семейство, което бяга от Беломорска Тракия заедно с двамата си сина, дъщеря си и новородената си внучка. „Преселението“ е повест. Един жанр, който е позабравен от българските писатели, но жанр, в който българската литература има традиции. В книгата проф. Боян Биолчев пресъздава атмосферата по българските земи в онези тъмни и смутни времена.", "date": "2019.05.20", "title": "Бургас: В града ще бъде представена книгата „Преселението“ на проф. Боян Биолчев"}
{"url": "http://www.focus-news.net/news/2019/05/20/2659975/evropeyski-izbori-2019-liderat-na-gerb-boyko-borisov-v-barselona-pokazvat-kashtata-na-sasho-chaushev-i-kazvat-che-e-moya.html", "text": "В Барселона показват къщата на Сашо Чаушев и казват, че е моя. Това каза министър-председателят и лидер на ГЕРБ Бойко Борисов в предаването „Тази сутрин“ по  бТВ . Борисов коментира и призива на водача на листата на БСП Елена Йончева към главния прокурор Сотир Цацаров за разследване на къщи в Барселона, която, според нея, има свързаност с премиера.  \r\n„Веднъж Сашо Чаушев им отговори. Веднъж отговарях на тази тема. В Банкя показват една къща, която мисля, че е на Емо Кюлев и пишат, че е моя. В Барселона показват къщата на Сашо Чаушев и казват, че е моя. Тя си има нотариален акт, има си всичко. Това го правят години наред. Аз нищо не мога да направя, не мога да му кажа продай си къщата, това си е негова работа“, заяви той. „Аз съм бил бизнесмен преди да стана главен секретар в „Ипон“. Тя си е фирма, която съм създал аз и си останаха хората, които работеха тогава с мен, да си изкарват прехраната“, изтъкна премиерът Борисов. „Избират познати хора от преди 20 години и живеят Банкя, питат ме познаваш ли ги, казвам, че ги познавам и започват да съчиняват. Нека да го правят, това най-малко ме интересува в техните глави какво е“, допълни Борисов. По думите му фирмата, която е основал преди години, е била в резултат на честен труд.  \r\nПремиерът отхвърли твърдението, че има имоти в Барселона. „Аз имам къща в Банкя. Там съм живял, там живея и там ще умра. Барселонската къща, която показват, е на Сашо Чаушев. Поканете го и вижте,“ каза той, като допълни, че проверка и прокуратурата е направила по този въпрос.", "date": "2019.05.20", "title": "Европейски избори 2019: Лидерът на ГЕРБ Бойко Борисов: В Барселона показват къщата на Сашо Чаушев и казват, че е моя"}
{"url": "http://www.focus-news.net/news/2019/05/20/2659970/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Убедителната преднина на опозиционната „Нова демокрация“ срещу управляващата в Гърция СИРИЗА в навечерието на европейските избори, победата на „Сръбска листа“ в гласуването за кмет в четири общини в Северно Косово, както и пореден скандал сред членовете на Тристранното председателство на Босна и Херцеговина са част от основните теми, върху които акцентират водещите балкански печатни издания. \r\n***  Представителят на хърватската общност в Председателството на Босна и Херцеговина Желко Комшич ще подаде жалба срещу сръбския си колега Милорад Додик заради твърдението, че част от военните на страната трябва да бъдат облечени в униформи на бившата армия на Република Сръбска, съобщава електронното издание на първия вестник в югозападната ни съседка –  „Нова Македония“ . \r\nСпоред Комшич, който е и председател на „Демократическия фронт“, действията на Додик дават основание за повдигането на обвинения срещу него. Като примери Комшич приведе информация за съставяне на карти на Велика Сърбия, за желание за заличаване на границите между Босна и Херцеговина и Сърбия, което пряко застрашава териториалната цялост и суверенитет на страната и нарушава Конституцията й. \r\nПоследното изявление на Додик е във връзка с отбелязването на годишнината на Трети пехотен полк на Въоръжените сили и на Деня на армията на Република Сръбска. По този повод Додик заяви, че решението за премахване на Въоръжените сили на Република Сръбска, взето под натиска на международната общност, е погрешно и като компенсация следва Трети пехотен полк да отбележи годишнината, като бъде облечен в униформи на бившата армия на Република Сръбска.  \r\nВ отговор Комшич подчерта, че изявлението на Додик е нарушение на Закона за службата във ВС на Босна и Херцеговина, а отегчаващо обстоятелство е, че то е направено от човек на държавна длъжност.  \r\nВ отговор Додик отбеляза, че премахването на армията на Република Сръбска и определянето на квота за нея от не повече от 9,6 хил. войници е голяма грешка. „Сръбската и хърватската страна не се интересуват от участие в армията. Остават празни места за попълване и има натиск да се приемат бошняци. Това е нов проблем, защото това не е армия от бошняци, а  съвместни въоръжени сили. Затова и недоразуменията ще продължат“, предупреди Додик. \r\nСръбският член на председателството на Босна и Херцеговина обърна внимание на поведението на международната общност, която реагира на превъоръжаването на полицията на Република Сръбска, въпреки че полицията в кантон Сараево в същото време е закупила много повече оръжия.  \r\nМилорад Додик обяви, че през следващата година Денят на армията на Република Сръбска ще бъде отбелязан с  разполагането на войници в униформи на армията на страната. \r\n***  Преди изборите за Европейски парламент на 26 май, основната опозиционна партия в Гърция „Нова демокрация“ запазва преднина от 6,5% пред управляващата СИРИЗА, според проучване на MRB, цитирани от електронното издание на атинския ежедневник  Kathimerini . \r\nДанните показват, че 30% от анкетираните подкрепят консерваторите, докато подкрепящите СИРИЗА са 23,5%. \r\nЛевоцентристкият алианс „Движение за промяна” остава на трето място с 6,6%, следван от крайнодясната партия „Златна зора” с 6,3% и Комунистическата партия на Гърция с 5,9%. \r\nОт редакцията подчертават, че 63.4% от анкетираните очакват партията на Кириакос Мицотакис да спечели изборите. В успеха на СИРИЗА вярват 17%. Подчертава се, че 56,9% от гърците имат негативно отношение към правителството на премиера Алексис Ципрас, а 36,3% смятат управлението му за като цяло положително. \r\nНа въпрос дали допускат избухването на конфликт със съседна Турция, 38,8% отговарят утвърдително, а 52% определят подобен сценарий като малко вероятен. \r\n***  Кандидатите от „Сръбска листа“ спечелиха извънредните избори за кметове във всичките четири общини в северната част на Косово, съобщава електронното издание на водещия белградски ежедневник  Danas , като се позовава на информация от коалицията на неправителствените организации „Демокрация в действие\". \r\nГрупата обяви предварителните резултати от гласуването на пресконференция след края на изборния ден в четирите общини в Северно Косово. По нейни данни в Северна Митровица лидерът на „Сръбска листа“ Горан Ракич е спечелил 95,2% от гласовете, кандидатът на Демократическата партия на Косово (ДПК), Гондза Каузи - 3,1%, Ерден Атис от „Движение за самоопределение“ - 1,6%. В Зубин Поток Сърджан Вулович от „Сръска листа“ събира 94,1%, Хисен Мехмети от ДПК - 3,1%, Лиридона Кахримани от „Движение за самоопределение“ 2,8%.  \r\nЗоран Тодич от „Сръбска листа“ печели изборите в Община Лепосавич с 96,4%, Шатир Хетеми от ДПК събира 2,1%, Фиск Весели от „Движение за самоопределение“ има 1,5%. В Звечан кандидатът на „Сръбска листа“ Вучина Янкович печели 96,4%, Авди Печи от „Движение за самоопределение“ събира 2,2%, а претендентът на ДПК Илир Печи - 1,4%. \r\nСпоред неофициални източници от „Сърбска листа“ победата на нейните кандидати на кметските избори в Северно Косово показва политиката на лоялност на местното население към официален Белград. \r\nВсички избирателни секции бяха затворени в 19.00 часа местно време (20.00 часа българско време), потвърдиха от Централната избирателна комисия.  \r\nГоворителят на Косовската полицейска служба за региона Бранислав Радович увери, че не са регистрирани инциденти в изборния ден или други събития, които биха могли да застрашат сигурността на избирателите или да повлияят на резултата от вота.„Нямаше инциденти, които да налагат намеса на полицията никога\", подчерта Радович. \r\nИзбирателните секции в Северно Косово посетиха ръководителя на Службата на ЕС в Косово Наталия Апостолова и ръководителя на мисията на ОССЕ Ян Брату. Беше отбелязано, че не са регистрирани големи нередности, с изключение на непроверени избирателни списъци, двойно гласуване и опити за упражняване на правото на глас със сръбски лични карти. \r\n***  Централната избирателна комисия (ЦИК) на Косово публикува предварителни резултати за извънредните избори за кмет в четирите общини в северната част на страната, съобщава електронното издание на водещия прищински ежедневник  Koha Ditore . \r\nИзданието привежда данни от ЦИК по общини, както следва: Лепосавич: \r\n„Сръбска листа“, Зоран Тодич (96.6% - 7015 гласа) \r\n„Демократическа партия на Косово“ (ДПК), Шахир Хетеми (2.0% - 144 гласа) \r\n„Движение за самоопределение“, Фисник Весели (1.4% - 105 гласа) Зубин Поток: \r\n„Сръбска листа“, Сърджан Вулович (94.5% - 3995 гласа) \r\n„Демократическа партия на Косово“ (ДПК), Хисен Мехмети (2.9% - 123 гласа) \r\n„Движение за самоопределение“, Лиридона Кахримани (2.6% - 110) Звечан: \r\n„Сръбска листа“, Вучина Янкович (94.7% - 3767 гласа) \r\n„Демократическа партия на Косово“ (ДПК), Илир Печи (3.3% - 130 гласа) \r\n„Движение за самоопределение“, Авди Печи (2.0% - 81 гласа) Северна Митровица: \r\n„Сръбска листа“, Горан Ракик (90.1% - 7092 гласа) \r\n„Демократическа партия на Косово“ (ДПК), Гонше Чауши (5.8% - 454 гласа) \r\n„Движение за самоопределение“, Ерден Атик (4.1% - 324 гласа).", "date": "2019.05.20", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/05/20/2659976/pregled-na-osnovnite-temi-v-burgaskiya-pechat.html", "text": "„От 2020 година започва круизната линия от Бургас до Истанбул през Инеада“ е водеща новина в днешния брой на вестник  „Черноморски фар“ . „За круизната линия Пристанище Бургас работи отдавна, като само преди два дни МВнР на Турция и Министерството на транспорта на южната ни съседка са дали разрешение за него“ пояснява материалът. „Катамарани ще тръгват от Морска гара – Бургас, ще имат спирка в Инеада и ще продължават до Истанбул, където ще има предвидена нощувка. Държавното пристанище отбеляза 116 години от основаването си“ е подзаглавието на статията. „Георги Дражев напуска заместник-председателското място в ОбС - Бургас“ е още една новина от днешния брой. Предложение за това кой да наследи поста му идва отново от групата, на която е член Тодор Ангелов от „Заедно за Бургас“. „В Лазур поискаха разширение на „зелената зона“, четем още в днешното издание. Причина за това е отново ефектът на доминото. Тъй като след разширението ѝ, което стана факт преди началото на сезона ѝ от 1 май тази година, хора, живеещи в блоковете 20 и 23, наблюдават увеличен брой автомобили, паркиращи на паркингите им. „Разследващите палежа на двата валяка в Меден рудник засекли колата на Николай Пенев – Пойзъна на видеокамери, на бутилка със запалителна течност пък намерили негово ДНК“ и „Арест за рускинята елена, присвоила милиони в Русия“ са други новини от първите страници на вестника.", "date": "2019.05.20", "title": "Преглед на основните теми в бургаския печат"}
{"url": "http://www.focus-news.net/news/2019/05/20/2659949/aleksandar-andreev-nevalidnite-byuletini-ik-ne-razreshava-izrichno-otvaryane-na-chuvalite-i-analiz-na-byuletinite.html", "text": "Невалидните бюлетини - ИК не разрешава изрично отваряне на чувалите и анализ на бюлетините. Това каза Александър Андреев, говорител на ЦИК, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . \r\n„Посрещам последния гост, Александър Андреев, говорител на ЦИК. В разговора ни нека да има и малко информационен елемент, защото това е важно, но преди да ми кажете какво сте ми донесли за нашата библиотека”, посрещна водещата Илиана Беновска своя гост. Той отговори, че носи няколко книги. Първата е Изборният кодекс с подписите на всички членове на ЦИК и мотото „Гласувай, ти си част от Европа”. Той продължи, че носи и методическите указания на ЦИК, защото процесът на гласуване и правилно отчитане е свързан и с правилното обучение на секциите. Третата книга представлява бюлетин с изборните резултати от 2014 г., където могат да се проверят недействителните гласове.  Проблемът с недействителните гласове \r\n„Нека да напомня, че просто се получи един естествен блок с шефа на ИО проф. Михаил Константинов на темата честни ли са изборите, аз го подхванах и той каза, че с машинното гласуване, подкрепи президента Радев, който бил го заявил това, че машинното гласуване ще изчисти много от невалидните вотове. И се роди една идея, аз попитах дали можем да направим ние като медия, „Канал 3” и „Радио К2”, едно изследване какви са грешките, които правят бюлетините невалидни, за да може да се покаже на хората какво да не правят, защото досега това не сме го виждали на практика, само се говори, че има! Та той каза, че от вас зависи, от ЦИК, да ни дадете достъп до тези протоколи. Сега да Ви попитам, говорителю на ЦИК, възможно ли е това след тези избори, когато всичко приключи като резултат, ние да погледнем невалидните бюлетини”, попита водещата Илиана Беновска. Александър Андреев отговори, че по отношение отварянето на чувалите и разглеждането и анализа на бюлетините, това не зависи само от ЦИК, защото тези изборни книжа се съхраняват в различните общински администрации и СИК-ове. Това трябва да бъде обсъдено като въпрос дали и до каква степен може да се отворят, тъй като в Изборния кодекс не се съдържа текст, който да разрешава след края на изборите отваряне на чувалите и анализ на бюлетините.  \r\n„Вие сте юрист, хайде да говорим юридически, това, че няма текст, който да позволява, не означава, че има забранителен текст”, отбеляза водещата Илиана Беновска. Александър Андреев отговори, че това, че няма текст, който да позволява, ограничава възможността ЦИК да се произнесе и да разреши отварянето на чувалите. „Добре, но нали всичко това вече е преброено, оповестено, видяно е къде има невалиден вот, какъв процент и колко, обобщени са резултатите и примерно казваме в община Х можем ли да погледнем в тези и тези секции, където има много невалидни бюлетини”, продължи водещата. Събеседникът й отговори, че съхраняването и ползването на тези книжа е фиксирано в определени срокове, тоест до рамките на следващите избори те се съхраняват под определен режим. Той поясни, че има предвид следващите европейски избори, а не следващите избори изобщо. В тази връзка евентуално при архивирането на книжата, които са от изборите от 2014 г, би могло да се направи такъв анализ, ако трябва да се разглеждат отделните изборни книжа, които са в чувалите. В противен случай такъв анализ би могъл да бъде направен и въз основа на протоколите на СИК-овете. „Демек ще ни омотаят в административни пречки, ако поискаме! Защото сега давате бюлетинът за 2014 г, но ние не можем да ги видим на живо”, заяви водещата.  Как трябва да се попълва бюлетината? \r\nАлександър Андреев обясни, че избирателят трябва в някое от квадратчетата на партията, коалицията или независимия кандидат, които е избрал, да сложи знака Х или V с химикал, пишещ със син цвят. Ако не желае да подкрепи нито една политическа сила, най-отдолу има квадратче „не подкрепям никого”. Той продължи, че бюлетината се откъсва от горната си част от кочана. Откъсването на бюлетината трябва да стане пред самия избирател. След това член на СИК поставя един от печатите на гърба, сгъва я съгласно решението на ЦИК, за да може да се запази в тайна вота на избирателя, и я подава на самия избирател. „Защо не е симетрично сгъната”, попита водещата Илиана Беновска. Събеседникът ѝ отговори, че една част трябва да остане свободна, защото на нея е изписан номерът на бюлетината и при излизането на избирателя от кабинката за гласуване този номер се сверява с кочана. След това член на СИК поставя втория печат и откъсва отрязъка. Отрязъкът се пуска в отделна кутия за отрязъците и вече самата бюлетина се пуска от избирателя в избирателната кутия.  \r\nАлександър Андреев обясни, че след като е отбелязал партия или коалиция избирателят може да даде своето предпочитание и за отделен кандидат. Преференциите за кандидатите за евродепутати ще са с номера от 101 до 117 в бюлетината. „А как ще стане ясно на избирателя, че този кандидат съответства на този номер”, попита водещата Илиана Беновска. Събеседникът ѝ отговори, че на информационно табло пред секцията е поставен списък на всички кандидати.  \r\n„Мисля, че много добре направихте този нагледен урок, за да може на хората да им станат ясни детайлите, независимо от всички клипове, които вие излъчвате и ние медиите излъчваме”, заяви водещата Илиана Беновска. Говорителят на ЦИК отговори, че това е важно, защото правилното подаване на гласа е една от най-важните предпоставки да нямаме недействителни гласове.  \r\nЖабите на БСП срещу Бойко Борисов и на ГЕРБ срещу президента.  \r\n„Сега малко „пясък в стомаха на кокошките”, колко жалби получихте, ако мога да се изразя с онзи термин, който въведе прокурорът Филчев – „от обществен интерес”, попита водещата Илиана Беновска. Александър Андреев отговори, че жалбите продължават да се подават и това ще става до последния ден на изборната кампания. „Какво стана с жалбата на БСП, че Борисов прави агитация”, попита водещата Илиана Беновска. Събеседникът й отговори, че ЦИК са разгледали жалбата и са постановили, че няма нарушение от страна на министър-председателя. „Същото огледално направихте и по жалбата на ГЕРБ срещу президента Радев!”, отбеляза водещата. Гостът й отговори, че това наистина е така, още повече, че има решение на Конституционния съд за президента и премиера, че могат да изразяват становища по отношение на различни политики и това не представлява предизборна кампания. „Демек няма да им се налага да излизат в отпуск”, поясни водещата. Андреев потвърди.  Жалбата на СДС срещу „Демократична България”, че използва нейни символи \r\n„Какво стана с жалбата на СДС срещу, вече не знам как се казва тази коалиция от партии, дайте бюлетината, „Демократична България” обединение „Да, България” и ДСБ? Какво стана с тази жалба, СДС протестират доста вдъхновено, че използвали лъвчето”, попита водещата Илиана Беновска. Александър Андреев обясни, че жалбата е по отношение на това, че в един от предизборните клипове, качени във фейсбук, се използват символи на СДС. Това обаче се случва в социалните мрежи, а там ЦИК не осъществява контрол, защото по силата на Изборния кодекс те не представляват медийни услуги. „И те не могат по никакъв законен начин тези социални мрежи да бъдат включени под контрол, нали така, заради американските стандарти”, продължи водещата. Говорителят на ЦИК отговори, че това наистина е така.  Установените нарушения при Веселин Марешки \r\n„Какво стана с жалбите срещу Марешки, искахте на него пък да му затворите аптеките и бензиностанциите, той се оплакваше”, попита водещата Илиана Беновска. Александър Андреев отговори, че такава дискусия изобщо не се водила в ЦИК. Той продължи, че по случая е установено нарушение за това, че в рамките на търговска реклама е имало политическо внушение, тоест предизборна агитация. „Вярно ли е, че го е глобил областният управител, предписахте областният управител на Варна да го глоби”, попита водещата. Гостът й обясни, че са били установени две нарушения, едното е за това, че има нарушаване на условието за обозначаване на предизборен афиш. Второто е по отношение на това, че в търговска реклама се прави агитация. Според закона два са органите, които налагат наказания – ЦИК или областният управител. По едното нарушение наказанието ще наложи ЦИК, а за другото областният управител на Варна. „Ако той не ги протестира съдебно”, продължи водещата Илиана Беновска. Александър Андреев отговори, че Веселин Марешки би могъл да подаде възражение, ако желае.  Липсата на обозначаване платени или неплатени са материалите \r\nАлександър Андреев обясни, че основните нарушения, които се констатират, са липсата на отбелязване, когато материалът е платен. Също така понякога при цитиране на резултати от социологически проучвания не се съобщава кой го е финансирал. „Да Ви кажа ли за медиите кратка забележка за в бъдеще, може би трябва да се каже и на законодателите. Стана вече маниакално желанието за отразяване на платено-неплатено и някои от колегите тръгнаха да подписват договори да излъчват неплатени репортажи! Това е юридическо безумие”, отбеляза водещата Илиана Беновска. Говорителят на ЦИК обясни, че с изменението от 2016 г. са били включени и така наречените безвъзмездни договори, които също трябва да бъдат обявявани на страницата на медиите. „Но можем да имаме и редакционна независимост, ние по наш редакционен избор, нали така”, попита водещата. Събеседникът ѝ отговори, че това е така. В какъв срок ще бъдат обявени резултатите? \r\n„Чухте Михаил Константинов каза, че от вашата организираност зависи колко по-рано ще се обявят валидни изборни резултати”, помоли за финален коментар водещата Илиана Беновска. Говорителят на ЦИК отговори: „Ние се надяваме в рамките на 5 дневния срок, който ни е предоставен, да обявим окончателните резултати”. „5 дни кой ще Ви чака, г-н Андреев”, отвърна водещата. „Такъв е срокът и в тази връзка и ние ще се съобразим със срока по закон”, завърши Александър Андреев разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 19-ти май 2019 година.", "date": "2019.05.20", "title": "Александър Андреев: Невалидните бюлетини - ИК не разрешава изрично отваряне на чувалите и анализ на бюлетините"}
{"url": "http://www.focus-news.net/news/2019/05/20/2659977/faz-germanski-korab-ostavi-migranti-na-italianska-zemya-vapreki-volyata-na-mateo-salvini.html", "text": "Общо 47 мигранти бяха оставени на италианска земя от частния германски спасителен кораб „Морска стража 3“, въпреки волята на вътрешния министър на средиземноморската страна Матео Салвини, съобщава националният ежедневник  Die Frankfurter Allgemeine Zeitung . \r\n„Пристанищата са отворени! Италианските власти разрешиха свалянето на останалите ни гости. Радваме се, че италианската конституция има повече власт от министър, който според ООН нарушава закона. Благодарим на италианския народ“, се казва в съобщение от неправителствената организация, публикувано в социалната мрежа „Туитър“.  \r\nМестни медии показаха кадри, на които се вижда как мигрантите слизат в пристанището на Лампедуза от полицейска лодка. По-рано те бяха спасени от германския кораб, който бе на котва край италианското крайбрежие. След това плавателният съд бе задържан от италианските власти, припомня изданието.  Тереза Герова", "date": "2019.05.20", "title": "FAZ: Германски кораб остави мигранти на италианска земя, въпреки волята на Матео Салвини"}
{"url": "http://www.focus-news.net/news/2019/05/20/2659979/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-napravleniya-v-oblastta.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и отлична видимост. Пътните настилки са сухи. През нощта не са получавани сигнали за инциденти по пътищата в областта. Заради пресечения релеф е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През прохода Пампорово целогодишно е забранено движението на товарни автомобили над 3,5 тона. По направлението от Асеновград до Чепеларе се извършва почистване на водостоци и окопи и трябва да се шофира с повишено внимание. По пътя от Асеновград до границата с ОПУ – Смолян се извършва обрушаване на скатовете и автомобилите да преминават след изчакване. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срокът е до 30 декември 2019 г. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.20", "title": "Смолян: Повишена е опасността от падащи камъни и свличане на земни маси по всички направления в областта"}
{"url": "http://www.focus-news.net/news/2019/05/20/2659978/plovdiv-v-narodna-biblioteka-ivan-vazov-shte-se-sastoi-premiera-na-vtorata-chast-na-knigata-izyaveni-plovdivchani-lichnostna-entsiklopediya.html", "text": "В Народна библиотека „Иван Вазов“ в Пловдив ще се състои премиера на втората част на книгата „Изявени пловдивчани. Личностна енциклопедия“. Това каза за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Премиерата ще бъде на 22 май от 18.00 часа в Конферентната зала на библиотеката. Книгата е втора част на излезлия през 2016 година том първи и е посветена на „Пловдив – Европейска столица на културата 2019“. Изданието е инициатива на проф. д-р инж. Димитър Димитров – ректор на Висше училище по агробизнес и развитие на регионите и на Академичното издателство към университета. Том 2 включва нови 300 личности, свързани със значимо присъствие в многостранния облик на Пловдив. Отбелязани са и хора от региона, както и такива, които са в чужбина. Така общо в двата тома са представени 1000 изявени личности, не само от града, но и от региона,  които имат отношение към историята, културата, науката, спорта, технологиите и административното развитие на Пловдив. \r\nВ представянето на „Изявени пловдивчани. Личностна енциклопедия т. 2“ на 22 май ще вземат участие творческият екип начело с проф. Димитър Димитров, консултанти, партньори, специалисти, също хора, намерили място между страниците на книгата. Събитието ще бъде съпроводено от кратка концертна програма на ученици от Национално училище за музикално и танцово изкуство „Добрин Петков“ – Пловдив.", "date": "2019.05.20", "title": "Пловдив: В Народна библиотека „Иван Вазов“ ще се състои премиера на втората част на книгата „Изявени пловдивчани. Личностна енциклопедия“"}
{"url": "http://www.focus-news.net/news/2019/05/20/2659958/nova-makedoniya-makedoniya-harvatskiyat-chlen-na-tristrannoto-predsedatelstvo-na-bosna-i-hertsegovina-zapalshi-s-protses-milorad-dodik.html", "text": "Представителят на хърватската общност в Председателството на Босна и Херцеговина Желко Комшич ще подаде жалба срещу сръбския си колега Милорад Додик заради твърдението, че част от военните на страната трябва да бъдат облечени в униформи на бившата армия на Република Сръбска, съобщава електронното издание на първия вестник в югозападната ни съседка –  „Нова Македония“ . \r\nСпоред Комшич, който е и председател на „Демократическия фронт“, действията на Додик дават основание за повдигането на обвинения срещу него. Като примери Комшич приведе информация за съставяне на карти на Велика Сърбия, за желание за заличаване на границите между Босна и Херцеговина и Сърбия, което пряко застрашава териториалната цялост и суверенитет на страната и нарушава Конституцията й. \r\nПоследното изявление на Додик е във връзка с отбелязването на годишнината на Трети пехотен полк на Въоръжените сили и на Деня на армията на Република Сръбска. По този повод Додик заяви, че решението за премахване на Въоръжените сили на Република Сръбска, взето под натиска на международната общност, е погрешно и като компенсация следва Трети пехотен полк да отбележи годишнината, като бъде облечен в униформи на бившата армия на Република Сръбска.  \r\nВ отговор Комшич подчерта, че изявлението на Додик е нарушение на Закона за службата във ВС на Босна и Херцеговина, а отегчаващо обстоятелство е, че то е направено от човек на държавна длъжност.  \r\nВ отговор Додик отбеляза, че премахването на армията на Република Сръбска и определянето на квота за нея от не повече от 9,6 хил. войници е голяма грешка. „Сръбската и хърватската страна не се интересуват от участие в армията. Остават празни места за попълване и има натиск да се приемат бошняци. Това е нов проблем, защото това не е армия от бошняци, а  съвместни въоръжени сили. Затова и недоразуменията ще продължат“, предупреди Додик. \r\nСръбският член на председателството на Босна и Херцеговина обърна внимание на поведението на международната общност, която реагира на превъоръжаването на полицията на Република Сръбска, въпреки че полицията в кантон Сараево в същото време е закупила много повече оръжия.  \r\nМилорад Додик обяви, че през следващата година Денят на армията на Република Сръбска ще бъде отбелязан с  разполагането на войници в униформи на армията на страната.  Тереза Герова", "date": "2019.05.20", "title": "„Нова Македония“ (Македония): Хърватският член на Тристранното председателство на Босна и Херцеговина запалши с процес Милорад Додик"}
{"url": "http://www.focus-news.net/news/2019/05/20/2659981/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.05.20", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/20/2659980/pazardzhik-ogranicheno-e-dvizhenieto-po-am-trakiya-kray-pazardzhik-v-rayona-na-89-km-poradi-remont.html", "text": "Натоварен е трафикът по главните пътища в областта, съобщи за  Радио „Фокус“ – Пазарджик  дежурният в Областно пътно управление. Пътните настилки са сухи.  Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВъведено е ограничение в района на 88 и 89 км на автомагистрала „Тракия“ в района на пътен възел „Пазарджик“, където движението се осъществява двупосочно в една лента в платното в посока София поради ремонтни дейности на платното в посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Предвидено е двупосочно преминаване, като се обособяват по една лента за движение в двете посоки от 88 до 89 км за периода от 10.00 часа всеки понеделник до 13.00 часа всеки петък. Предвидено е двупосочно преминаване, като се обособяват две ленти за движение в посока Бургас и една лента за движение в посока София от 88 до 89 км за периода от 13.00 часа всеки петък до 17.00 часа всяка събота. Предвидено е двупосочно преминаване, като се обособяват една лента за движение в посока Бургас и две ленти за движение в посока София от 88 до 89 км за периода от 17.00 часа всяка събота до 10.00 часа всеки понеделник. \r\nВаня НИКОЛОВА", "date": "2019.05.20", "title": "Пазарджик: Ограничено е движението по АМ „Тракия“ край Пазарджик в района на 89 км поради ремонт"}
{"url": "http://www.focus-news.net/news/2019/05/20/2659971/haskovo-priklyuchi-24-tiyat-festival-na-lyubitelskite-komediyni-teatri-v-topolovgrad-velko-kanev.html", "text": "На 19 май в Тополовград приключи 24-тото издание на Международния фестивал на любителските комедийни театри, пантомима и сатира. Това съобщиха от пресцентъра на  Община Тополовград . След едноседмичен театрален маратон на 19 любителски театрални трупи на българи, живеещи в Австрия, Испания, Канада, Молдова, Сърбия, Украйна и състави от България, жури с председател Калин Сърменов отреди Голямата награда на фестивала - осигурена от Министерството на културата - статуетка “Златна камила”, плакет символ на фестивала, грамота и парична премия - на Театрална трупа при НЧ „Пробуда - 1924” - град Плачковци, област Габрово за Спектакъла „Милионерът” от Йордан Йовков (режисьор Венцислав Петков). Наградата връчи съпругата на Велко Кънев - Дора Кънева. Съставът печели наградата затвори път. \r\nСпециалната награда на Министерството на културата, осигурена от Министерството на културата - плакет символ на фестивала, грамота и парична премия се присъди на Театър „Отражение“ - град Торонто (Канада) за Спектакъла „МАРШРУТКА“ от Елин Рахнев с режисьор Симеон Димитров. \r\nПърва награда, осигурена от Община Тополовград - плакет символ на фестивала, грамота и парична премия, журито отреди на Театър „Смешен петък“ при Народно читалище „Майор Олимпий Панов 1992“ - град Тараклия (Република Молдова) за Спектакъла „ЖЕНСКО ЦАРСТВО“ от Ст. Л. Костов с режисьор Иван Боримечков. \r\nВтора награда, осигурена от Министерство на културата - плакет символ на фестивала, грамота и парична премия, се присъжда на Театрален състав „Георги Шивачев“ при НЧ „Светлина- 1941“ - град Генерал Тошево, област Добрич, за Спектакъла „ЗА СНАХИТЕ И СВЕКЪРВИТЕ” от Красимир Демиров с режисьор Красимир Демиров. \r\nТрета награда, осигурена от Министерство на културата - плакет символ на фестивала, грамота и парична премия, получи Читалищен театър при НЧ „Д.П. Сивков- 1870” - град Нова Загора, област Сливен, за Спектакъла „ДВУБОЙ“ по Иван Вазов от Ст. Цанев с режисьор Стефан Делев. \r\nНаградата „Театрални надежди” се присъди на Театрален състав при Българско неделно училище „Родолюбие“ - град Валенсия (Кралство Испания) за спектакъла „МИХАЛ МИШКОЕД“ от Сава Доброплодни с режисьор Веселина Пенкова. \r\nЗа най-добра главна мъжка роля са отличени Милко Русев за ролята на Чушкаров в спектакъла „ДВУБОЙ“ от Иван Вазов, постановка на Читалищен театър при НЧ „Д.П. Сивков - 1870” - град Нова Загора, област Сливен, режисьор Стефан Делев и Димитър Димитров за ролята на Гунчо в спектакъла „ИМА ЛИ СМИСЪЛ ДА УТЕПВАМЕ МЕЧКА” от Панчо Панчев, постановка на Общински театър „Ангел Колев” при ОбЦК „Нончо Воденичаров” - град Раднево, област Стара Загора, режисьор Ивелин Керанов. \r\nПрисъдиха се и две награди за най-добра главна женска роля, които отидоха при Толя Симеонова за ролята на Любка в спектакъла „ОРКЕСТЪР ТИТАНИК” от Христо Бойчев, постановка на Любителска театрална формация „Експрес“ при НЧ „Извор“, град Плевен, област  Плевен, режисьор Виктор Велин и Бонка Иванова за ролята на Масларска в спектакъла „МИЛИОНЕРЪТ” от Йордан Йовков, постановка на Театрална трупа при НЧ „Пробуда- 1924” - град Плачковци, област Габрово, режисьор Венцислав Петков. \r\nНагради за най-добра поддържаща мъжка роля получиха Росен Пурлантов за ролите на Алфонсо, Херцога и Мъртвия Хенри в спектакъла „ВСИЧКО Е ДОБРЕ, КОГАТО СВЪРШВА, КАКТО ВИ СЕ ХАРЕСВА”  от Майкъл Грийн, постановка на Театъра на комедията „Велко Кънев” при Читалище „Св. св. Кирил и Методий- 1894” - град Тополовград, област Хасково, режисьор Вълчо Янев и Пейчо Панов за ролята на Първи крадец в спектакъла „НЕ ВСЕКИ КРАДЕЦ Е МОШЕНИК\" от Дарио Фо, постановка на Самодеен театър при НЧ „Просвещение 1870”, град Брезник, област Перник, режисьор Иван Танев. \r\nЗа най-добра поддържаща женска роля са отличени Любов Узунова за ролите на Готвачката, Дойката и Артемида в Спектакъла „ВСИЧКО Е ДОБРЕ, КОГАТО СВЪРШВА, КАКТО ВИ СЕ ХАРЕСВА” от Майкъл Грийн, постановка на Театъра на комедията „Велко Кънев” при Читалище „Св. св. Кирил и Методий - 1894” - град Тополовград, област Хасково, режисьор Вълчо Янев и Денка Якимова за ролята на Гица в спектакъла „МИЛИОНЕРЪТ” от Йордан Йовков, постановка на Театрална трупа при НЧ „Пробуда- 1924”, град Плачковци, област Габрово, режисьор Венцислав Петков. \r\nНаградата на името на Велко Кънев за дебют се присъди на Никола Гаврилов за ролята на Мунчо в спектакълът „ИМА ЛИ СМИСЪЛ ДА УТЕПВАМЕ МЕЧКА” от Панчо Панчев, постановка на Общински театър „Ангел Колев” при ОбЦК „Нончо Воденичаров” - град Раднево, област Стара Загора, режисьор  Ивелин Керанов. \r\nЗа изключителни заслуги към фестивала кметът на Общината Божин Божинов удостои с Почетен плакет и Благодарствена чест Румен Димитров - заместник-министър на културата. \r\nВръчиха се още: Награда в памет на Велко Кънев за оригинално реализиране на спектакъл по български текст; награда на името на Илко Карайчев; награда за принос към фестивала;  за високи творчески постижения; наградата за най-млад български актьор, подкрепил български театър от чужбина. \r\nВсички театрални състави, участвали в Международния фестивал на любителските комедийни театри, пантомима и сатира „Велко Кънев” - Тополовград 2019 получават грамота за участие. \r\nПубликата аплодира актьорите от  Драматичен театър „Стефан Киров“ – Сливен и обичаният гост –актьор Герасим Георгиев – Геро, които представиха „Между два стола“ от Рей Куни на финалната вечер. \r\nНа закриването на фестивала присъстваха: заместник-министърът на културата Румен Димитров; заместник-кметът на Общината Маргарита Георгиева; съпругата на Велко Кънев Дора Кънева, дарители.", "date": "2019.05.20", "title": "Хасково: Приключи 24-тият фестивал на любителските комедийни театри в Тополовград „Велко Кънев“"}
{"url": "http://www.focus-news.net/news/2019/05/20/2659982/evropeyski-izbori-2019-aleksandar-andreev-tsik-nad-60-zhalbi-i-signali-sa-postapili-v-izbiratelnata-komisiya-ot-nasrochvaneto-na-izborite.html", "text": "Над 60 жалби и сигнали са постъпили в ЦИК от насрочването на изборите. Това каза в интервю за сутрешния блок „Добро утро, България“ на  Радио „Фокус“  говорителят на ЦИК Александър Андреев. Той уточни, че голяма част от постъпилите жалби и сигнали както от страна на партии и коалиции, така и от страна на Съвета за електронни медии,  са свързани с предизборната кампания. ”Голяма част от постъпилите жалби в ЦИК са свързани с предизборната кампания. По отношение на 44 сигнала, които са постъпили 34 са за нарушаване на провеждане на предизборната кампания, отделно от това има още 3. Общият брой жалби и сигнали, в които включваме не само тези в предизборната кампания, но и получените в рамките на целият период от насрочването на изборите, са около 63“, каза Александър Андреев. Той допълни, че където има данни за нарушаване на предизборната кампания от страна на кандидат или политическа сила нарушението се установява. Има установени нарушения и от страна на медии, които не маркират платената политическа реклама и клиповете на партиите и коалициите в предизборната кампания, каза още той. \r\nВиктория МЕСРОБОВИЧ-КУВЕНДЖИЕВА", "date": "2019.05.20", "title": "Европейски избори 2019: Александър Андреев, ЦИК: Над 60 жалби и сигнали са постъпили в избирателната комисия от насрочването на изборите"}
{"url": "http://www.focus-news.net/news/2019/05/20/2659984/evropeyski-izbori-2019-mustafa-karadaya-ot-ruen-varnete-zabludenite-da-se-obedinim-za-kauzata-na-dps-mladite.html", "text": "Хиляди местни жители и гости се събраха в Руен, за да празнуват 40 години от създаването на Общината. За тържеството пристигна екипът на Централния лъч на ДПС начело с председателя Мустафа Карадайъ, съобщиха от  пресцентъра на партията .  \r\n\"Ние не сме като другите - да ходим в Брюксел и да говорим празни приказки, а като се върнем в България да правим точно обратното\", обърна се към жителите и гостите на община Руен лидерът на ДПС и водач на листата за европейските избори Мустафа Карадайъ. \r\nМустафа Карадайъ акцентира и на това, че тази година през май се отбелязва 30-та годишнина от Майските събития. „Когато излязохме на протести, без оръжия, отстоявахме права, свободи, име, език и вяра. Трийсет години по-късно в нашата България е забранено да правим предизборна кампания на моя, на нашия език. Затова аз ще я направя на български език“, каза още лидерът на ДПС. \r\nПрез тази година през май мюсюлманите отбелязват свещения месец Рамазан, навършват се 30 години от майските събития през 1989 година и създаването на ДПС.  \r\n„Някои хора се разболяха и ни размътиха главите, и с лека ръка пуснахме 100 000 гласа \"в реката\". По този начин дойдоха националистите на власт. Ние имаме и друга вина, че от тук присъстващите никой гласувал за ГЕРБ, но има и такива, които гласуват за ГЕРБ. В ЕП те заедно с нашите евродепутати защитават езиковото многообразие, а тук в България забраняват нашия език“, заяви Карадайъ. \r\nПолучават сила от нашия глас и правят политика против нас, допълни още той. Намерете начин на тези хора да им го разясните, подчерта лидерът на ДПС. \r\nВ края на словото си той припомни думите на почетния председател на ДПС д-р Ахмед Доган: „Каузата на ДПС  е твърде голяма, за да продължим да се борим помежду си и да спъваме развитието на младите хора, на нашите деца.“ \r\nБългария има нужда от тази промяна, България има нужда от силно и единно ДПС, защото ДПС е носител на промяната, заяви зам.-председателят на ПГ на ДПС Йордан Цонев. Европа също има нужда от ДПС, защото в Европа национализмът също е в поход, добави той. „Ние трябва да разкажем и на европейците, че това не е пътя на Европа. Пътят на Европа е пътят на България. Заедно всички етноси и религии да градим нашия общ дом. И дължим за това поклон и благодарност и на нашият основател, на човека, благодарение на когото вашата мъка се превърна в любов и  вашата обида се превърна в съзидание. Д-р Ахмед Доган, който освен, че е един от големите борци за права и свободи, той е и строител на съвременна България, каза още емоционално Йордан Цонев. \r\nЕкипът на Централния лъч на ДПС присъства и на благотворителна вечеря-ифтар, дадена от председателя на ДПС Мустафа Карадайъ в село Трънак. \r\nНа празника на общината, който домакин бе кметът Исмаил Осман присъстваха още зам.-председателят на ДПС Ахмед Ахмедов, народните представители Севим Али и Ихсан Хаккъ, Дурхан Мустафа-член на ЦОБ, председателят на Младежко ДПС и евродепутат Илхан Кючюк, Вефа Салман-кмет на община Ялова, Реджеб Гюркан-кмет на община Едирне(Одрин), Мехмед Кесимоглу-кмет на община Къркларели, кандидатите за членове на ЕП Атидже Алиева-Вели, Севим Мусак, Антоанета Асенова, Петър Чобанов, Танер Кабилов и Цветан Енчев.", "date": "2019.05.20", "title": "Европейски избори 2019: Мустафа Карадайъ от Руен: Върнете заблудените, да се обединим за каузата на ДПС - младите"}
{"url": "http://www.focus-news.net/news/2019/05/20/2659983/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-may.html", "text": "„Софийска вода” временно ще прекъсне водоснабдяването в някои части на столицата на 21 май. Това съобщиха от пресцентъра на  дружеството . \r\nВъв връзка с ремонт на уличен водопровод и монтаж на спирателен кран на ул. „Ясен“ във вилна зона „Банкя, гр. Банкя“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: кв. „Вердикал“; вилна зона „Банкя“; гр. Банкя. По време на спирането ще бъде осигурено алтернативно водоснабдяване с водоноски на ул. „Восток“ №2, ул. „Петко Д. Петков“ и ул. „Царибродса“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. св. Кирил и Методий“ ъгъла с ул. „Александър Стамболийски“. \r\nВъв връзка с монтаж на пожарен хидрант на ул. „Позитано“ в жк. „Разсадника - Коньовица“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Позитано“ от ул. „Алеко Туранджа“ до ул. „Троян“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Позитано“ бл. 80. \r\nВъв връзка с подмяна на сградно водопроводно отклонение на ул. „Обреща“ в кв. „Горубляне“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Обреща“ , по ул. „Самоковско шосе“ от ул. „Обреща“ до ул. „Цариградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обреща “ ъгъла с ул. „Самоковско шосе“. \r\nВъв връзка с изграждане на сградно водопроводно отклонение на ул. „Магнолия“ жк. „Надежда“ 1 се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Магнолия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Магнолия “ ъгъла с ул. „Любородие“. \r\nВъв връзка с прекъсване на сградно водопроводно отклонение на бул. „Симеоновско шосе“ в кв. „Симеоново - север“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: ул. „Св. Мария Магдалена“ от бул. „Симеоновско шосе“ до ул. „Босилек“ и ул. „Поп Пейо“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Св. Мария Магдалена“. \r\nВъв връзка с прекъсване на сградно водопроводно отклонение на ул. „Мичман Тодор Саев“ в кв. „Кръстова вада“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Мичман Тодор Саев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мичман Тодор Саев“№15. \r\nВъв връзка с изграждане на сградно водопроводно отклонение на ул. „Кремиковско шосе“ в кв. „Кремиковци“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ЗСК „Кремиковци“, жп гара Кремиковци. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кремиковско шосе “. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.20", "title": "„Софийска вода” временно ще прекъсне водоснабдяването в някои части на столицата на 21 май"}
{"url": "http://www.focus-news.net/news/2019/05/20/2659910/ria-novosti-edin-chovek-e-zaginal-a-desetki-dushi-sa-postradali-pri-srutvane-na-tavan-na-zavedenie-v-kitay.html", "text": "Един човек е загинал, а още 77 души са пострадали, в резултат на срутване на таван на заведение в южната част на Китай, предаде  РИА Новости , позовавайки се на местни медии.  \r\nТаванът на заведението в град Байсе е рухнал, като под развалините са останали десетки души. Общо 78 души са пострадали в резултат на инцидента. Един човек е починал в болница, 12 души са хоспитализирани с тежки наранявания, а още 52 души са получили леки наранявания.  \r\nСпасителните служби са евакуирали 65 души, като издирвателните операции продължават.  \r\nПричината за рухването на тавана на заведението, което се е намирало на третия етаж на сграда с площ 700 кв.м. остават неясни.   Светлин Божков", "date": "2019.05.20", "title": "РИА Новости: Един човек е загинал, а десетки души са пострадали, при срутване на таван на заведение в Китай"}
{"url": "http://www.focus-news.net/news/2019/05/20/2659989/pregled-na-osnovnite-temi-vav-velikotarnovskiya-pechat.html", "text": "„С 3 млн. лева рекултивират старото сметище в Шереметя“ е заглавие от първа страница на областния всекидневник  „Янтра ДНЕС” . Близо 3 млн. лв. ще вложи Община В. Търново за рекултивацията на старото сметище в с. Шереметя. От тях 2.5 млн. лв. са осигурени от Предприятието за управление на дейностите по опазване на околната среда (ПУДОС). „Отличиха специалисти по здравни грижи от търновската болница“, пише още вестникът. Наградиха медицински сестри и специалисти по здравни грижи от МОБАЛ „Д-р Стефан Черкезов“ във В. Търново, които са допринесли за качеството на здравните грижи в болничното заведение и издигането на престижа на професията. „Откриха обновената сграда на СУ „Владимир Комаров“ е друга новина от днес, в която се разказва за церемонията и ремонтите, които са направени в школото. „Министърът препоръча на ВТУ да не се правят ректорски избори на 20 май“ е заглавието на статия от страница 4. На седма е поместено политическо интервю с проф. Боян Дуранкев. „Удари под кръста срещу „Етър“, клубът не поддаде и излиза за битка срещу „Славия“ е новина от спортните страници.  \r\n„По 15 стотинки за кв. метър фирма изкупила 38.4 дка от най-панорамното място във Велико Търново“ е заглавие от другия областен ежедневник „Борба“. По едва 15 стотинки на квадратен метър е било купето най-панорамното място във Велико Търново на самия връх на кв. „Картала“. Теренът, който е със статут на широколистна гора, се подготвя за застрояване. „Торнадо и потоп връхлетяха Морава, 200 м релси извадени, по чудо жертви няма“ е друга новина от днес. Торнадо връхлетя свищовското село Морава късно вечерта в четвъртък. Ураганния вятър и градушката с големина на бобено зърно са нанесли огромни материални щети и в други села на общината като Деляновци и Драгомирово. „Никюп и френското Ондовил вече са официално побратимени села“, пише още „Борба“. „Вторият протест в старата столица срещи Стратегията за детето прерасна в шествие“ е друга новина от днес. В областния ежедневник ще намерите и материал за 50-годишния юбилей на детска градина „Соня“ във Велико Търново.", "date": "2019.05.20", "title": "Преглед на основните теми във великотърновския печат"}
{"url": "http://www.focus-news.net/news/2019/05/20/2659986/ekip-ot-umbalsm-n-i-pirogov-sazdade-unikalno-mobilno-prilozhenie-za-parva-pomosht-pri-izgaryane.html", "text": "Екип от УМБАЛСМ „Н. И. Пирогов“ създаде практично и полезно за пациентите мобилно приложение, което „оказва“ първа помощ при термични травми. Това съобщиха от пресцентъра на  лечебното заведение . „Какво да правим при изгаряне?“ е създадено от д-р Мартин Мартинов, който специализира пластично-възстановителна и естетична хирургия в Клиника по изгаряне и пластична хирургия на УМБАЛСМ „Н. И. Пирогов“ вече трета година. Приложението е създадено под ръководството на доц. д-р Мая Аргирова д. м., началник на Клиниката и национален консултант по изгаряния.  \r\nСлед инсталация мобилното приложение предоставя висококачествена и удобна за употреба информация, която потребителите могат лесно да намерят, разберат и приложат без да е нужна интернет връзка. Формулирали сме точни, ясни и илюстрирани насоки за оказване първа помощ при изгаряне в зависимост от механизма-от гореща течност, пламъкови, електрически, химически и слънчеви изгаряния. Освен „какво да се прави“ в случай на изгаряне, сме дали отговор и на въпроса „какво да не се прави“, както и кога и къде да се потърси специализирана помощ. \r\nКъм момента приложението „Какво да правим при изгаряне?“ е без аналог в България. На този етап е налично за Android смартфони и може да бъде инсталирано от Google Play напълно безплатно и без реклами . Предстои ни още много работа по този проект, като следващата стъпка е създаване на версия за операционната система на Apple-iOs. \r\nЦелта на новосъздаденото мобилно приложение „ Какво да правим при изгаряне?“ е да предостави адекватна информация по достъпен, разбираем и удобен начин на потребителите и така да се редуцират грешките в оказването на първа помощ при изгаряне. По-малко грешки значи по-малко и невидими белези и повече спасени човешки животи. \r\nПриложението е предназначено, както за немедицински лица, така и за медици, оказващи първа помощ или транспортиращи пациент с изгаряне. За съжаление често се транспортират пациенти с обширни изгаряния, които са получили неадекватна или не са получили първа лекарска помощ, което е пряко свързано с преживяването на травмата. В отделен раздел на приложението са включени: ATLS с акцент върху специфичните за изгаряне стъпки, формули и начална интравенозната инфузия – деца и възрастни, първична хирургична обработка и превръзка, критерии за трансфер в специализиран център. \r\n\"Смартфон приложенията и Интернет са популярен източник на здравна информация и често се използват от родители и пострадали преди съвет от лекар. Съществуват множество мобилни апликации и интернет сайтове, които засягат въпроса за поведението при изгаряне, но след анализ на съдържанието им се оказа, че почти липсват последователни и правилни насоки за оказване на първа помощ при изгаряне. Наличната информация на български език е стара и изобилства от методи, които вредят! Това ме мотивира да създам нещо функционално, което да е от помощ на всички\", посочи д-р Мартинов. \r\nПравилно оказаната първа помощ след изгаряне може да намали тежестта и дълбочината на тъканната увреда и така да се предотврати образуването на белези, а при тежките изгаряния – да увеличи значително шансовете за оцеляване на пострадалия. По литературни данни 50-80 % от пациентите с изгаряне получават неподходяща или изобщо не получават първа помощ, включително пациентите с обширни изгаряния. Неадекватната първа помощ е огледален образ на наличната информация в Интернет и мобилните приложения. \r\nМобилната апликация беше представена от автора на IV-та Национална конференция по пластично възстановителна и естетична хирургия, проведена в периода 3-5 май 2019 г., к.к Златни Пясъци. Гилдията го възприе изключително добре и постави най-висока оценка.", "date": "2019.05.20", "title": "Екип от УМБАЛСМ „Н. И. Пирогов“ създаде уникално мобилно приложение за първа помощ при изгаряне"}
{"url": "http://www.focus-news.net/news/2019/05/20/2659988/kardzhali-ogranicheno-e-dvizhenieto-za-avtomobili-nad-35-tona-po-glaven-pat-i-5-kardzhali-makaza-v-uchastaka-nadlez-kirkovo-gpp-makaza.html", "text": "Ограничено е движението за автомобили над 3.5 тона по главен път I-5 Кърджали - Маказа в участъка Надлез Кирково – ГПП „Маказа“. Срокът е до края на годината. Това съобщиха за  Радио „Фокус“  от Областно пътно управление - Кърджали. Второто ограничение е на същия път, но само в посока от Черноочене към Кърджали за МПС над 15 т. Срокът е до края на годината. Обходният маршрут за МПС над 15 т е по направление Хасково – Кърджали по път за с. Манастир и път за Войводино – Мост – Чифлик – Кърджали. Продължава ремонтът на осветлението в средната разделителна ивица на главен път I-5 в участъка село Калинка - Кърджали от 338 км до 342 км. Движението трябва да става с повишено внимание, като ремонтът трябва да приключи в срок до 30 юни. \r\nПродължават ремонтните работи на две места по път II-59 в посока Карамфил – Крумовград. Движението от км 30+893 до км 36+784 трябва да се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи в срок до 31 май. Движението в посока Хасково от км 36+784 до км 55+845 също да се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, локални ремонти на пътното тяло и асфалтови работи в срок до 1 септември. По път III-5009 с. Зорница – Бели пласт – Стремци – Кърджали движението е ограничено за МПС над 12 т. Обходният маршрут е по път I-5 Хасково – Кърджали за МПС до 15 тона, или по път III-507 Кърджали – Мост през с. Мост за всички МПС.  \r\nДарина ДЕЕНИЧИНА", "date": "2019.05.20", "title": "Кърджали: Ограничено е движението за автомобили над 3.5 тона по главен път I-5 Кърджали - Маказа в участъка Надлез Кирково – ГПП „Маказа“"}
{"url": "http://www.focus-news.net/news/2019/05/20/2659990/evropeyski-izbori-2019-mariya-gabriel-gerb-ne-sam-izgubila-vrazkata-si-s-horata-znam-kak-se-otstoyava-natsionalen-interes.html", "text": "Не съм изгубила връзката си с хората, знам как се отстоява национален интерес. Това каза водачът на листата на ГЕРБ и СДС Мария Габриел в предаването „Тази сутрин“ по  бТВ . „Нямаме основание да смятаме, че има двоен стандарт за еврозоната. Ние де факто сме в еврозоната. Това, което искаме е да имаме право на глас и се работи много добре в тази посока“, заяви тя. „Аз вярвам, че проевропейските сили ще имат превес на фона на изследванията, които имаме. Това е важно  - да остане мнозинство, за което проевропейските сили носят отговорност“, посочи Габриел. Според нея е много важно проевропейски настроените политически сили да не се поддават на популистки обещания. „Последните 2 години по отношение на отбраната беше направено много. Най-напред имаме постоянно структурирано сътрудничество, България е част. Фондът по отбрана ще бъде с бюджет от 13 млрд. за следващия програмен период“, добави Габриел.   \r\n„Не съм загубила връзката си с хората за 10 години и знам как се отстоява национален интерес. Искам повече малки проекти с полза в ежедневието на хората, платени стажове за студенти, безплатен безжичен интернет за общините, нова европейската програма „Цифрова Европа“ с бюджет от 9 млрд.“, посочи Габриел. Според нея основния проблем на бизнеса е недостигът на кадри, затова тя обяви, че ще работи за оставането на младите хора в страната.  \r\n„Концентрираме се върху това да работим и бързо да поправяме грешките си. Но едно ни отличава от другите, грижата за всяко населено място. Продължаваме да говорим с хората в диалог с тях и с много конкретни примери какво можем да направим“, допълни водачът на листата на СДС и ГЕРБ.", "date": "2019.05.20", "title": "Европейски избори 2019: Мария Габриел, ГЕРБ: Не съм изгубила връзката си с хората, знам как се отстоява национален интерес"}
{"url": "http://www.focus-news.net/news/2019/05/20/2659992/veliko-tarnovo-s-16-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 16 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 524 см, а температурата на водата 16.5 градуса. Предимно слънчево е времето над българския участък на Дунав в началото на деня. След пладне от запад ще започне заоблачаване. Възможни са локални интензивни превалявания, на места придружени с гръмотевици. Ще условия и за градушки. Максималните температури ще са между 23° и 26°.", "date": "2019.05.20", "title": "Велико Търново: С 16 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/20/2659994/sliven-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Сухи и нормално проходими са пътищата в Сливенска област. Трафикът  е интензивен, съобщиха от  Областно пътно управление . Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта до 30 юни.", "date": "2019.05.20", "title": "Сливен: Затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/05/20/2659993/mvr-1-chovek-e-zaginal-i-25-drugi-sa-raneni-pri-katastrofi-v-stranata-za-izminaloto-denonoshtie.html", "text": "1 загинал и 25 други са ранени при катастрофи в страната за изминалото денонощие. Това съобщиха от пресцентъра на  МВР . От началото на месеца са регистрирани 296 пътни превозни средства. При тях загиналите са 24 души, а ранените 391. От началото на годината на територията на страната са станали 2040 катастрофи. Загинали при тях са 168, а ранени 2588.  \r\nДинамичните данни са на база текущи съобщения, получени от ОДМВР до 24:00 часа на 19 май 2019 г. Информацията непрекъснато се актуализира според промяна статуса на ПТП, загиналите и ранените участници в движението, поради което може да се наблюдават колебания в ежедневните, месечните или годишните данни. \r\nПри сравнение с реалните данни за загиналите (176) през същия период на 2018 г. се отчитат 8 (осем) по-малко загинали участници в движението по пътищата през 2019 г.", "date": "2019.05.20", "title": "МВР: 1 човек е загинал и 25 други са ранени при катастрофи в страната за изминалото денонощие"}
{"url": "http://www.focus-news.net/news/2019/05/20/2659991/evropeyski-izbori-2019-elena-yoncheva-nashata-bitka-e-energiynite-proekti-u-nas-da-se-sluchvat.html", "text": "„Нашата битка е енергийните проекти у нас да се случват”. Това заяви при среща с граждани в Стара Загора водачът на листата на „БСП за България” Елена Йончева, съобщиха от пресцентъра на  БСП . Тя припомни, че сме загубили най-големите инвестиционни проекти - Бургас - Александруполис „Южен поток”, „Белене”. В същото време Германия стори „Северен поток” 2. „Белене днес трябваше да работи и нямаше да говорим за повишаване на цените на тока”, подчерта тя. Йончева посочи, че по време на обиколките си в страната, в много предприятията са споделили, че от следващия месец ще плащат поне двойно по-високи цени. „Това ще доведе до покачване на всички цени. Нашите съседи строят атомни електроцентрали и ние ще трябва да купуваме ток от тях, което ще доведе до увеличаване на цените на тока отново”, обясни тя.  \r\nЕлена Йончева коментира, че се говори за затваряне на ТЕЦ „Марица Изток” 2. По думите ѝ от това много хора ще останат без работа. „Ние няма да позволим това и ще се борим за интересите на българските граждани и тук, и в Европа”, заяви тя. По думите ѝ сегашното правителство не прави това. Тя даде пример с Австрия, където при съмнения за корупция, правителството подава оставка, а у нас започва да се търси кой е направил записа, довел до корупционен скандал, каква е била мотивацията му. „Защо търпим това и след „Ало, Ваньо” имаме ”Ало, Банов съм”. На 26 май можем да променим страната си и да сложим край на разграбването ѝ, от което всяка година изтичат 12 млрд. лв.”, заяви Елена Йончева. \r\nГражданите на Стара Загора подариха на Йончева въглища от региона. Те обясниха, че това е прехраната за тях и семействата им и техният живот. Хората я призоваха да продължи да се бори за интересите на българския народ и от ЕП.  \r\n„Приоритет на българските социалисти в Европейския парламент ще бъде запазването на комплекса „Марица изток“, заяви кандидатът за евродепутат Иван Кръстев. Той подчерта необходимостта от нова индустриална политика на ЕС, която да насърчи връщането на производства от трети страни и да превърне България отново в привлекателна дестинация за инвестиции. На въпрос за средствата, които Европа отделя за научни изследвания, Кръстев посочи нуждата от увеличение на средствата спрямо сегашната програма „Хоризонт 2020“ и необходимостта от обособяване на конкретни средства за отделните държави членки, с цел по-лесен достъп до финансиране. \r\n„Хората искат възмездие за окрадените пари от къщи за гости и магистрали. Ние, в БСП, имаме самочувствието, знанията и куража да променим Европа и да върнем държавата на гражданите”. Това заяви кандидатът за евродепутат и зам.-председател на БСП Деница Златева. Тя посочи, че по време на кампанията кандидатите на БСП са достигнали и до най-малките населени места, по пътища, по които премиерът със сигурност не е минавал. „Срещнахме се с хора, дали здравето и най-хубавите години от живота си за България, а сега са принудени да оцеляват с 200 лв. на месец. Видяхме млади хора, които геройски се опитват да отглеждат семействата си, без никаква подкрепа от държавата. Заради тях ви призовавам да бъдете активни на 26 май, да гласувате, да убедите и вашите близки и приятели също да гласуват, защото съм сигурна, че и те са гневни”, заяви Деница Златева.  \r\n„Нашата програма е насочена към хората. Другите казват че трябва да се работи за дигитализацията и срещу хибридната война, но се забравя за достойното възнаграждение и качественото образование”, заяви кандидатът за евродепутат Тодор Стоилов. Той подчерта, че БСП ще настоява в ЕП на хората да се гарантира единна европейска заплата и единна европейска пенсия „Надяваме се на справедливост - с избора на европейския прокурор. Да не чакаме промяната за по-добро, а да участваме в нея на 26 май”, каза още той. \r\n„Да бъдем достойни, честни, борбени и да се борим за българското и за българщината. Част съм от отбора на най-добрите и ще спечелим с БСП”. Това заяви кандидатът член за ЕП Крум Дончев. Той добави, че от първия ден на кампанията е мотивиран за победа, след като е тръгнал из страната и  за пореден път е станал пряк свидетел на тежкия живот на хората. „Именно за тях ще се борим и в Европа, за да живеят те по-добре”, заключи Крум Дончев. \r\nНа събитието присъстваха депутатите от региона Драгомир Стойнев и Георги Гьоков, зам.-председателят на БСП Кирил Добрев, секретарят на ПГ на левицата Кристиан Вигенин, депутатът Димитър Георгиев, председателят на БСП-Стара Загора Валентина Бонева.", "date": "2019.05.20", "title": "Европейски избори 2019: Елена Йончева: Нашата битка е енергийните проекти у нас да се случват"}
{"url": "http://www.focus-news.net/news/2019/05/20/2659998/evropeyski-izbori-2019-petar-vitanov-na-26-may-ima-dva-patya-na-razgrabvaneto-ili-na-progresa-v-balgariya.html", "text": "Два пътя има на изборите - единият е на разграбването и прогонването на младите хора от България, а другият - на промяната и на прогреса в родината ни. Това заяви кандидатът за евродепутат от листата на \"БСП за България\" Петър Витанов по време на среща с граждани в Северния парк в София, организирана от Градския съвет на БСП в столицата, съобщиха от пресцентъра на  БСП . С него бяха още двама кандидати от листата - Цветелина Пенкова и проф. Мариела Модева. На срещата присъстваха председателят на БСП Корнелия Нинова и председателят на столичните социалисти Калоян Паргов.  \r\n\"Ние решаваме дали ще изберем пътя на апартаментите, на терасите, на асансьорите, на опустошаването, на неравенствата или ще тръгнем по другия, който е на промяната и прогреса в родината ни\", заяви Петър Витанов. \"Всички ние имаме нужда от образование, което не подменя историята, от здравеопазване, достъпно за всички, от доходи, позволяващи достоен живот, от икономическа перспектива, от връщане на държавата в живота ни. Това е нашият път, пътят на БСП. Пътят на социална Европа. 26-и май ще ни даде възможност да го изберем. Всички искаме да живеем в различна България и гласуването ще ни позволи да започнем промяната. Нека всички да гласуваме идната неделя, за да се преборим с фалшификациите и манипулациите и да си върнем откраднатата ни държава\", допълни той. \r\n\"За мен е чест и огромна отговорност да съм част от отбора на победата. Отборът, който ще се бори за равенство, за солидарност и за справедливост сега\", каза кандидатът за евродепутат Цветелина Пенкова. \"Искам да ви изпратя едно послание от всички онези над 2 милиона българи, които са зад граница, защото аз съм била част от това общество над 10 години. Всички те искат да се върнат в България, те искат да са тук със своите семейства, със своите родители. Искат да продължим заедно да градим тази държава, която всички тук изграждат със своите усилия. Но ние трябва да сменим модела на управление, който отблъсква младите хора, който ги кара те да търсят спасение за себе си, за своите семейства зад граница\", каза още тя. Пенкова е категорична, че трябва да се премахне този модел на управление, който разграбва държавата и който отблъсква всички българи, желаещи да се реализират тук. \"Това е нашата задача и ние вярваме, че можем да го постигнем на 26-и май. Време е да повярваме, време е да си върнем самочувствието, българи\", призова тя и попита защо го няма това самочувствие. \"Да не би да не сме една от най-древните държави в Европа? Да не би да не сме едни от най-умните хора в Европа и навсякъде по света? Да не би да нямаме многовековна история? Да не би да нямаме едни от най-грижовните майки? Имаме всичко това! Време е да повярваме, да си върнем самочувствието, да станем и да поискаме тази промяна на 26 май\", заяви кандидатът за евродепутат. Според нея Европа е в криза поради същите причини, заради които и България е в криза, управлявана от десни партии. \"Десни партии, които разграбват, които ги е грижа само за монополи и компании. Но Европа вече вярва в промяната, защото виждаме как социалистите набират скорост и печелят изборите в Испания и Финландия\", допълни Пенкова. \r\n\"12 години е нашият път в Европа. Ние искахме да бъдем член на ЕС, за да имаме по-добри пътища, по-добре уредени градове и села, за да имат работа българите в родината си и в същото време да могат да пътуват свободно. За да може нашите деца да получават качествено образование тук, в България, а не да стават част от учещите в чужбина. Няма нищо лошо в това човек да живее и да учи в чужбина, но още по-добре би било да се завърне в родината си и да работи за нашия просперитет\", завия кандидатът за евродепутат проф. Мариела Модева. Тя подчерта, че на харесва факта, че българите напускат родината. \"Това беше един от мотивите да се включа в тази борба, защото ние се нуждаем не само от ентусиазъм, ние се нуждаем от компетентност, от опит, от познаване на европейските институции и процедури, за да можем да направим действителност всичко, което сме заложили във \"Визия за Европа\" и във \"Визия за България\", а тези срещи с българските граждани ме карат да си мисля, че точно сега е моментът\", каза още тя. Проф. Модева се обърна към присъстващите и призова да гласуват на изборите. \"Дайте своя глас за кандидатите на \"БСП за България\", защото ние сме пред очите ви. Вие ни виждате, вие разговаряте с нас и разбирате, че ние истински сме мотивирани да сме част от тази промяна и знаем как да я направим. Не е случайно, че само Европейският парламент се избира пряко от гражданите. Защото това е институцията с решаващи права в областта на правото, тя формира бюджета и осъществява надзор. Не е случайно, че европейската Сметна палата иска проверка на всички служби, които се занимават с еврофондовете, защото ограбването и корупцията с тези пари ограбва всички нас\", подчерта тя. По нейните думи вместо тези средства да отидат при гражданите, за да се повиши качеството на живота, да живеем в по-добре уредени градове, те отиват в едни кръгове и се присвояват за лични цели. \"Това е недопустимо! Затова с гласа на всеки един от нас даваме рестарт на социална Европа и на промяната в България. Заедно сме силни, заедно ще успеем и вашата подкрепа ни дава енергия да запазим тази сила до 26 май и на 26 май да се поздравим с победа\", каза още тя. \r\n\"София може да бъде като Прага, Загреб, Братислава, но не при управлението на ГЕРБ!\" Това заяви председателят на БСП - София Калоян Паргов. \"София може да е съизмерима с европейските градове. Ние всички, които живеем тук, искаме да бъдем наистина европейска столица. Заслужаваме го. Но виждаме, че с това управление на града, което е в последните 10 години, не го получаваме\", допълни той. Според него имаме огромен шанс да поставим началото на промяната. \"Първата стъпка можем да я направим още на 26-и май. Защото заслужаваме справедливо разпределение на европейските ресурси. \r\nЗаслужаваме справедливи доходи, които да ни осигурят достоен живот на равноправни европейци и спокойни старини. Защото не е справедливо малцина да получават всичко за сметка на мнозинството от българските граждани. Не е справедливо десетки милиони левове да бъдат изливани за ремонти в центъра на София, а кварталите от периферията да не усещат, че са част от европейска столица\", каза още Паргов.    \r\nКалоян Паргов добави, че в българското общество все по-осезаемо се усеща очакване за промяна. \"Хората искат да живеят достойно в родината си. Искат да са равноправни европейски граждани. Искат да имат самочувствие на истински европейски граждани. Истината е, че реализацията на тези нормални човешки желания зависи от всеки един от нас. Ако бъдем отговорни хора с гражданска позиция и упражним правото си на глас на 26 май, можем да направим първата крачка към промяната\", каза той.", "date": "2019.05.20", "title": "Европейски избори 2019: Петър Витанов: На 26 май има два пътя - на разграбването или на прогреса в България"}
{"url": "http://www.focus-news.net/news/2019/05/20/2659987/evropeyski-izbori-2019-liderat-na-gerb-boyko-borisov-gruba-greshka-e-che-sa-ni-prieli-v-es-s-neotrabotena-sadebna-sistema.html", "text": "Груба грешка е, че са ни приели в ЕС с неотработена съдебна система. Това каза лидерът на ГЕРБ и министър-председател Бойко Борисов в предаването „Тази сутрин“ по  бТВ . „Някога, когато са ни приемали в ЕС преди 10 -11 години е било груба грешка да не се отработи съдебната система. Трябвало е първо да се отработи, така както е по европейски стандарт  и критерии и след това да ни приемат, защото виждате сега колко трудно и всеки се бори да влияе в съдебната система“, посочи Борисов. Той добави, че всички европейски партньори и държави-членки признават, че България е изпълнила необходимите критерии за влизане в Шенген. „От 6-те точки на мониторинговия механизъм 3 сме изпълнили. Сега този месец ще внесем промените и се надявам юли месец да финишираме нов вид мониторингов доклад, такъв какъвто е за всички европейски държави“, поясни премиерът. „Полагаме усилия и те ще дадат ефект“, заяви той, като добави, че невлизането на България в Шенгенското пространство е заради егоистични желания на други държави членки. „Очаквам юни-юли да има резултат, всички изисквания и стрес-тестове към нас за сега са много добре“, допълни той.  \r\nСпоред него на всички европейците ни се иска да имаме обща отбрана. Той коментира и темета за енергийната сигурност на България, като посочи, че се стартира изграждането на газовия хъб „Балкан“, както и интерконтектора между България и Гърция.", "date": "2019.05.20", "title": "Европейски избори 2019: Лидерът на ГЕРБ Бойко Борисов: Груба грешка е, че са ни приели в ЕС с неотработена съдебна система"}
{"url": "http://www.focus-news.net/news/2019/05/20/2659996/donald-tramp-ako-iran-iska-da-se-bori-tova-shte-oznachava-ofitsialniya-mu-kray.html", "text": "На фона на ескалиращото напрежение между Вашингтон и Техеран, държавният глава на САЩ Доналд Тръмп отправи остри предупреждения към Иран, съгласно които военен конфликт между двете нации ще означава „официален край“ на близкоизточната република, отбелязва европейската редакция на изданието   Politico . \r\nЗапитан от репортери дали САЩ ще воюват с Иран, Тръмп отговори: „Надявам се, че няма“, след което допълни: „Ако Иран иска да се бори, това ще бъде официалният му край. Никога повече не заплашвайте САЩ!“. \r\nАмерикански медии съобщиха по-рано, че Тръмп обмисля да изпрати около 120 000 войници в Близкия изток, след като американските разузнавателни служби представиха информация, че Иран вероятно планира нападения срещу американски граждани и съоръжения в региона. Тръмп отхвърли доклада в средствата за масова информация, добавяйки, че ще изпрати „много повече войски от това“, ако реши да стане по-агресивен спрямо Иран. \r\nПо-късно Тръмп потвърди, че няма намерение да позволи на Иран да разработи ядрени оръжия. „Не искам да се бия. Но имаш ситуации като Иран, не можеш да им позволиш да се сдобият с ядрено оръжие - просто не можеш да позволиш това да се случи\", категоричен бе лидерът на Белия дом.  \r\nТова не е първият опит на Тръмп да сплаши Техеран, използвайки любимата му социална мрежа „Туитър“. През юли 2018 г. Тръмп отправи предупреждение към президента на близкоизточната република Хасан Рухани, като го предупреди: „Никога, никога повече не заплашвайте САЩ, или ще понесете последици, каквито малцина са виждали в историята“.   \r\nТази седмица държавният секретар на САЩ Майк Помпео, министърът на отбраната Патрик Шанахън, директорът на ЦРУ Джина Хаспел и командващият щабовете на американската армия генерал Джоузеф Дънфорд ще представят доклад за ситуацията около Иран пред американските законодатели, припомня изданието.  Тереза Герова", "date": "2019.05.20", "title": "Доналд Тръмп: Ако Иран иска да се бори, това ще означава официалния му край"}
{"url": "http://www.focus-news.net/news/2019/05/20/2659997/kyustendil-remontni-deynosti-se-izvarshvat-po-patya-kyustendil-sofiya-mezhdu-selata-konyavo-i-tsarvenyano.html", "text": "Ремонтни дейности се извършват по пътя Кюстендил – София между селата Коняво и Цървеняно. Това съобщи за  Радио „Фокус” – Кюстендил  дежурният в Областно пътно управление. В посочения участък се извършва профилиране на пътни банкети и почистване на наземни окопи. Водачите на моторни превозни средства трябва да се движат с повишено внимание и в свободната лента съгласно създадената организация. Срокът е до 23 май. Движението по път II-62 Паничарево – Дупница от км 26 до км 36 трябва да се осъществява с повишено внимание поради почистване на облицовани окопи и профилиране на банкети. Срокът е до края на 23 май. Движението по път II-62 Дупница – Клисура от км 42 до км 59 се осъществява в една лента в отделни участъци поради рехабилитация на пътното платно. Срокът до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, като движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.20", "title": "Кюстендил: Ремонтни дейности се извършват по пътя Кюстендил – София между селата Коняво и Цървеняно"}
{"url": "http://www.focus-news.net/news/2019/05/20/2659995/smolyan-narusheno-e-vodosnabdyavaneto-v-kvartal-gorno-vlahovo-i-v-promishlenata-zona-na-grada-zaradi-avarii.html", "text": "Нарушено е водоснабдяването в квартал „Горно Влахово“ и в Промишлената зона на града заради аварии. Това съобщиха от  водоснабдителното дружество  в Смолян.", "date": "2019.05.20", "title": "Смолян: Нарушено е водоснабдяването в квартал „Горно Влахово“ и в Промишлената зона на града заради аварии"}
{"url": "http://www.focus-news.net/news/2019/05/20/2659999/evropeyski-izbori-2019-krasimir-karakachanov-vmro-nyama-da-se-uchudya-ako-nyakoy-e-zamislil-podoben-stsenariy-na-tozi-v-kostinbrod.html", "text": "Няма да се учудя, ако някой е замислил подобен сценарий на този в Костинброд. Факт е, че има хора, които разчитат да спечелят някой друг глас отгоре с оплюване на опонента. Нямам информация за манипулация като тази в Костинброд. Това каза лидерът на ВМРО Красимир Каракачанов в предаването „Здравей, България” по  Нова телевизия  по повод на изказаното от премиера предположение по време на централното предизборно събитие на ГЕРБ за манипулация на предстоящия вот. „Като гледам как започна кампанията още преди нейния официален старт с много лъжи и клевети в много отношения,  помните, че аз прогнозирах, че тази кампания ще бъде само компроматна. За съжаление, вместо да оставим хората, които се борят за европарламента да обясняват каква визия имат те за българския интерес в Европа, нещата се превърнаха в цирк”, каза той. \r\nЛидерът на ВМРО коментира и предложението на парламентарната група на партията за затвор и глоба от 10 до 15 хил. лв. и наказание „лишаване от свобода” до 4 години за лица, които обиждат или клеветят, но са евродепутати, депутати, министри или председатели на политически партии. „Не смятате ли, че нормално, когато един човек, който е облечен с власт, има имунитет, лъже, клевети и обижда и никой не му търси отговорност, защото той се ползва с някаква власт. Вижте, някой, срещу когото има четири дела, продължава да обяснява за някаква паспортна мафия и глупости, при положение, че и ДАНС и Специализираната прокуратура са казали, че няма нищо такова, някой продължава да клевети. Това са ненормални неща”, каза той. \r\nКаракачанов обяви обвиненията за неплатени данъци за тераса към апартамента му като манипулации. „Това си беше една поредна манипулация. Има нотариален акт, където всичко е описано. Къде е нарушението, при положение, че в нотариалния акт  ти плащаш данъци. В самите инструкции на КНКОНПИ за попълване на тези декларации, т. 6 казва ясно и категорично, че не си длъжен да декларираш тераси, мазета и т.н. Кое е незаконното? Тя не е застроена, не е на блока, в нотариалния акт е, плащам си данъците върху нея”, обясни той. \r\nЛидерът на ВМРО коментира поръчаните проверки от главния прокурор на хора, заемащи висши държавни длъжности.  „Говори се много по темата. Лично аз смятам, че ако някой работи през офшорна сметка, явно целта му е информацията какви пари има и как ги върти някъде в чужбина, да не стига до обществото. И не е нормално хора, облечени с власт, да имат офшорни сметки и трябва да ги декларират”, каза той. \r\nПо повод на сделката за F-16 Каракачанов обясни: „Състезателната процедура има  две части. Първата част е, когато имаш трима участници и ти избереш един от тях. Тази част приключи, когато от тримата участници, правителството и НС приеха, че ще водят преговори с един от тях. По време на преговори не се говори за цени, но лично аз смятам, че някои от параметрите на сделката не са изгодни и е въпрос на преговори цените да бъдат нормализирани. Те са по-високи от очакваното и то неоправдано. Тук не става въпрос за това, което говори президентът, че искаме да намалим цената за сметка на способностите на самолета, т.е. да му отрежем ракетите , въоръжението, навигация и т.н. Ние говорим за комплекта от способности, които един самолет трябва да има. Има някои от компонентите, за които смятаме, че цените могат да са по-ниски.  Един пример е езиковото обучение на пилотите. Пилотите, които ще изпратим са минали през езикови курсове, минали са през обучение в САЩ. Има ли смисъл отново да плаща държавата за едно езиково обучение, което до голяма степен ще бъде формално. Има подобни такива нюанси, пера в проекта за договор, който се изработва, които трябва да бъдат изпилени, защото е  излишно да бъде плащано от българския данъкоплатец”, обясни той. \r\nТой обясни, че в момента се водят преговори за разсрочено плащане на самолетите, тъй като това би затормозило плащанията по ремонтно-възстановителната дейност на съществуващата техника и увеличението на заплатите на военнослужещите за следващата година: „Дал съм такива инструкции – да се  търси вариант България да не плати цялата сума еднократно”. \r\n„За мен Европа е люлката на християнската цивилизация и след изборите трябва да я запазим такава”, каза той. Каракачанов заяви категорично, че не се срамува от това, което е правил в политиката:  „Няма от какво да се срамувам от това, което съм правил в политиката”.", "date": "2019.05.20", "title": "Европейски избори 2019: Красимир Каракачанов, ВМРО: Няма да се учудя, ако някой е замислил подобен сценарий на този в Костинброд"}
{"url": "http://www.focus-news.net/news/2019/05/20/2660000/vidin-natovaren-e-trafikat-po-glaven-pat-e-79-v-posoka-gkpp-dunav-most-2.html", "text": "Натоварен е трафикът по главен път Е-79 в посока ГКПП \"Дунав мост 2\", като пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление. Натоварен е и участъкът между Дунавци и Видин. Пътните настилки в областта са сухи.Остава затворен за автомобили над 12 тона проходът Петрохан, обиколният маршрут е през гр. Своге.  \r\nОт ГКПП \"Дунав мост 2\" съобщиха, че работят всички гишета. На другите два гранични пункта в областта – \"Връшка чука\" и \"Брегово\", трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.05.20", "title": "Видин: Натоварен е трафикът по главен път Е-79 в посока ГКПП \"Дунав мост 2\""}
{"url": "http://www.focus-news.net/news/2019/05/20/2659985/der-standard-avstriya-klyuchov-den-za-avstriya-predstoi-vzimaneto-na-resheniya-za-osvobozhdavaneto-na-ministrite-ot-partiyata-na-haynts-kristian-shtrahe.html", "text": "След разпадането на управляващата коалиция на Австрийската народна партия (АНП) и „Партията на свободата на Австрия“ предстои ключово заседание във Виена, на което ще бъде взето решение за това как ще се процедира до провеждането на новите избори за парламент, насрочени за септември тази година, подчертава националният ежедневник  Der Standard . \r\nОт партията на Хайн-Кристиан Щрахе подкрепят оставането на Херберг Кикл на поста министър на вътрешните работи и обещава оставки на всички свои представители в кабинета, ако той бъде освободен от поста.  \r\nОсвен двете партии от вече бившата управляваща коалиция, в опит за преодоляването на последиците от скандала около лидера на „Партията на свободата на Австрия“ се намеси и държавният глава на страната Александър Ван дер Белен. Очаква се в рамките на деня той да започне провеждането на консултации с лидерите на двете партии.  \r\nОще в неделя вечерта стана ясно, че дните на Херберт Кикл като министър на вътрешните работи трябва да бъдат преброени. „Предполагам, че канцлерът (Себастиан Курц) ще предложи на президента да освободи министъра на вътрешните работи от отговорността на правителството\", заяви  Гернот Блюмел от партията на Щрахе.  \r\nСкандалът с участието на вече бившия вицеканцлер на Австрия и председател на „Партия на свободата на Австрия\" Хайнц-Кристиан Щрахе избухна в петък, когато медии съобщиха, че той е имал готовност да даде обществени поръчки на руски олигарх в замяна на помощ за предизборната му кампания. Съответното стана ясно от тайно създадени видеозаписи, изтекли в медиите. Според Die Süddeutsche Zeitung срещата е инициирана с цел Щрахе да бъде поставен в капан. Самият той в началото отказа да коментира информацията, но след това подаде оставка, с което коалицията във Виена се разпадна.   Тереза Герова", "date": "2019.05.20", "title": "Der Standard (Австрия): Ключов ден за Австрия – предстои взимането на решения за освобождаването на министрите от партията на Хайнц-Кристиан Щрахе"}
{"url": "http://www.focus-news.net/news/2019/05/20/2660005/vratsa-mazh-e-zadarzhan-za-proyava-na-agresiya-kam-politseyski-sluzhiteli-v-byala-slatina.html", "text": "Мъж е задържан за проява на агресия към полицейски служители в Бяла Слатина. Това съобщиха от  ОДМВР - Враца . На 19 май 2019 г. в 19.55 часа в РУ - Бяла Слатина е получен сигнал за семеен скандал в частен имот в гр. Бяла Слатина. При пристигане на адреса, полицейските служители били посрещнати от мъж нетрезво състояние, който отправял обидни думи към служителите и нанесъл удар на един от полицаите. Мъжът е задържан в РУ - Бяла Слатина. Образуван е бързо полицейско производство.", "date": "2019.05.20", "title": "Враца: Мъж е задържан за проява на агресия към полицейски служители в Бяла Слатина"}
{"url": "http://www.focus-news.net/news/2019/05/20/2660002/kyustendil-osnovno-uchilishte-sv-sv-kiril-i-metodiy-shte-otbelezhi-svoya-praznik.html", "text": "Основно училище „Св. св. Кирил и Методий” в Кюстендил ще отбележи своя празник. Това съобщиха за  Радио „Фокус” – Кюстендил  от учебното заведение. Празничната програма ще започне от 10.00 часа в двора на училището. Пред присъстващите ученици, учители и родители ще бъде изнесено училищното знаме, след което ще бъде издигнат и националният трибагреник. Програмата предвижда награждаване на отличили се в международни, национални и регионални състезания ученици, както и връчване на плакети на преподаватели. Предвидена е и музикална програма. Основно училище „Св. св. Кирил и Методий” в Кюстендил е най-старото учебно заведение в региона. Тази година се навършват 199 години от неговото основаване. \r\nВенцеслав ИЛЧЕВ", "date": "2019.05.20", "title": "Кюстендил: Основно училище „Св. св. Кирил и Методий” ще отбележи своя празник"}
{"url": "http://www.focus-news.net/news/2019/05/20/2660003/glavniyat-prokuror-sotir-tsatsarov-podpisa-memorandum-za-razbiratelstvo-mezhdu-prokuraturata-na-republika-balgariya-i-evropeyskata-investitsionna-banka.html", "text": "Главният прокурор Сотир Цацаров подписа меморандум за разбирателство между Прокуратурата на Република България и Европейската инвестиционна банка (ЕИБ) за укрепване и засилване на сътрудничеството и обмена на информация между двете институции, като важно средство в борбата срещу измами, корупция, съглашателство, принуда, възпрепятстване, организирана престъпност, изнудване, изпиране на пари и/или финансиране на тероризма и тяхното отражение върху националния бюджет и проектите, съфинансирани от фондовете на ЕИБ. Това съобщиха от пресцентъра на  Прокуратура на Република България . Основните области на сътрудничество между ПРБ и ЕИБ включват обмен на документи и информация, експертизи и техническа помощ в съответствие с подписания Меморандум в собствената си юрисдикция и при спазване на правната уредба и задълженията, свързани с техните съответни дейности, произтичащи от националното, европейското и международното право. Прокуратурата на Република България, чрез специализирано звено във Върховна касационна прокуратура и Европейската инвестиционна банка, чрез Отдела за разследване на измамите на Главния инспекторат, са поели ангажименти да обменят документи и информация, когато последните са необходими във връзка са разследване на измамни и незаконни практики и свързаните с тях престъпления. Чрез подписването на меморандума за разбирателство са поставени основите на по- тясно оперативно сътрудничество за постигане на целите разследвания/ наказателни и административни/ и други оперативни дейности. Предвидена е възможност Прокуратурата и ЕИБ да си предоставят и техническа помощ, включително обмен на най- добри практики, технически средства за разследване, на методи за обработване и анализ на данни от разследвания, експертен опит в информационните технологии или оборудване за разследване. Обменът на информация от ЕИБ на ПРБ ще се осъществява в съответствие с приложимото законодателство за защита на данните, включително Директива /ЕС/ 2016/680 относно защитата на физическите лица във връзка с обработването на лични данни от компетентните органи за целите на предотвратяването, разследването, разкриването или наказателното преследване на престъпления или изпълнението на наказания и относно свободното движение на такива данни, регламент /ЕС/ 2016/679 относно защитата на физическите лица във връзка с обработването на лични данни и относно свободното движение на такива данни, Закона за защита на личните данни и Наказателно - процесуалния кодекс на Република България що се отнася до Прокуратурата и Регламент (ЕС) 2018/1725 на Европейския парламент и на Съвета от 23 октомври 2018 година относно защитата на физическите лица във връзка с обработването на лични данни от институциите, органите, службите и агенциите на Съюза и относно свободното движение на такива данни що се отнася до ЕИБ Поети са ангажименти и за гарантиране на поверителността на информацията. \r\nЕвропейската инвестиционна банка (ЕИБ) е банката на Европейския съюз. Тя е дългосрочна кредитна институция на ЕС и е единствената банка, притежавана и представляваща интересите на държавите-членки на Европейския съюз. Тя предоставя дългосрочно финансиране за разумни инвестиции, за да допринесе за постигане на целите на политиката на ЕС. ЕИБ работи в тясно сътрудничество с други институции на ЕС за прилагане на политиката на ЕС. Като най-големият многостранен кредитополучател и кредитор по обем, ЕИБ предоставя финансиране и експертен опит за стабилни и устойчиви инвестиционни проекти, които допринасят за постигане на целите на политиката на ЕС. Повече от 90% от дейността на ЕИБ е насочена към Европа, но Банката също така подкрепя външната политика и политиката за развитие на ЕС.", "date": "2019.05.20", "title": "Главният прокурор Сотир Цацаров подписа меморандум за разбирателство между Прокуратурата на Република България и Европейската инвестиционна банка"}
{"url": "http://www.focus-news.net/news/2019/05/20/2660006/razgrad-68-godishen-mazh-e-zaginal-pri-pozhar-v-doma-mu-v-grad-kubrat.html", "text": "68-годишен мъж е загинал при пожар в дома му в град Кубрат. Това съобщиха от  ОДМВР - Разград . Сигналът за пушек от покрива на къщата в град Кубрат е подаден от съседи около 8.20 часа тази сутрин. При пристигането на екипите от пожарникари и полицаи и след загасянето на огъня е открито тялото на мъжа. Той е самотно живеещ и трудно подвижен. Предполага се, че пожарът е тръгнал от незагасена цигара. Продължава огледът на място и изясняването на обстоятелствата за възникването на инцидента.", "date": "2019.05.20", "title": "Разград: 68-годишен мъж е загинал при пожар в дома му в град Кубрат"}
{"url": "http://www.focus-news.net/news/2019/05/20/2660004/pss-do-obyad-usloviyata-v-planinite-shte-sa-dobri-za-turizam.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст.  До обяд са подходящи условията, но след обяд прогнозите са за валежи от дъжд и гръмотевици. Сутрешните температури са от порядъка 5 до 10-11 градуса. Духа слаб до умерен вятър по високите части планините. Лифтовите съоръжения не работят.  \r\nНяма регистрирани инциденти с туристи за последното денонощие.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.20", "title": "ПСС: До обяд условията в планините ще са добри за туризъм"}
{"url": "http://www.focus-news.net/news/2019/05/20/2660007/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху предстоящия празник 24 май – Ден на българската просвета и култура и на славянската писменост. Гост в предаването ще бъде Нели Петкова, директор на Дирекция „Култура, образование, младежки дейности и спорт“ към Община Кюстендил, с която ще говорим за системата на образованието в града, за приема в първи клас, както и за превърналия се вече в традиция тест за отпускане на общински стипендии. Темата за образованието ще продължим и с Наташа Павлова, дългогодишен преподавател по български език и литература, а в момента председател на Съюза на българските учители в Кюстендил.  \r\nВ предаването ще говорим и за култура. Наш събеседник ще бъде Дима Укалска, началник на отдел „Култура и духовно развитие“ към Община Кюстендил, която ще постави акцент върху най-значимите културни прояви през годината. Ще ви срещнем и с Валентин Дебочички, директор на Регионален исторически музей – Кюстендил, който ще разкаже повече за съхраняваните в културния институт ръкописи и старопечатни книги. \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.05.20", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/05/20/2660012/namalyavaneto-na-maksimalnata-suma-pri-terminalite-za-zalozi-shte-se-zabavi.html", "text": "Наземните терминали за залози и игри не са сред най-популярните начини за поставяне на залози у нас, но са доста известни във Великобритания. По-запознатите то вас може би са наясно, че всички големи тенденции в хазартния сектор произлизат точно от Острова. Там са позиционирани и най-голям брой оператори, както и там са най-големите и популярни онлайн букмейкъри. По-рано тази година беше предприето решение за намаляване на максималния залог при въпросните терминали, но се оказа, че решението ще влезе в сила по-късно от очакваното. \r\nПрез Май 2018 година правителството на Великобритания реши да намали максимално позволения залог при терминалите за залози. Сумата, която в момента е актуална като максимална, е в размер на 100 британски лири. С новия закон обаче тази сума ще се намали драстично и вече ще бъде едва £2. Очакванията бяха промените да влязат в сила от Април 2019 година, но в момента става ясно, че те ще се забавят и ще бъдат активни най-рано през Октомври 2019. \r\nСпециалистите в областта посочват, че предприетите мерки са нужни за ограничаването на хазартно зависимите потребители. С оглед на факта, че терминалите за залози са локални машини, остава въпросът какво ще се случи с онлайн сайтовете за залози. При тях също има ограничения за всеки залог, който потребител може да постави, но тези ограничения са доста високи. При оператора bet365 например има лимити на залога за различните спортове и игри, като тези лимити могат да се различават при различните потребители на компанията. \r\nТака наречените бетинг терминали за залози с фиксирани коефициенти не са популярни у нас. Все пак те съществуват. Онлайн анализаторите от Efirbet, които споделят своя експертен опит за всички водещи букмейкъри у нас, отбелязват наличието на подобни терминали от компанията Efbet. Те съществуват на доста малко места в страната и не са чак толкова популярни. Все пак обаче, след време можем да очакваме същите мерки да ги застигнат. У нас далеч по-предпочитани си остават залозите в онлайн сайтовете на операторите или в локалните пунктове. Малко са и компаниите, които съчетават двете направления и за които могат да се наложат подобни ограничения за максималния залог. Един от най-новите родни оператори, който предоставя и различни   промоции за своите спортни и казино потребители, също разполага с онлайн сайт и казина в страната. Друг такъв е доста по-познатият Winbet, който вече има доста години опит зад гърба си. Всички те обаче едва ли ще бъдат засегнати от мерките, понеже те ще бъдат актуални само във Великобритания или поне ще бъде така на първо време. За момента не се очакват подобни регулации в България. \r\nОсновната цел на новата регулация е да се ограничат залози и с това да се намали рискът от развитие на хазартна зависимост. Все повече хора във Великобритания страдат от подобно заболяване, а се смята, че именно терминалите за залози с фиксирани коефициенти носят най-голяма вина. Те няма да бъдат премахнати, но ще се ограничи максималната сума на един залог. Така, ако един играч преди е можел да заложи 100 паунда наведнъж, сега ще може да постави максимум 2 лири. Това означава, че ще трябва да направи 50 максимални залога, за да загуби същата сума, която може да загуби с 1 залог. До голяма степен, идеята е добра, но все още не е явна на практика, за да се отчетат резултатите от нея. \r\nДействието за намаляване на максималната сума на залога е само малка част от всички предприети мерки, които правителството на Великобритания извърши в последно време. Хазартната индустрия се слави с огромно влияние на Острова и е нормално притесненията да стават все повече. Целта на органите на реда и индустрията е да се намали значително броят на хазартно зависимите и да се създадат адекватни мерки за справяне с проблема в бъдеще. Доста неща вече бяха изпълнени, остава да се реализират и бъдещите планове, за да се отчетат резултатите от всички тези промени и регулации.", "date": "2019.05.20", "title": "Намаляването на максималната сума при терминалите за залози ще се забави"}
{"url": "http://www.focus-news.net/news/2019/05/20/2660008/sport-grigor-dimitrov-se-izkachva-s-edna-pozitsiya-v-svetovnata-ranglista.html", "text": "Григор Димитров се изкачва с една позиция в световната ранглиста. През новата седмица най-добрият български тенисист заема 47-о място. \r\nНачело на класацията остава Новак Джокович, следван от Рафаел Надал, Роджър Федерер, Доминик Тийм и Александър Зверев. Промените в „Топ 10“: Стефанос Циципас се изкачва с едно място и вече е шести в света, измествайки Кей Нишикори. Джон Иснър също се придвижи с една позиция напред до номер 10. Осми и девети в ранглиста са Кевин Андерсън и Хуан Мартин дел Потро.", "date": "2019.05.20", "title": "Спорт: Григор Димитров се изкачва с една позиция в световната ранглиста"}
{"url": "http://www.focus-news.net/news/2019/05/20/2660011/kyustendil-regionalna-biblioteka-emanuil-popdimitrov-shte-poluchi-traditsionno-darenie-ot-knigi.html", "text": "Регионална библиотека „Емануил Попдимитров” – Кюстендил ще получи традиционно дарение от книги. Това съобщи за  Радио „Фокус” – Кюстендил  София Пейчева, директор на културния институт. Дарението ще бъде направено в 11.00 часа в Художествена галерия „Владимир Димитров – Майстора” – Кюстендил. За шеста поредна година издателство „Захарий Стоянов” ще дари книги на библиотеката. На срещата ще присъстват Иван Гранитски – директор на издателството, Бойко Недялков, дарител, академик Георги Марков – историк, и други автори и художници, чиито произведения са публикувани в издателството през 2019 година. \r\nВенцеслав ИЛЧЕВ", "date": "2019.05.20", "title": "Кюстендил: Регионална библиотека „Емануил Попдимитров” ще получи традиционно дарение от книги"}
{"url": "http://www.focus-news.net/news/2019/05/20/2660009/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi-shofyorite-tryabva-da-karat-s-povisheno-vnimanie-v-otsechkata-ot-km-0-do-km-14.html", "text": "Ремонт се извършва в участък от пътя между Севлиево и село Драгановци, шофьорите трябва да карат с повишено внимание в отсечката от км 0 до км 14+600. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово. От там уточниха, че трафикът в региона към този час е натоварен. Времето е ясно и слънчево. Настилките са сухи. Нови въведени ограничения за изминалото денонощие няма. Не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.05.20", "title": "Габрово: Ремонт се извършва в участък от пътя между Севлиево и село Драгановци, шофьорите трябва да карат с повишено внимание в отсечката от км 0 до км 14"}
{"url": "http://www.focus-news.net/news/2019/05/20/2660014/kardzhali-zapochvat-initsiativite-v-grada-posveteni-na-denya-na-balgarskata-prosveta-i-kultura.html", "text": "Започват инициативите в града, посветени на Деня на българската просвета и култура, предаде кореспондент на  Радио „Фокус” . Тази вечер от 17.00 часа в Актовата зала на Военен клуб - Кърджали Спортно-интелектуалният клуб \"Ахридос\" ще отбележи 90-годишния си юбилей, като в програмата е включено представянето на новата книга \"Живи въглени\" на видния кърджалийски общественик и просветител Янчо Георгиев.  \r\nНа 21 май от 13.00 часа в Конферентна зала х-л „Арпезос във връзка с 60-годишнина на Регионалната  библиотека „Н. Й. Вапцаров” ще се състои Национална конференция под надслов „Библиотеки. Потребители. Предизвикателства”. От 17.30 в Театрално-музикален център известната общественичка Теофана Текелиева ще представи втората част на книгата си „Кърджали -  столетието”. \r\nНа 23 май от 9.00 часа клубните формации на Общински детски комплекс ще участват в спортен празник, който ще се проведе в Национален център по военно обучение и спасителни дейности - Широко поле, а Клубът по фотография ще направи поход до връх Моняк край Кърджали, където се намират останките на средновековния крепостен град „Моняк“. \r\nНа 24 май от 11.00 часа пред Паметника на Освободителите в центъра на града, ще започне тържественото честване на 24 май - Ден на българската просвета и култура и на славянската писменост с участието на всички училища от града, дейци на културата и образованието.  \r\nДарина ДЕЕНИЧИНА", "date": "2019.05.20", "title": "Кърджали: Започват инициативите в града, посветени на Деня на българската просвета и култура"}
{"url": "http://www.focus-news.net/news/2019/05/20/2660010/kmetat-ivan-aleksiev-pomorie-posreshta-parvite-letovnitsi-ot-nachaloto-na-may-turisticheskiyat-sezon-e-otkrit.html", "text": "Поморие посреща първите летовници от началото на май, туристическият сезон е открит. Това каза за сутрешния блок „Добро утро, България“ на  Радио „Фокус“  кметът Иван Алексиев. Локацията на Поморие предразполага за развитие на туризма в най-добрата му форма, обясни той. Общината полага огромни усилия за сигурността и спокойствието на жителите и гостите на града, уточни Иван Алексиев. „Поморие се очерта през последните години като семейна дестинация, защото условията за почивка са много добри, има много атракциони и забавления за децата. Ако не сме осигурили спокойствието и сигурността в града ни, тези хора няма да се връщат отново. Порази тази причина полагаме максимални усилия в тази посока и след изграждането на системата са видеонаблюдение резултатите са много добри. Само за миналата година ние нямаме нито едно оплакване за повишаване нивата на шум след определените часове, нямаме нито едно тежко престъпление, нямаме нито един откраднат автомобил. Всичко това е благодарение на системата за видеонаблюдение и съвместните действия и акции с Министерство на вътрешните работи“, обясни Иван Алексиев. Той каза още, че тази година отново ще бъдат командировани служители на МВР, като първата група ще пристигне на 1 юни. По думите му местните екипи си партнират добре с външните служители на МВР за по-добро обхващане и обезопасяване на района. Доброто взаимодействие между Община Поморие и органите на МВР е пътят за осигуряване на спокойствие и сигурност на туристите, добави градоначалникът. \r\nВиктория МЕСРОБОВИЧ-КУВЕНДЖИЕВА", "date": "2019.05.20", "title": "Кметът Иван Алексиев: Поморие посреща първите летовници от началото на май, туристическият сезон е открит"}
{"url": "http://www.focus-news.net/news/2019/05/20/2660013/veliko-tarnovo-vavezhda-se-vremenna-organizatsiya-na-dvizhenieto-v-grada-vav-vrazka-s-zasnemaneto-na-film.html", "text": "Въвежда се временна организация на движението в града във връзка с заснемането на филм. Това съобщиха от пресцентъра на  Община Велико Търново . По повод заснемането на продукцията на 22 май се въвежда следната временна организация в движението на МПС: \r\nЗа времето от 06.00 до 12.30 часа се затваря за движение площад \"Цар Асен I\", както и прилежащите улици. \r\nЗа този период от време крайна спирка на автобусите от линии № 20, 40 и 110 от градският транспорт става площад \"Велчова завера\"; \r\nЗа този период от време крайна спирка на автобусна линия № 5 става спирката на ул. \"Крайбрежна\"; \r\nВ този период жителите на кв. \"Асенов\" ще бъдат обслужвани от автобусната линия № 50 , като от начална спирка \"Зона\" автобусите ще тръгват на \"часа\", а от спирка \"Мавриков\" на 55-та минута. \r\nС оглед на промяната и удължаване на маршрута са възможни закъснения на автобусите по тази линия в посоченият период от време. \r\nНа 22 май за времето от 15.00 до 17.00 часа за кратки периоди (от 3 до 5 минути) ще бъде спирано движението на МПС по ул. \"Хрлисто Ботев\". \r\nНа 23 май за времето от 19.00 до 22.00 часа ще бъдат затворени за достъп пространствата, южно от Художествена галерия \"Борис Денев\". \r\nПри неблагоприятни метеорологични условия (дъжд, силен вятър) временната организация на движението ще бъде отменена.", "date": "2019.05.20", "title": "Велико Търново: Въвежда се временна организация на движението в града във връзка с заснемането на филм"}
{"url": "http://www.focus-news.net/news/2019/05/20/2660001/evropeyski-izbori-2019-aleksandar-andreev-tsik-ako-izbiratelyat-ne-otbelezhi-preferentsialen-vot-za-daden-kandidat-preferentsiite-ne-otivat-za-vodacha-na-listata.html", "text": "Ако на предстоящите европейски избори избирателят не отбележи преференциален вот за даден кандидат, включително и за първия, преференциите не отиват за водача на листата, а за партията. Това каза в интервю за сутрешния блок „Добро утро, България“ на  Радио „Фокус“  говорителят на ЦИК Александър Андреев. Той уточни, че по отношение на преференциалния вот съществува разлика при изборите за Европейски парламент и тези за местна власт, където ако няма отбелязан преференциален вот, това се счита за преференциален вот за водача на листата. Александър Андреев добави, че всеки един от кандидатите има равен шанс да бъде избран за евродепутат, ако събере необходимия брой преференции.  \r\n“Всеки в кандидатската листа в тези избори има равен шанс да пренареди листата, ако събере необходимия брой преференции за себе си. България като страна с единен многомандатен избирателен район, необходимият брой гласове, които трябва да бъдат дадени за избора на един кандидат е висок. В крайна сметка всеки кандидат, който надвиши 5% би могъл да размести листата и да се качи по-напред в нея“, обясни той. Александър Андреев коментира още, че е създадена необходимата организация за нормалното протичане на изборите за Европейски парламент. Обученията на секционните избирателни комисии се провеждат от Районните избирателни комисии, каза Андреев. Обучението на секционните избирателни комисии извън страната, водено от ЦИК, е приключило, а част от хората са запознати с изборния процес, тъй като са участвали в предходни избори, посочи той. \r\nВиктория МЕСРОБОВИЧ-КУВЕНДЖИЕВА", "date": "2019.05.20", "title": "Европейски избори 2019: Александър Андреев, ЦИК: Ако избирателят не отбележи преференциален вот за даден кандидат, преференциите не отиват за водача на листата"}
{"url": "http://www.focus-news.net/news/2019/05/20/2660020/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.05.20", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/05/20/2660016/kardzhali-nad-1-100-uchenitsi-ot-oblastta-shte-se-yavyat-na-matura-po-balgarski-ezik-na-21-may.html", "text": "1 183 ученици от випуск 2018-2019 година от областта ще се явят на матура по български език на 21 май. Това каза за  Радио „Фокус“  Гроздан Колев, началник на Регионалното управление по образование - Кърджали. Завършилите средното си образование в предходни години и неположили държавен зрелостен изпит също са включени в изпитната сесия и общо с тях 1 361 ученици от област Кърджали ще вземат участие в изпитите. За изпита по втори задължителен предмет, който ще се състои на 23 май 2019 г., са подали заявление  966 ученици, 354 от тях искат вторият им държавен зрелостен изпит да бъде държавен квалификационен изпит по професия. Най-много заявления - 419, има за избираемия предмет \"Биология и здравно образование\", следван от заявления за \"Английски език“ и „География и икономика“. За трета матура по желание изпитите ще се проведат в периода 28 май - 31 май 2019 г. Поправителната сесия за „Български и литература“ ще се проведе на 28 август 2019 г., за вторият задължителен изпит - на 29 август, а за незадължителните изпити - в периода 30 август - 4 септември 2019 г. \r\nДарина ДЕЕНИЧИНА", "date": "2019.05.20", "title": "Кърджали: Над 1 100 ученици от областта ще се явят на матура по български език на 21 май"}
{"url": "http://www.focus-news.net/news/2019/05/20/2660018/kyustendil-okrazhniyat-sad-shte-provede-zasedanie-po-deloto-za-konfiskatsiya-na-imushtestvo-na-plamen-galev-i-angel-hristov.html", "text": "Окръжният съд ще проведе заседание по делото за конфискация на имущество на Пламен Галев и Ангел Христов, предаде репортер на  Радио „Фокус” – Кюстендил . Заседанието е насрочено за 11.00 часа. В му трябва да бъде представена допълнителна експертиза на база на въпроси, които страните писмено са поставили на вещите лица, изготвили приетата от съда счетоводно-икономическа експертиза по делото за конфискация на имущество от Пламен Галев и Ангел Христов. Експертизата трябва да бъде изготвена от три вещи лица и обхваща периода от 2001 г. до 2008 година. През месец март делото беше отложено заради това, че въпреки поставените срокове вещите лица не се бяха справили със задачата. „Фокус” припомня , че искът за конфискация на имущество на Пламен Галев и Ангел Христов, техните съпруги и контролираните от тях дружества е за над 4 млн. лв. и е внесен от Комисията за отнемане на незаконно придобито имущество в съда в началото на 2012 година, по реда на Закона за отнемане в полза на държавата на имущество, придобито от престъпна дейност. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група. \r\nВенцеслав ИЛЧЕВ", "date": "2019.05.20", "title": "Кюстендил: Окръжният съд ще проведе заседание по делото за конфискация на имущество на Пламен Галев и Ангел Христов"}
{"url": "http://www.focus-news.net/news/2019/05/20/2660022/sliven-v-grada-shte-se-sastoi-kontsert-na-nikolina-chakardakova-na-24-may.html", "text": "В града ще се състои концерт на Николина Чакърдъкова на 24 май. Той ще се състои на 24 май от 12.00 часа на площад „Хаджи Димитър“, съобщиха от пресцентъра на  Община Сливен . Поводът е Денят на българската просвета и култура и на славянската писменост. Заедно с певицата на сцената ще се качи и Неврокопския танцов ансамбъл. Концертът е безплатен.", "date": "2019.05.20", "title": "Сливен: В града ще се състои концерт на Николина Чакърдъкова на 24 май"}
{"url": "http://www.focus-news.net/news/2019/05/20/2660015/mvr-rayonat-na-sadebnata-palata-e-ottsepen-zaradi-signal-za-bomba.html", "text": "Районът на Съдебната палата е отцепен заради сигнал за бомба. Това съобщиха за  Агенция \"Фокус\"  от пресцентъра на  МВР . Сигналът е постъпил в 08.49 часа. В момента се работи по него. \r\nИрина ИВАНОВА", "date": "2019.05.20", "title": "МВР: Районът на Съдебната палата е отцепен заради сигнал за бомба"}
{"url": "http://www.focus-news.net/news/2019/05/20/2660019/sliven-prodalzhava-praskaneto-sreshtu-komari-i-karlezhi-v-grada.html", "text": "Общината продължава с пръскането срещу комари и кърлежи. Това съобщиха от пресцентъра на  Община Сливен . Извършена е дезакаризация на тревните площи на всички детски градини и ясли. В зависимост от метеорологичната обстановка ще се обработят и ЦАО „Надежда”, ЦАО „Речица” - град Кермен, социалните и детските заведения в Сливен и населените места, гробищни паркове, обществените градинки  в населените места и на територията на град Сливен – градинката край паметника на Хаджи Димитър, Попската градинка, градинката пред ДТ „Стефан Киров“, градинките пред паметника „Орлето”. Ще се пръскат срещу кърлежи тревните площи и в кв. „Младост”, кв. „Ст. Заимов”, кв. „Даме Груев”, бул. „Хаджи Димитър”, бул. „Братя Миладинови”, пл. „Васил Левски”, парк „Юнак”, Археологически комплекс „Туида” и други. \r\nЩе се извърши и дезинсекция срещу комари в Сливен и населените места. Дейностите ще бъдат съобразени с метеорологичната обстановка и всички нормативни изисквания. \r\nСигнали за наличие на комари и кърлежи могат да се подават в стая 124 на Община Сливен или на тел. 044/ 611 124, старши експерт Таня Димитрова.", "date": "2019.05.20", "title": "Сливен: Продължава пръскането срещу комари и кърлежи в града"}
{"url": "http://www.focus-news.net/news/2019/05/20/2660021/evropeyski-izbori-2019-angel-dzhambazki-vmro-na-balgarskite-evrodeputati-shte-im-e-po-lesno-v-sledvashtiya-mandat-stiga-da-hodyat-na-rabota-i-da-se-uchat.html", "text": "На българските евродепутати ще им е по-лесно в следващия мандат, стига да ходят на работа и да се учат. Това каза кандидатът за евродепутат и водач на листата на ВМРО-БНД Ангел Джамбазки в предаването „Здравей, България“ по  Нова телевизия .  \r\nНа въпрос, свързан с трудностите за българските евродепутати в новия парламент, Джамбазки посочи, че стига те да ходят на работа, да се учат и да имат желание, нищо няма да им е трудно. Той припомни за тримата евродепутати, които са отсъствали от залата на Европейския парламент, когато се е гласувало отхвърлянето на пакета \"Мобилност\". Като първа от трите основни грешки на евродепутатите от предишния мандат Джамбазки посочи „убийствените“ за България клаузи от пакета „Мобилност“. „Втората тема, разбира се, е миграцията и погрешната политика по отношение на миграцията - квотно разпределение и допускане на милиони хора, които не са бежанци\", допълни той. По думите му третата тема е свързана с необходимостта от по-сериозни усилия в двойните стандарти при храните и предстоящия разговор за субсидиите за българското земеделие.   \r\nОтносно скандала в Австрия Ангел Джамбазки отбеляза, че е безспорен факт, че има запис с австрийския вицеканцлер Хайнц-Кристиан Щрахе, но той е от 2017 година. „Коментира го г-жа Меркел, която вижда проблем в австрийското правителство. Такива корупционни скандали е имало многократно и те не са свързани само с австрийското правителство. Такъв скандал беше свързан и с бившия френски президент Никола Саркози, с бившия премиер на Италия Силвио Берлускони и други. Това е изведено преди изборите, но не е нашата политическа група в ЕП”, посочи кандидатът за евродепутат и водач на листата на ВМРО-БНД.", "date": "2019.05.20", "title": "Европейски избори 2019: Ангел Джамбазки, ВМРО: На българските евродепутати ще им е по-лесно в следващия мандат, стига да ходят на работа и да се учат"}
{"url": "http://www.focus-news.net/news/2019/05/20/2660027/blagoevgrad-obshtina-bansko-pokani-spetsialisti-v-oblastta-na-sporta-i-fizioterapiyata-koito-izvarshiha-skriningovo-izsledvane-po-povod-denya-na-balgarskiya-sport.html", "text": "По повод 17 май – Ден на българския спорт, Община Банско покани специалисти в областта на спорта и физиотерапията, които извършиха скринингово изследване. Това съобщиха от пресцентъра на  Община Банско . Екипът на Борислав Чонгов прегледа над 200 деца от Банско, Добринище и с. Места, в рамките на 3 дни. В изследването бяха включени съвременни методи, отговарящи на световните тенденции в превенцията на гръбначните изкривявания при учениците. \r\nБлизо 150 състезатели от спортните клубове към общината бяха изследвани чрез фукнционални тестове, целящи проверка на тяхното физическо моментно състояние. \r\nНа 18 - 19 май 2019 в Посетителски информационен център се проведе и двудневно обучение на TheraBand Academy България, на тема “Еластично съпротивление, проприоцептивна тренировка, миофасциална релаксация и тейпинг в спорта“. В семинара взеха участие треньори, спортни педагози и специалисти в областта на физиотерапията, на които беше предоставена възможност да добият нови знания и опит. \r\nЛекциите водеха утвърдените преподаватели Борислав Чонгов и Веселин Пенков, обучени в международната TheraBand Академия. Общинското ръководство благодари на Борислав Чонгов и неговия екип за професионализма и безвъзмездна подкрепа.", "date": "2019.05.20", "title": "Благоевград: Община Банско покани специалисти в областта на спорта и физиотерапията, които извършиха скринингово изследване по повод Деня на българския спорт"}
{"url": "http://www.focus-news.net/news/2019/05/20/2660017/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "На фона на ескалиращото напрежение между Вашингтон и Техеран, държавният глава на САЩ Доналд Тръмп отправи остри предупреждения към Иран, съгласно които военен конфликт между двете нации ще означава „официален край“ на близкоизточната република, отбелязва европейската редакция на изданието   Politico . \r\nЗапитан от репортери дали САЩ ще воюват с Иран, Тръмп отговори: „Надявам се, че няма“, след което допълни: „Ако Иран иска да се бори, това ще бъде официалният му край. Никога повече не заплашвайте САЩ!“. \r\nАмерикански медии съобщиха по-рано, че Тръмп обмисля да изпрати около 120 000 войници в Близкия изток, след като американските разузнавателни служби представиха информация, че Иран вероятно планира нападения срещу американски граждани и съоръжения в региона. Тръмп отхвърли доклада в средствата за масова информация, добавяйки, че ще изпрати „много повече войски от това“, ако реши да стане по-агресивен спрямо Иран. \r\nПо-късно Тръмп потвърди, че няма намерение да позволи на Иран да разработи ядрени оръжия. „Не искам да се бия. Но имаш ситуации като Иран, не можеш да им позволиш да се сдобият с ядрено оръжие - просто не можеш да позволиш това да се случи\", категоричен бе лидерът на Белия дом.  \r\nТова не е първият опит на Тръмп да сплаши Техеран, използвайки любимата му социална мрежа „Туитър“. През юли 2018 г. Тръмп отправи предупреждение към президента на близкоизточната република Хасан Рухани, като го предупреди: „Никога, никога повече не заплашвайте САЩ, или ще понесете последици, каквито малцина са виждали в историята“.   \r\nТази седмица държавният секретар на САЩ Майк Помпео, министърът на отбраната Патрик Шанахън, директорът на ЦРУ Джина Хаспел и командващият щабовете на американската армия генерал Джоузеф Дънфорд ще представят доклад за ситуацията около Иран пред американските законодатели, припомня изданието. \r\n***  След разпадането на управляващата коалиция на Австрийската народна партия (АНП) и „Партията на свободата на Австрия“ предстои ключово заседание във Виена, на което ще бъде взето решение за това как ще се процедира до провеждането на новите избори за парламент, насрочени за септември тази година, подчертава националният ежедневник  Der Standard . \r\nОт партията на Хайн-Кристиан Щрахе подкрепят оставането на Херберг Кикл на поста министър на вътрешните работи и обещава оставки на всички свои представители в кабинета, ако той бъде освободен от поста.  \r\nОсвен двете партии от вече бившата управляваща коалиция, в опит за преодоляването на последиците от скандала около лидера на „Партията на свободата на Австрия“ се намеси и държавният глава на страната Александър Ван дер Белен. Очаква се в рамките на деня той да започне провеждането на консултации с лидерите на двете партии.  \r\nОще в неделя вечерта стана ясно, че дните на Херберт Кикл като министър на вътрешните работи трябва да бъдат преброени. „Предполагам, че канцлерът (Себастиан Курц) ще предложи на президента да освободи министъра на вътрешните работи от отговорността на правителството\", заяви  Гернот Блюмел от партията на Щрахе.  \r\nСкандалът с участието на вече бившия вицеканцлер на Австрия и председател на „Партия на свободата на Австрия\" Хайнц-Кристиан Щрахе избухна в петък, когато медии съобщиха, че той е имал готовност да даде обществени поръчки на руски олигарх в замяна на помощ за предизборната му кампания. Съответното стана ясно от тайно създадени видеозаписи, изтекли в медиите. Според Die Süddeutsche Zeitung срещата е инициирана с цел Щрахе да бъде поставен в капан. Самият той в началото отказа да коментира информацията, но след това подаде оставка, с което коалицията във Виена се разпадна.  \r\n***  Общо 47 мигранти бяха оставени на италианска земя от частния германски спасителен кораб „Морска стража 3“, въпреки волята на вътрешния министър на средиземноморската страна Матео Салвини, съобщава националният ежедневник  Die Frankfurter Allgemeine Zeitung . \r\n„Пристанищата са отворени! Италианските власти разрешиха свалянето на останалите ни гости. Радваме се, че италианската конституция има повече власт от министър, който според ООН нарушава закона. Благодарим на италианския народ“, се казва в съобщение от неправителствената организация, публикувано в социалната мрежа „Туитър“.  \r\nМестни медии показаха кадри, на които се вижда как мигрантите слизат в пристанището на Лампедуза от полицейска лодка. По-рано те бяха спасени от германския кораб, който бе на котва край италианското крайбрежие. След това плавателният съд бе задържан от италианските власти, припомня изданието. \r\n***  Британският премиер Тереза Мей е подготвила „смело предложение“, в последен опит да убеди парламентаристите да одобрят нейната сделка за Брекзит, пише британското издание  Evening Standart .  \r\nПравителствен източник заяви, че предложението трябва да осигури Брекзит, преди премиерът да напусне поста си.  \r\nМинистрите ще започнат обсъждане в понеделник на пакет от мерки, които да бъдат включени в предстоящото предложение, които целят да осигурят подкрепата на различните партии в парламента.  \r\nВпоследствие на седмичната си среща министрите ще обсъдят план за серия от „индикативни гласувания“ в парламента, за да се установи, кои от предложенията могат да наберат мнозинство.  \r\nТози ход последва, след провала на междупартийните преговори с лейбъристите, които целяха да постигнат споразумение, което да позволи на Великобритания да напусне ЕС със сделка.  \r\nНовото предложение на Мей се очаква да включва нови мерки за опазване на правата на работниците, въпрос по който споразумението с лейбъристите изглежда е близо.  \r\nИзточници от правителството дадоха да се разбере, че пакета от мерки няма да цели осигуряването на подкрепата само на лейбъристките депутати, но ще се търси най-голямата възможна подкрепа от всички представители в парламента.  \r\nОчаква се предложението да включва разпоредби относно бъдещите митнически споразумения с ЕС и Северна Ирландия, включително използването на технологии, за да избегне необходимостта от граничен контрол с Ирландия.  \r\n***", "date": "2019.05.20", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/05/20/2660029/vidin-29-godishen-mazh-e-zadarzhan-za-nanasyane-na-poboy-na-zhena-si-v-koridora-na-detskoto-otdelenie-na-mbal-sveta-petka.html", "text": "29-годишен мъж е задържан за нанасяне на побой на жена си в коридора на Детското отделение на МБАЛ “Света Петка“, съобщиха от  ОДМВР – Видин . На 17 май в 15.30 часа в дежурната част на полицията постъпил сигнал от охранител в МБАЛ “Света Петка“ за възникнал инцидент в коридора на детското отделение. Пристигналите на мястото полицейски служители изяснили ситуацията – малко след 14.00 часа възникнал словесен спор, с вероятен финансов повод, между двамата родители на дете-пациент. Мъжът ударил жената, тя паднала в коридора, а телефонът ѝ се изтърколил на пода. Той взел мобилният телефон и си тръгнал. Мъжът – 29-годишен от село Буковец, бил установен и задържан в полицейския арест. Лекари прегледали 22-годишната жена, но не констатирали наранявания. Служители на РУ-Видин продължават работата по случая", "date": "2019.05.20", "title": "Видин: 29-годишен мъж е задържан за нанасяне на побой на жена си в коридора на Детското отделение на МБАЛ “Света Петка“"}
{"url": "http://www.focus-news.net/news/2019/05/20/2660030/pleven-mashinno-podravnyavane-na-banketi-se-izvarshva-po-patishtata-kozar-belene-levski-slavyanovo-drenov-i-odarne-kamenets.html", "text": "Движението по пътищата Козар Белене – Левски (от км 2 до км 5), Славяново – Дренов (от км 16 до км 34) и  Одърне – Каменец (от км 24 до км 28) трябва да се извършва с повишено внимание. Това съобщиха за  Радио „Фокус“  от Областно пътно управление – Плевен. Причината е машинно подравняване на банкети. Срокът на ремонта на всички трасета е 23 май. Пътните настилки в областта са сухи. Температурите са между 24° и 27°, прогнозите са за превалявания в следобедните часове.  До 16 юни е ограничено движението по път Ясен – Дисевица – Петърница – Катунец поради ремонт на ВиК.  Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.05.20", "title": "Плевен: Машинно подравняване на банкети се извършва по пътищата Козар Белене – Левски, Славяново – Дренов и Одърне – Каменец"}
{"url": "http://www.focus-news.net/news/2019/05/20/2660024/evropeyski-izbori-2019-stanishev-vav-vratsa-da-izleem-vazmushtenieto-si-i-da-glasuvame-masovo-za-bsp-kato-edinstvenata-alternativa-na-gerb.html", "text": "Голямата заплаха за БСП на тези избори е ниската избирателна активност заради усещането, че Европейският съюз е далечен и няма връзка с ежедневните проблеми. За последната година обаче, много хора прогледнаха по болезнен начин, че нещата, които се случват в Европа,  имат пряко отражение в страната ни. Това заяви на среща с граждани на Враца президентът на ПЕС и кандидат за член на Европейския парламент от „БСП за България“ Сергей Станишев, съобщиха от пресцентъра на  БСП . Той подчерта, че истинският въпрос на тези избори е дали харесваме начина, по който живеем. \"Да не забравяме, че ГЕРБ непрекъснато насаждат погрешни внушения, особено сега, в рамките на предизборната кампания. Повтарят ежедневно: \"Вие, социалистите, само харчите, после ние трябва да запълваме празнините, които оставяте. При нас икономиката върви, строим пътища, нещата се случват\"- Това не е вярно“, заяви Станишев. \r\nСтанишев обърна внимание, че той е министър–председателят на единственото правителство, което увеличи минималната пенсия със 100 %, средната пенсия – с 85 %, средната заплата – с над 80%. „Преките чуждестранни инвестиции бяха над 24 млрд. евро, а на следващия кабинет оставихме над 8 млрд. лева фискален резерв“, допълни той. „Направихме сериозна крачка към повишаване на социалния статус на българските граждани. В момента битката е още по-тежка. Битка не само за връщане на социалната справедливост в страната ни, но и за възраждане на принципа на солидарността в Европа. Затова, нека излеем възмущението си и да гласуваме масово на тези избори за алтернативата, която олицетворява левицата“, призова Станишев. \r\nВ срещата участие взе и народният представител и кандидат за член на ЕП Валери Жаблянов. „Ясно заявяваме нашата позиция - заставаме зад трудовите хора на България. Те са недоволни, но са резервирани и към нас, заради натрупани грешки през годините.  Ние трябва да станем ясен изразител на социалното, на справедливостта“, коментира Жаблянов.", "date": "2019.05.20", "title": "Европейски избори 2019: Станишев във Враца: Да излеем възмущението си и да гласуваме масово за БСП като единствената алтернатива на ГЕРБ"}
{"url": "http://www.focus-news.net/news/2019/05/20/2660023/sport-viktoriya-tomova-gubi-oshte-dve-pozitsii-v-svetovnata-ranglista.html", "text": "Първата ракета на България при дамите Виктория Томова губи още две позиции в световната ранглиста и през новата седмица заема 174-то място. Избелла Шиникова се придвижва с три места нагоре до номер 197, а Сесил Каратанчева запазва 209-а в света. \r\nНачело на ранглистата остава Наоми Осака. Втора е Каролина Плишкова, която отбелязва прогрес с пет позиции. Симона Халеп пада на трето място, следвана от Кики Бертенс и Анджелик Кербер, която губи две позиции. \r\nВ „Топ 10“ има и други промени. Петра Квитова вече е шеста, с място по-надолу. Слоун Стивънс и Ашли Барти се изкачват с по една позиция и замат съответно седмо и осмо място в ранглистата. С девет места надолу до номер девет пада Елина Свитолина. Десета в света е Серина Уилямс, която се изкачва с едно място.", "date": "2019.05.20", "title": "Спорт: Виктория Томова губи още две позиции в световната ранглиста"}
{"url": "http://www.focus-news.net/news/2019/05/20/2660032/evropeyski-izbori-2019-korneliya-ninova-bsp-e-edinstvenata-partiya-koyato-e-pobezhdavala-gerb.html", "text": "Евроизборите са много важни за Европа и за България. БСП е единствената партия, която е побеждавала ГЕРБ. Можем да го направим пак чрез изборите на 26-ти май. Това заяви лидерът на БСП Корнелия Нинова на среща с граждани в Стара Загора, съобщиха от пресцентъра на  БСП . Тя обясни, че от всички партии само БСП е отказвала на ГЕРБ да управлява с тях и не се е изкушавала от облаги и власт. Не можеш да искаш промяна на статуквото и да бъдеш част от него. За три години понесохме много удари - фалшиви новини и охулване. Но не се огънахме. Ще продължим така. Знаем какво искаме да постигнем за България и имаме компетентност да го направим. По думите й, когато бъде избрана да управлява, БСП ще започне промяната с три основни неща. На първо място- върховенството на закона и равенство пред закона на всички.  На второ място, председателят на БСП посочи икономиката и производството. Според нея, за да имаме високи доходи, за да има пари за социална политика, трябва да има икономика и производство. „БСП ще реализира тази част от програмата си, която гарантира, че чрез последователна държавна политика ще развиваме една различна икономика – не тази на монополите, а онази, която подкрепя свободната конкуренция, малкия и средния бизнес.  На трето място тя посочи доходите, като се започне от 1,5 млн. най-бедни българи, които живеят под прага на бедността – пенсионерите и младите. „Първата крачка е преизчисляване на всички пенсии с нов коефициент, което БСП вече е доказала, че може да направи”, обясни Нинова. Тя допълни, че каквато и страна да изградим, ако няма народ, заради който да го правим,  няма смисъл. Като мерки в тази посока Нинова посочи 6400 лв. еднократна помощ за второ и трето дете на работещи родители, които са си плащали осигуровките - възможна и лесна политика, това ще струва 30 млн. лв. Като други мерки лидерът на левицата посочи облекчаване за първо жилище на младите, образование, свързано с икономиката. „Ако одобрявате такава политика, излезте и гласувайте\", каза тя. \r\nКорнелия Нинова обясни, че левицата ще се бори за справедливост, но не герберска справедливост – подават оставки и това е морал. „Не, връщате парите, конфискуват ви се откраднатите имоти и носите съдебна отговорност. Това е справедливост. Искаме австрийски стандарти за морал, а не герберски”, заяви тя. По думите ѝ герберският стандарт за морал е – оставка и от министър ставаш зам.-министър, Цветанов напуска парламента, но остава председател на предизборния щаб. „Австрийският е истинският, европейски, ценностен морал - една оставка за корупция и предсрочни избори. ”У нас 7 оставки на министри за 2 години за корупция и премиерът заявява: „Дори и да загубя изборите, няма да подам ставка”. Това не е европейски политически морал”, каза Нинова. Според нея ГЕРБ ни отдалечават от Европа.", "date": "2019.05.20", "title": "Европейски избори 2019: Корнелия Нинова: БСП е единствената партия, която е побеждавала ГЕРБ"}
{"url": "http://www.focus-news.net/news/2019/05/20/2660034/vidin-dvama-dushi-sa-zadarzhani-za-proyava-na-agresiya-kam-politseyski-sluzhiteli.html", "text": "Двама души са задържани за проява на агресия към полицейски служители. Това съобщиха от  ОДМВР - Видин . На 17 май около 23.58 часа на ул. “Княз Дондуков“ в областния град полицейски патрул спрял за проверка двама млади мъже. Те безпричинно проявили агресия и отказали да изпълнят полицейските разпореждания. За съдействие, към мястото незабавно се насочил още един дежурен екип. Буйстващите били неутрализирани и задържани, като за целта спрямо тях е използвана физическа сила и помощни средства. По време на задържането, на двама от полицаите били повредени униформите – единият е с охлузна рана на коляното, а другият – с рана на пръста на дясната ръка. Мъжете – 30-годишен видинчанин и 31-годишен от Ново село,  били приведени в ареста и задържани за срок до 24 часа. Работата по случая продължава, в РУ - Видин е образувано досъдебно производство.", "date": "2019.05.20", "title": "Видин: Двама души са задържани за проява на агресия към полицейски служители"}
{"url": "http://www.focus-news.net/news/2019/05/20/2660035/kyustendil-strunen-kvartet-frosh-shte-iznese-kontsert-v-grada-v-ramkite-na-mayskite-muzikalni-dni.html", "text": "Струнен квартет „Фрош“ ще изнесе концерт в рамките на Майските музикални дни в Кюстендил. Това съобщиха за  Радио „Фокус” – Кюстендил  от Музикално сдружение „Марин Големинов” – Кюстендил. Концертът ще започне от 19.00 часа в Художествена галерия „Владимир Димитров – Майстора” – Кюстендил. Концертът на струнен квартет „Фрош“ е изпълнение на ангажимента, според статута на Националната награда „Марин Големинов“. Миналата година музикантите бяха удостоени с наградата „Златен квартет“, която съпътства националната награда, учредена от Община Кюстендил и Музикално сдружение „Марин Големинов“.  Първи носители на награда „Златен квартет“ са изпълнителите от „Кварто квартет“, след тях – „София квартет“, квартет „Фрош“ е нейният трети носител.  Четиримата от квартета са Негина Стоянова – цигулка,  Петя Димитрова – цигулка,  Мария Вълчанова – виола, и  Атанас Кръстев – виолончело. \r\nВенцеслав ИЛЧЕВ", "date": "2019.05.20", "title": "Кюстендил: Струнен квартет „Фрош“ ще изнесе концерт в града в рамките на Майските музикални дни"}
{"url": "http://www.focus-news.net/news/2019/05/20/2660033/silistra-prichina-za-smartta-na-dvamata-rabotnitsi-v-svinefermata-v-selo-popina-e-ostro-otravyane-sas-serovodorod.html", "text": "Причина за смъртта на 52-годишния Борис П. и 53-годишния Пенчо Д., които загинаха в свинеферма в силистренското село Попина, е отравяне със сероводород. Това са показали резултатите от аутопсията на телата на главния механик и неговия колега, които са извършвали ремонтни дейности в септична шахта там, съобщиха от пресцентъра на  Апелативна прокуратура - Варна .  \r\nНа 18 май тази година главният механик Борис П. бил извикан заради повреда на помпата на септичната яма. Мъжът се спуснал в шахтата, но се задушил от отделящите се газове. Притеклият се да му помогне негов колега Пенчо Д. също се задушил. Телата на двамата мъже били извадени от септичната шахта. \r\nОкръжната прокуратура в Силистра ръководи досъдебното производство по случая, образувано за причиняване смъртта на повече от едно лице поради незнание или немарливо изпълнение на занятие или на друга правно регламентирана дейност, представляваща източник на повишена опасност – престъпление по член 123, ал. 3, във връзка с ал. 1 от НК. Разследването е било възложено на следовател от Окръжния следствен отдел при Окръжната прокуратура в Силистра. Назначена е съдебномедицинска експертиза за тежката трудова злополука. Действията по разследването продължават.", "date": "2019.05.20", "title": "Силистра: Причина за смъртта на двамата работници в свинефермата в село Попина е остро отравяне със сероводород"}
{"url": "http://www.focus-news.net/news/2019/05/20/2660036/veliko-tarnovo-godishnite-nagradi-za-obrazovanie-i-kultura-na-obshtina-svishtov-shte-badat-vracheni-na-ofitsialna-tseremoniya.html", "text": "Годишните награди за образование и култура на Община Свищов ще бъдат връчени на официална церемония. Това съобщават за  Радио „Фокус“ – Велико Търново  от  пресцентъра на Община Свищов . Събитието се организира за четвърта поредна година в навечерието на 24 май  – Деня на славянската писменост и култура. То събира най-изявените и най-успели хора в областта на културата и образованието, за да ги удостои със заслужено внимание и уважение. Номинираните ще бъдат удостоени с награди в категориите:  Учител на годината; Деятел на културата; За цялостен принос в образованието и културата и Достоен за Свищов. \r\nЦеремонията ще се проведе от 15.00 часа в в салона на ПБНЧ „Еленка и Кирил Д. Аврамови 1856“. Входът е свободен. \r\nЛуиза ТРАНЧЕВА", "date": "2019.05.20", "title": "Велико Търново: Годишните награди за образование и култура на Община Свищов ще бъдат връчени на официална церемония"}
{"url": "http://www.focus-news.net/news/2019/05/20/2660031/rse-makedoniya-pendarovski-priema-vav-vodno-predsedatelya-na-parlamenta-v-skopie.html", "text": "Новият държавен глава на югозападната ни съседка Стево Пендаровски ще приеме за среща в резиденцията си във Водно председателя на парламента в Скопие Талат Джафери, предава  Радио „Свободна Европа“  в македонската си редакция. \r\nОчаква се на срещата да се обсъдят законите, приети в Събранието, включително онези, които все още не са подписани от президента или са подписани единствено от председателя на парламента.  \r\nПендаровски вече подписа законите, които са приети с две трети от гласовете на депутатите или са част от реформите в правосъдието. За тази седмица той обяви, че ще подпише и онези, които са върнати за трето четено от бившия македонски президент Георги Иванов.  Тереза Герова", "date": "2019.05.20", "title": "РСЕ (Македония): Пендаровски приема във Водно председателя на парламента в Скопие"}
{"url": "http://www.focus-news.net/news/2019/05/20/2660026/evropeyski-izbori-2019-donchev-ot-buzludzha-bezotgovornostta-i-razruhata-na-balgarskite-pametnitsi-nyama-da-prodalzhi-oshte-dalgo.html", "text": "Искрено вярвам, че безотговорността и разрухата на българските паметници няма да продължи още дълго. Това заяви кандидатът за евродепутат от листата на \"БСП за България\" Крум Дончев, съобщиха от пресцентъра на  БСП . „Добра или лоша, ние трябва да пазим историята си, тъй като това е нашата поука за бъдещето! А именно- стремежът към демокрацията и равенството между хората”, каза още той. \r\nЗаедно с водача на листата Елена Йончева и с кандидата за евродепутат Иван Кръстев, Дончев посети гр. Гълъбово. Там те се срещнаха с граждани и посетиха Национален фолклорен фестивал \"Янко Петров\" - гр. Гълъбово. „Ще работим за общ, социален и икономически Европейският съюз, но със запазване на историческата идентичност на всяка една от държавите”, заяви Крум Дончев. Според него фолклорът е онази част от творчеството на народите, която чрез песни, танци, разкази, легенди, поговорки, суеверия и стихове разказва за историята и обичаите на отделните етноси и народи. „Днес в Гълъбово станах част от тази магия на българските традиции”, заяви той. \r\nКрум Дончев взе участие в среща с граждани в гр. Казанлък, където заяви своята мотивация да се кандидатира за евродепутат – „България да стане отново едно хубаво място за живеене, където държавата се грижи за своите граждани и младите имат бъдеще”.", "date": "2019.05.20", "title": "Европейски избори 2019: Дончев от Бузлуджа: Безотговорността и разрухата на българските паметници няма да продължи още дълго"}
{"url": "http://www.focus-news.net/news/2019/05/20/2660025/kyustendil-vazpitanitsi-na-detskite-gradini-v-dupnitsa-shte-predstavyat-kontserta-praznichni-usmivki.html", "text": "Възпитаници на детските градини в Дупница ще представят концерта „Празнични усмивки”. Това съобщи за  Радио „Фокус” – Кюстендил  Ради Данаилова, експерт в отдел „Култура” към Община Дупница. Концертът ще започне от 17.00 часа на площад „Свобода” в града. Той е част от програмата за Майските културни празници и в него ще участват всички детски градини на територията на община Дупница. „Входът за всички събития от културния календар на Община Дупница за месец май е свободен, а при лошо време всички мероприятия, предвидени на открита сцена ще се провеждат в Общински драматичен театър „Невена Коканова” или Спортна зала – Дупница”, каза Ради Данаилова. \r\nВенцеслав ИЛЧЕВ", "date": "2019.05.20", "title": "Кюстендил: Възпитаници на детските градини в Дупница ще представят концерта „Празнични усмивки”"}
{"url": "http://www.focus-news.net/news/2019/05/20/2660038/haskovo-rayonnata-prokuratura-sledi-razsledvaneto-na-lekar-izdal-lazhliv-ambulatoren-list-prednaznachen-za-komisiya-na-telk.html", "text": "Районната прокуратура следи разследването на лекар, издал лъжлив амбулаторен лист, предназначен за комисия на ТЕЛК. Това съобщиха от пресцентъра на  Апелативна прокуратура - Пловдив . По повод излъчен репортаж по Нова телевизия – „Как здрав мъж получи процент инвалидност?“, на 17 май 2019 г., Районна прокуратура - Хасково се самосезира и образува досъдебно производство за това, че на неустановена дата през месец октомври 2018 г., в гр. Хасково, лекар е снабдил неизвестно лице с лъжливо свидетелство - Амбулаторен лист за състояние на здравето му, когато не действа като длъжностно лице – престъпление по чл. 312 ал. 1 от Наказателния кодекс.   \r\nПри разследването, което се извършва от разследващ полицай от ОД на МВР - Хасково, наблюдаващият прокурор е възложил да се разпитат свидетели, да се установи извършителя, както и самоличността на лицето, на което е издадено амбулаторния лист, за да послужи пред комисия на ТЕЛК, да се приобщи документацията по издаване на решение на ТЕЛК, да се извършат претърсвания и изземвания и др. Срокът за приключване на разследването е двумесечен.", "date": "2019.05.20", "title": "Хасково: Районната прокуратура следи разследването на лекар, издал лъжлив амбулаторен лист, предназначен за комисия на ТЕЛК"}
{"url": "http://www.focus-news.net/news/2019/05/20/2660039/evropeyski-izbori-2019-plovdiv-522-sa-obrazuvanite-izbiratelni-sektsii-na-teritoriyata-na-oblastta.html", "text": "522 са образуваните избирателни секции на територията на Пловдивска област за предстоящите европейски избори. Това съобщи за  Радио „Фокус“ – Пловдив  председателят на Районната избирателна комисия за областта Дарина Тодорова. 103 са избирателните секции в Асеновград, а 75 в Карлово.  \r\nБроят на избирателите на територията на 17-те общини в Пловдивска област, без община Пловдив, е 288 694 души. Вече е започнало обучените на представителите на секционните комисии. „Всичко върви по план, няма проблем с подготовката за европейските избори към момента“, обобщи Дарина Тодорова. \r\nТони МИХАЙЛОВ", "date": "2019.05.20", "title": "Европейски избори 2019: Пловдив: 522 са образуваните избирателни секции на територията на областта"}
{"url": "http://www.focus-news.net/news/2019/05/20/2660028/rtk-live-kosovo-politicheski-predstaviteli-na-preshevskata-dolina-prizovavat-za-obedinenie-s-kosovo.html", "text": "Говорейки пред редакцията на  Voice of America  по време на посещението си в САЩ, политическите представители на Прешевската долина заявиха, че отричането на техните права от Сърбия ги кара да търсят обединение с Косово като единствена алтернатива за развитието им, предава  RTK Live . \r\n„Албанците от Прешево, Медведжа, Буяновац без съмнение работят с изключителна ангажираност за интеграция с територията на Република Косово”, заяви Рагми Мустафа, лидер на Албанската демократична партия и бивш кмет на Прешево. \r\n„Разбира се, най-добрият вариант би било Прешевската долина да се присъедини към Косово, но ние сме външни играчи, които не могат да се намесват в позицията на косоварите, защото не можем да се налагаме на Косово\", подчерта кметът на Буяновац Шаип Камбери и лидер на Партията за демократично действие.  Тереза Герова", "date": "2019.05.20", "title": "RTK Live (Косово): Политически представители на Прешевската долина призовават за обединение с Косово"}
{"url": "http://www.focus-news.net/news/2019/05/20/2660042/evropeyski-izbori-2019-ivo-ralchovski-gerb-moyata-kauza-e-severozapadat.html", "text": "Моята кауза в тази кампания е Северозападът. Основната ми мотивация е да докажа на жителите от региона, че техните проблеми и желания се чуват и ще продължат да се чуват. Уверен съм, всички Вие виждате промяната, която се случва, а тя е и благодарение на помощта от Европа. Това заяви кандидатът за евродепутат от ГЕРБ д-р Иво Ралчовски, съобщиха от  пресцентъра на партията . Той се срещна с жителите на Лиляче, Косталево, Паволче и Челопек.  \r\nД-р Иво Ралчовски подчерта, че за настоящия програмен период България получава над 14 млрд. лева. \r\n„Обединена Европа принадлежи на всички нас, защото всяка инвестиция на европейки средства води след себе си икономическо развитие и подобряване живота на хората. Доказателствата за това са милиардите евро, инвестирани в страната ни по линия на европейската солидарност. Без тях много от големите инфраструктурни проекти в страната и в областта ни нямаше да са реалност. Като пример за европейска солидарност и какво ни даде Европа можем да посочим ремонтираните „Крайречен булевард” и „Христо Ботев” във Враца, обновяването на пешеходната зона в центъра на града, ремонта на административната сграда на Община Враца, обновените многофамилни жилищни сгради, ремонт на детски градини и учебни заведения. Наред с изпълнението на големи инфраструктурни проекти в областта се откриват нови предприятия и има засилен инвеститорски интерес. Само през тази година във Враца има двама големи европейски инвеститора, като ще бъдат разкрити над 1 000 нови работни места”, каза още д-р Ралчовски. Той бе категоричен, че всичко това се случва благодарение на ГЕРБ и ще продължи да се случва, ако партията спечели европейските избори. \r\n„Изборите за членове на Европейски парламент ще определят не само бъдещето на Европа, но и мястото на България в нея. Затова призовавам всички Вас да гласувате на 26 май и да подкрепите най-силната листа”, призова д-р Ралчовски.  \r\nСвоята подкрепа за кандидата от ГЕРБ д-р Иво Ралчовски изразиха общинският ръководител на партията Малина Николова, председателят на Общински съвет – Враца Румен Антов и общинските Тсъветници Венета Йошева, Нели Стоянова, Хенриета Георгиева, Таня Георгиева и Десислава Димитрова.", "date": "2019.05.20", "title": "Европейски избори 2019: Иво Ралчовски, ГЕРБ: Моята кауза е Северозападът"}
{"url": "http://www.focus-news.net/news/2019/05/20/2660043/evropeyski-izbori-2019-zapochva-obuchenieto-na-sastavite-na-sektsionnite-izbiratelni-komisii-za-teritoriyata-na-obshtina-kyustendil.html", "text": "Започва обучението на съставите на секционните избирателни комисии за територията на община Кюстендил. Това съобщи за  Радио „Фокус” – Кюстендил  Красимир Петров, председател на Районна избирателна комисия – Кюстендил. Обученията ще бъдат от 15.00 часа и от 17.00 часа в голямата зала на читалище „Братство”. Първото обучение ще бъде за секционните избирателни комисии, в които ще има и машинно гласуване. Второто обучение е за секции, в които ще с гласува само с хартиена бюлетина. Обучители ще бъдат Красимир Петров и Симеонка Манова. На територията на община Кюстендил са разкрити 111 избирателни секции. Членовете и ръководният състав в тях са от по 7 и 9 души. Днес ще се проведе обучение и на представителите на секционните избирателни комисии за община Невестино. То ще започне от 12.00 часа в залата на културно-информационен център. \r\nВенцеслав ИЛЧЕВ", "date": "2019.05.20", "title": "Европейски избори 2019: Започва обучението на съставите на секционните избирателни комисии за територията на община Кюстендил"}
{"url": "http://www.focus-news.net/news/2019/05/20/2660044/smolyan-drehi-za-okolo-90-000-lv-sa-otkradnati-ot-skladovo-pomeshtenie-v-selo-momchilovtsi-izvarshitelyat-e-zadarzhan.html", "text": "Дрехи за около 90 000 лв. са откраднати от складово помещение в село Момчиловци, съобщиха от  ОДМВР – Смолян . На 18 май 2019 г. в РУ - Смолян е получена жалба от 46-годишен мъж от с. Момчиловци, общ. Смолян, че за времето от 19:30 часа на 17 май 2019 г. до 09.30 часа на 18 май 2019 г. в с. Момчиловци, общ. Смолян, ул. „Елица“, от складово помещение, е извършена кражба на около 1000 бр. дънки, около 800 бр. тениски, около 100 бр. кожени колани и около 70 броя якета. По данни на собственика, стойността на откраднатите стоки възлиза на около 90 000 лева.  Местопроизшествието е посетено от дежурна оперативна група при ОДМВР – Смолян и РУ - Смолян. Извършен е оглед и е образувано досъдебно производство. Незабавно след получаване на сигнала са предприети оперативно-издирвателни и процесуално-следствени действия, в резултат на които се установява, че евентуален извършител на деянието е Х. Т. на 50г. от гр. София. Работата по случая продължава.", "date": "2019.05.20", "title": "Смолян: Дрехи за около 90 000 лв. са откраднати от складово помещение в село Момчиловци, извършителят е задържан"}
{"url": "http://www.focus-news.net/news/2019/05/20/2660045/varna-nyakolko-mestnosti-i-chast-ot-zapadna-promishlena-zona-v-grada-sa-bez-vodopodavane-poradi-avarii.html", "text": "Няколко местности и част от Западна промишлена зона във Варна ще са без водоподаване днес поради аварии. Това съобщиха за  Радио „Фокус“ – Варна  от ВиК дружеството в града. До около 19.00 часа вода няма да има в местностите Ален мак, Бялата чешма, Дъбравата и курортните комплекси Чайка и Златни пясъци. До около 15 часа нарушения във водоподаването ще засегнат части от Западна промишлена зона около зеленчуковата борса. \r\nДиана СТОЕВА", "date": "2019.05.20", "title": "Варна: Няколко местности и част от Западна промишлена зона в града са без водоподаване поради аварии"}
{"url": "http://www.focus-news.net/news/2019/05/20/2660047/burgas-spektakalat-vecherya-s-priyateli-shte-bade-predstaven-v-doma-na-narodnata-armiya-na-29-may.html", "text": "Комедия „среща“ за първи път на сцената състудентите от НАТФИЗ Асен Блатечки и Ненчо Илчев. Спектакълът ще бъде представен в Бургас на 29 май от 19.00 часа в ДНА. Това съобщиха от пресцентъра на  Община Бургас . Пиесата „Вечеря с приятели“ на Доналд Маргулис разказва историята на две приятелски семейства, които са изправени пред екзистенциалния въпрос: как да продължим живота си, ако ежедневието е надделяло над чувствата? Разбира се, че няма еднозначен отговор. Всеки има право да постъпи както намери за добре. Едни избират „свободата“, други предпочитат да „носят кръста“, а трети…тръгват на „уроци по пиано“. Като се замисли човек, в това има нещо и смешно, и тъжно, каквато е и пиесата на Маргулис „Вечеря с приятели“. Режисьор на постановката е проф. Ивайло Христов, а в ролите са и Мария Сапунджиева и Кристина Янева. Постановката гостува в Бургас благодарение на ПК „Ажур Пико“.  \r\nБилети вече се продават на касата на НХК. За повече информация: тел. 0894 898 098 – Маруся Русева – организатор „Арт ателие“.", "date": "2019.05.20", "title": "Бургас: Спектакълът „Вечеря с приятели“ ще бъде представен в Дома на народната армия на 29 май"}
{"url": "http://www.focus-news.net/news/2019/05/20/2660041/sliven-na-28-may-zapochva-registratsiyata-za-priem-v-parvi-klas.html", "text": "На 28 май от 13.00 часа в Сливен ще бъде активиран модулът за регистрация на заявленията за прием на учениците в I клас за учебната 2019/2020 г. Това съобщиха от пресцентъра на  Община Сливен . Достъпът до специализирания сайт за прием се осъществява от официалния сайт на Община Сливен   или директно от  . Свободните места за първото класиране ще бъдат обявени до 17.00 часа на 27 май, съгласно утвърдения от Кмета на община Сливен Стефан Радев, график на дейностите по приема. Родителите могат да се запознаят с него  . Освен по електронен път, родителите ще могат да подават своите заявления и на място в училището, за което ще кандидатстват по първо желание. \r\nДо края на юни ще бъдат извършени три класирания, а в случай че останат свободни места, могат да бъдат организирани и допълнителни класирания. Информация за извънредните класирания ще бъде публикувана в сайта за прием на учениците в I клас в раздел Новини. \r\nВодещ критерий при приема за учебната 2019/2020 г. отново е близостта на училището до постоянния/настоящия адрес на детето, като при извършване на класирането децата се разпределят в четири групи в зависимост от периода на уседналост. Първокласниците се подреждат в групите в низходящ ред според получения сбор от точките по отбелязаните критерии, като при равни условия се класират на случаен принцип със случайни числа чрез компютърната система. При класирането регистрационния номер, датата и часа на регистрация не се взимат предвид. Родители и деца, които по някаква причина не фигурират в Локална база данни „Население“ на община Сливен, но са регистрирани в Общината, могат да получат входящ номер само на място в училището, за което кандидатстват по първо желание, след представяне на необходимите документи, доказващи регистрацията им. \r\nЗа поредна година има изменение в Наредба № 10 на МОН, което наложи и изменение и допълнение на Наредбата за приемане на ученици в първи клас на общинските училища на територията на Община Сливен. В първа група на уседналост освен деца с постоянен/настоящ адрес в прилежащия район на училището, който не е променян в последните над 3 години преди подаване на заявлението, ще попадат и децата, чиито братя или сестри до 12-годишна възраст са ученици в същото училище, независимо от постоянния/настоящия им адрес. Прилежащите към училищата райони остават непроменени, като родителите могат да се запознаят с тях  . От заглавната страница на сайта за прием родителите могат да направят и проверка на регистрацията по постоянен и настоящ адрес. \r\nДобавен е и нов критерий – децата от семейство с повече от две деца ще получават допълнително 10 точки. \r\nНапомняме на родителите, че след записване на класирано дете отпада възможността да се участва в следващо класиране. Това може да стане само при отписване на детето от училището (изтегляне на документите му) и подаване на ново заявление в системата за електронен прием, в сроковете посочени в графика за прием. \r\nНезаписаните в срок деца автоматично отпадат от приема, губят входящия си номер, с който са участвали в класиране и могат да кандидатстват отново за прием с нов входящ номер и ново заявление. Ако детето не е класирано, заявлението му за участие автоматично се прехвърля към следващото класиране. \r\nСистемата за електронен прием на децата в I клас на територията на Община Сливен функционира от 2017 г. На първото класиране през 2018 г. около 99% от децата бяха класирани по първо желание.", "date": "2019.05.20", "title": "Сливен: На 28 май започва регистрацията за прием в първи клас"}
{"url": "http://www.focus-news.net/news/2019/05/20/2660037/unian-vladimir-zelenski-polozhi-kletva-kato-prezident-na-ukrayna.html", "text": "Владимир Зеленски положи клетва като президент на Украйна на специална церемония във Върховната рада, излъчвана на живо от информационната агенция  УНИАН . \r\n„Обещавам да защитавам суверенитета и независимостта на Украйна с всичките си дела, да се грижа за благосъстоянието на Отечеството и за благосъстоянието на украинския народ, да защитавам правата и свободите на гражданите, да спазвам Конституцията на Украйна и законите на Украйна, да изпълнявам задълженията си в интерес на всички сънародници, да издигна авторитета на Украйна в мир\", бяха думите, които новият президент на страната изрече на тържественото заседание на парламента.  Тереза Герова", "date": "2019.05.20", "title": "УНИАН: Владимир Зеленски положи клетва като президент на Украйна"}
{"url": "http://www.focus-news.net/news/2019/05/20/2660048/evropeyski-izbori-2019-181-sa-izbiratelnite-sektsii-v-koito-zhitelite-na-obshtina-sliven-shte-mogat-da-uprazhnyat-pravoto-si-na-glas-v-izborite-na-26-may.html", "text": "181 ще са избирателните секции, в които жителите на община Сливен ще могат да упражнят правото си на глас в изборите за Европейски парламент. Това същи справка на сайта на  Общината , посветен на евровота. От тях 126 са в град Сливен и 55 за населените места. От всичките 181 избирателни секции, 40 са с до 500 избиратели, 12 са с до 200 избиратели. Останалите са с над 500 избиратели. Подвижна избирателна секция ще бъде сформирана  в Областната болница евентуално в Сливенския женски затвор. В 12 от секционните избирателни комисии членовете ще бъдат 5, в 40 СИК-а ще има по 7 членове, за всички останали секции, ще бъдат назначени 9 членове. С решението на РИК във всяка СИК ще бъдат назначени включително председател, заместник-председател и секретар. Ръководният състав на ГЕРБ и БСП се състои от по 181 души. 76 са на ОП, 71 на ДПС и 34 на „ВОЛЯ“. Решението на РИК гласи още, че в една секционна избирателна комисия не може председател, заместник-председател и секретар да бъдат от една политическа сила.", "date": "2019.05.20", "title": "Европейски избори 2019: 181 са избирателните секции, в които жителите на община Сливен ще могат да упражнят правото си на глас в изборите на 26 май"}
{"url": "http://www.focus-news.net/news/2019/05/20/2660040/pregled-na-osnovnite-temi-vav-varnenskiya-pechat.html", "text": "„Близо половин милион бюлетини пристигнаха във Варна“, съобщава на първата си страница днес вестник  „Черно море“ . Бюлетините за Варна и Добрич бяха разтоварени при засилена охрана в Областната управа в морската столица. Общо над 440 хиляди от тях ще бъдат налични за гласуването в областта. 642 ще са изборните секции във Варненско, като три от тях ще бъдат подвижни. Бюлетините бяха разтоварени в присъствието на областния управител на Варна Стоян Пасев, председателят на РИК- Варна –  Велин Жеков, както и представители на Община Варна и районните кметства. „На вълнолома във Варна вадят морска врана!“, гласи друго заглавие в днешния брой. Рибарите от морската гара във Варна вадят морска врана. Морската врана се движи по двойки, има сребристо тяло и сиво-черна окраска на гърба си. Обитава подводни скали и подмоли, но за съжаление е доста рядка. „Затварят и последните домове за сираци в областта“, пише още на втора страница. Три институции за деца, лишени от родителска грижа са закрити в област Варна, съобщават от Областния информационен център. В тях са били настанени общо 45 подрастващи. „В Нощта на музеите наградиха участниците в конкурса за исторически есета“, се посочва във водещата публикация на четвърта страница. В тържествена атмосфера бяха отличени участниците в конкурса за исторически есета, организиран от Военноморския музей и щаба на ВМС по повод 140 години от създаването на Военноморските сили. „Полицията във Варна получи 2 нови автомобила и 4 електрически велосипеда“, гласи водещото заглавие на пета страница. На работно посещение във Варна беше заместник-министърът на вътрешните работи Красимир Ципов. Той проведе работна среща с кметове от Варна и региона и с представители на туристическия бранш. Поводът е началото на активния летен туристически сезон и осигуряването на обществения ред и сигурността на гражданите и гостите на морската столица, съобщават от пресцентъра на полицията във Варна.", "date": "2019.05.20", "title": "Преглед на основните теми във варненския печат"}
{"url": "http://www.focus-news.net/news/2019/05/20/2660051/pleven-49-godishen-mazh-e-zaginal-pri-katastrofa-v-rayona-na-selo-iskar.html", "text": "49-годишен  мъж е загинал при тежка катастрофа в района на село Искър. Това съобщиха от  ОД МВР - Плевен . Сигналът за инцидента е постъпил на 18 май от телефон 112 в РУ - Долни Дъбник. Към мястото незабавно са изпратени полицейски служители и екип на РСПБЗН – Плевен. След село Искър в посока село Славовица полицейските служители са установили, че в нива, засята с жито, автомобил се е обърнал по таван. Вследствие на  настъпилото произшествие на място е загинал водачът на автомобила – 49-годишен мъж от село Славовица. Съдействие за изваждане на тялото от огънатите ламарини са оказали служители от РСПБЗН – Плевен. Тялото е приведено за аутопсия в КСМД - Плевен. Изясняват се причините за произшествието.", "date": "2019.05.20", "title": "Плевен: 49-годишен мъж е загинал при катастрофа в района на село Искър"}
{"url": "http://www.focus-news.net/news/2019/05/20/2660050/evropeyski-izbori-2019-kandidatat-za-evrodeputat-ot-gerb-ivelina-vasileva-shte-se-sreshtne-s-zhiteli-na-sredets-na-21-may.html", "text": "На 21 май 2019 г. от 18.30 часа кандидатът за евродепутат от ГЕРБ Ивелина Василева ще се срещне с жители на град Средец. Това съобщиха от пресцентъра на  ПП ГЕРБ . Срещата ще се проведе в салона на народно читалище „Пробуда 1897“, което се намира на площад „България 1“.  В рамките на дискусията ще бъдат обсъдени по-значимите реализирани и предстоящи проекти в общината, както и  акцентите в предизборната кампания.", "date": "2019.05.20", "title": "Европейски избори 2019: Кандидатът за евродепутат от ГЕРБ Ивелина Василева ще се срещне с жители на Средец на 21 май"}
{"url": "http://www.focus-news.net/news/2019/05/20/2660053/evropeyski-izbori-2019-v-kyustendil-se-provezhdat-konsultatsii-za-sastava-na-nova-izbiratelna-sektsiya.html", "text": "В града се провеждат консултации за състава на нова избирателна секция, предаде репортер на  Радио „Фокус” – Кюстендил . Консултациите са свикани от кмета на Община Кюстендил Петър Паунов и се провеждат в сградата на Общината. В тях участват представители на парламентарно представените партии и коалиции от партии, както и партиите, имащи членове в Европейския парламент, но не са парламентарно представени. Новата секционна избирателна комисия ще бъде в състав от седем души. Тя ще бъде разкрита на адрес на Районна служба „Изпълнение на наказанията” – Кюстендил. \r\nВенцеслав ИЛЧЕВ", "date": "2019.05.20", "title": "Европейски избори 2019: В Кюстендил се провеждат консултации за състава на нова избирателна секция"}
{"url": "http://www.focus-news.net/news/2019/05/20/2660052/api-ogranicheno-e-dvizhenieto-v-aktivnata-i-avariynata-lenta-po-avtomagistrala-trakiya-ot-km-100-do-km-101-v-posoka-burgas.html", "text": "Ограничено е движението в активната и аварийната лента по автомагистрала „Тракия“ от км 100 до км 101 в посока Бургас. Това съобщиха от пресцентъра на  Агенция „Пътна инфраструктура“ . До 17.00 часа днес в участъка ще се извършва ремонт на асфалтовата настилка. \r\nТрафикът се осъществява в изпреварващата лента.  \r\nШофьорите да се движат с повишено внимание и съобразена скорост, като спазват стриктно поставената сигнализация.", "date": "2019.05.20", "title": "АПИ: Ограничено е движението в активната и аварийната лента по автомагистрала „Тракия“ от км 100 до км 101 в посока Бургас"}
{"url": "http://www.focus-news.net/news/2019/05/20/2660055/blagoevgrad-51-godishen-mazh-e-postradal-pri-pozhar-v-apartament-v-zhk-alen-mak.html", "text": "51-годишен мъж е пострадал при пожар в апартамент в ж.к. „Ален мак“ в Благоевград. Това съобщиха от  Областна дирекция на МВР – Благоевград . Инцидентът е станал на 18 май около 14.32. На място са се отзовали 2 екипа на РСПБЗН - Благоевград, които са потушили огъня.", "date": "2019.05.20", "title": "Благоевград: 51-годишен мъж е пострадал при пожар в апартамент в жк. „Ален мак“"}
{"url": "http://www.focus-news.net/news/2019/05/20/2660056/burgas-izlozhbata-i-nemu-da-bade-slava-i-chest-i-pochit-shte-bade-otkrita-v-kulturniya-tsentar-morsko-kazino.html", "text": "Изложбата „И нему да бъде слава и чест, и почит…“ ще бъде открита в Културния център „Морско казино“. Това съобщиха от пресцентъра на  Община Бургас . Тя ще бъде открита от 18.00 часа в зала „Георги Баев“ на Културния център „Морско казино“ с лекцията „Св. Кирил и Методий в културата на България и Европа“ на проф. Славия Бърлиева, директор на КМНЦ-БАН. Изложбата се състои от 6 оригинални икони на съвременни български иконописци и 15 постера, възпроизвеждащи образите на Кирил и Методий, техните ученици и княз Борис, пречупени през авторския поглед на художници от края на XIX и първата половина на XX в. Експозицията е посветена на 1150- годишнината от Успението на Константин-Кирил Философ. Изложбата “ И нему да бъде слава и чест, и почит…“ се реализира от Кирило-Методиевския научен център при БАН с подкрепата на Община Бургас.", "date": "2019.05.20", "title": "Бургас: Изложбата „И нему да бъде слава и чест, и почит…“ ще бъде открита в Културния център „Морско казино“"}
{"url": "http://www.focus-news.net/news/2019/05/20/2660057/varna-roditeli-izlizat-na-treti-poreden-protest-sreshtu-spryanata-no-neothvarlena-natsionalna-strategiya-za-deteto-2019-2030-g.html", "text": "Родители излизат на трети пореден протест утре срещу спряната, но неотхвърлена „Национална стратегия за детето 2019-2030 г.“. Очаква се те да изразят недоволството си от предложения документ от 18.30 часа пред Паметника на приморците, паднали в Сръбско-българската война. Този път се очаква протестът да се проведе като митинг, като ще продължи в шествие, което ще премине по бул. „Сливница“ до Фестивалният и конгресен център, а впоследствие по бул. „Княз Борис I“ до площад „Независимост“. Това съобщават  организаторите от родителска гражданска инициатива . „Обединени около категоричното отхвърляне на стратегията и направените през месец март и май тази година поправки в Закона за закрила на детето, Семейния кодекс, Наказателния кодекс и др., ние, родители и граждани от повече от 20 български градове продължаваме да отстояваме позициите си в интерес на семействата и децата“, се посочва в съобщението на родителите до медиите. Протестът е насочен срещу детецентрирания подход на стратегията, която не предлага адекватно и ефективно решение на икономическата, демографската и морална криза в България. Според родителите стратегията работи с неясни и разтеглени понятия и оперативни цели, които поставят в риск от санкции над половината от семействата и децата в България.", "date": "2019.05.20", "title": "Варна: Родители излизат на трети пореден протест срещу спряната, но неотхвърлена „Национална стратегия за детето 2019-2030 г.“"}
{"url": "http://www.focus-news.net/news/2019/05/20/2660060/evropeyski-izbori-2019-desetki-grazhdani-sa-se-sabrali-na-kragovoto-krastovishte-po-patya-asenovgrad-plovdiv-za-da-podkrepyat-premiera-boyko-borisov-i-pravitelstvoto-na-gerb.html", "text": "Десетки граждани пристигнаха с автомобилите си на кръговото кръстовище по пътя Асеновград - Пловдив след разклона за Куклен, за да подкрепят премиера Бойко Борисов и правителството на ГЕРБ, предаде репортер на  Радио „Фокус“ – Пловдив . Очаква се всеки момент премиерът да пристигне на място, за да инспектира завършването на етап от ремонта на „Асеновградско шосе“. Гражданите, които са се събрали, носят плакати „Аз вярвам само на този човек! Борисов – нашият премиер!“, „Спасете ни от БСП!“, „ГЕРБ с Борисов напред!“ и „ГЕРБ напред!“. Хората са пристигнали на място с личните си автомобили и са образували дълга колона от над 30 превозни средства. В изявлението си пред медиите хората казаха, че са доволни от управлението на ГЕРБ, най-вече заради това, че са направили хубави пътища, заради което се надяват техните деца да се завърнат от чужбина. \r\nЦветана ТОНЧЕВА", "date": "2019.05.20", "title": "Европейски избори 2019: Десетки граждани са се събрали на кръговото кръстовище по пътя Асеновград - Пловдив, за да подкрепят премиера Бойко Борисов и правителството на ГЕРБ"}
{"url": "http://www.focus-news.net/news/2019/05/20/2660058/burgas-obshtinata-demontira-izlezlite-ot-upotreba-zhelezopatni-relsi-na-neizpolzvaemite-linii-presichashti-ul-odrin.html", "text": "Общината демонтира излезлите от употреба железопътни релси на неизползваемите линии, пресичащи ул. „Одрин“. Това съобщиха от пресцентъра на  Община Бургас . Пътната настилка е възстановена в по-удобен и безопасен за преминаване на автомобилите вид. Сега само една използваема линия пресича улицата. Под нейните релси монтираха специализирана гумирана подложка, омекотяваща преминаването. Община Бургас благодари на Национална Компания Железопътна Инфраструктура и „Елкабел“, които помогнаха ползотворната задача да бъде изпълнена бързо и качествено.", "date": "2019.05.20", "title": "Бургас: Общината демонтира излезлите от употреба железопътни релси на неизползваемите линии, пресичащи ул. „Одрин“"}
{"url": "http://www.focus-news.net/news/2019/05/20/2660059/evropeyski-izbori-2019-kandidatite-za-evrodeputati-andrey-novakov-i-yoana-yoncheva-filyova-prisastvaha-na-kurban-za-zdrave-i-uspeh-organiziran-ot-gerb-iskar.html", "text": "Кандидатите за евродепутати от листата на ГЕРБ и СДС Андрей Новаков и Йоана Йончева-Фильова присъстваха на курбан за здраве и успех, организиран от ГЕРБ-Искър. Това съобщиха от пресцентъра на  ПП ГЕРБ . В събитието участваха  и народните представители от ГЕРБ Евгения Алексиева и Валентин Радев, районният ръководител на ГЕРБ-Искър и общински съветник Лорита Радева, кметът на район „Искър“ Ивайло Цеков и представители на районната организация на ГЕРБ-Искър.  \r\nКурбанът беше осветен в храма „Преподобни Наум Охридски“ в парк „Езерото“ в ж.к. „Дружба-1“.  \r\nЕдновременно с  курбана в храма, в парк „Езерото“, по инициатива на ГЕРБ-Искър, беше организиран и празник - „България в обединена Европа“, по време на който  малки и големи спортуваха – играха волейбол и бадминтон.  За доброто празнично настроение се погрижиха млади изпълнители на народни танци и народната певица Валентина Шерденкова.  \r\nКандидатите за евродепутати от ГЕРБ и представители на структурата в района разговаряха с жители и гости на район „Искър“ по време на празника, а членове на районната организация раздадоха флаери и плакати с листата на ГЕРБ и СДС за евроизборите и представиха участниците в нея.", "date": "2019.05.20", "title": "Европейски избори 2019: Кандидатите за евродепутати Андрей Новаков и Йоана Йончева-Фильова присъстваха на курбан за здраве и успех, организиран от ГЕРБ-Искър"}
{"url": "http://www.focus-news.net/news/2019/05/20/2660049/blagoevgrad-tazi-vecher-e-golemiyat-final-na-teatralniyat-festival-tara-ra-bumbiya.html", "text": "Тази вечер е големият финал на театралният фестивал „Тара-ра-бумбия“. Това съобщиха от пресцентъра на  Община Благоевград . От 19.00 часа в ДТ „Никола Вапцаров“, на Голяма сцена, премиерно ще бъде представен спектакълът на Калин Ангелов „Под манастирската лозя“ по Елин Пелин. В ролите на сцената ще видим актьорите Албена Чобанова, Аладин Алиибрахим, Александър Митев, Андраш Кончалиев, Кънчо Кънев, Мариана Бонева, Мартин Лазаревски, Пепа Манева. Музиката е на Мартин Каров, а сценографията и костюмите са на Никола Налбантов.  \r\nТова е двадесет и шестата постановка, включително и в Модул „Памет“, в тазгодишното издание на „Тара-ра-бумбия“. В рамките на 10 дни Благоевград се превърна в територия за млад театър и посрещна десетки актьори, познати не само в България, но и по света, таланти, които виждаме не само на театралната сцена, а и на малкия и големия екран.  \r\nБилети за последното представление може да намерите на касата на ДТ „Никола Вапцаров“- Благоевград.", "date": "2019.05.20", "title": "Благоевград:  Тази вечер е големият финал на театралният фестивал „Тара-ра-бумбия“"}
{"url": "http://www.focus-news.net/news/2019/05/20/2660061/evropeyski-izbori-2019-g-v-blagoevgrad-shte-se-provede-obuchenie-na-sastava-na-sektsionnata-izbiratelna-komisiya.html", "text": "В града ще се проведе обучение на състава на секционната избирателна комисия. Това съобщи за  Радио „Фокус“ – Пирин  адвокат Мартин Бусаров, председател на Районната избирателна комисия. Това ще се случи днес от 18.00 часа. По-рано този месец са били проведени обучения и в останалите 13 общини на територията на област Благоевград. Те са започнали от 17 май и приключват на 20 май. \r\nЛивия НИНОВА", "date": "2019.05.20", "title": "Европейски избори 2019 г.: В Благоевград ще се проведе обучение на състава на секционната избирателна комисия"}
{"url": "http://www.focus-news.net/news/2019/05/20/2660063/burgas-virtuozite-ot-angel-zaberski-big-bend-shte-uchastvat-vav-festivala-dzhaz-v-burgas.html", "text": "Виртуозите от „Ангел Заберски Биг Бенд“ ще участват във фестивала „Джаз в Бургас“ на 13 юли. Това съобщиха от пресцентъра на  Община Бургас . Бендът включва близо 20 уникални инструменталисти, повечето от които си имат и своя соло кариера.  \r\nТази година в шестото издание на „Джаз в Бургас“ ще участват 100 изпълнители от България, Гърция, Австралия, Англия, Франция, Испания, Корея, Белгия и САЩ. Програмата ще бъде представена в шест дни: 11, 12, 13 юли и 15, 16, 17 август. \r\nОрганизатор на „Джаз в Бургас“ е Община Бургас, а събитието се осъществява с любезната подкрепа на Фондация „Америка за България“ чрез Програмата „ИЗКУСТВО В ДВИЖЕНИЕ“, администрирана от Фондация „Арт Офис“, банка ДСК, Арт ателие, All the Jazz.", "date": "2019.05.20", "title": "Бургас: Виртуозите от „Ангел Заберски Биг Бенд“ ще участват във фестивала „Джаз в Бургас“"}
{"url": "http://www.focus-news.net/news/2019/05/20/2660064/plovdiv-zhitelite-na-tri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на три села на територията на Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от авариите са селата Беловица, Старосел и Ведраре. Не е посочен краен срок за възстановяване на нормалното водоподаване към засегнатите абонати. \r\nЕкипите на водоснабдителното дружество работят и по отстраняването на възникнали аварии на територията на градовете Баня, Калофер и Пловдив. Без вода са живущите в района на ул. „Връх Богдан“ в град Баня, домакинствата около центъра на град Калофер, както и  абонатите в района на улиците „Победа“ и „Вишнева“ в град Пловдив, също живущите в блок №156 в пловдивския квартал „Тракия“. Заради авария на спирателен кран е нарушено и водоподаването към абонатите в района на „Пещерско шосе“ 171 в областния град. \r\nТони МИХАЙЛОВ", "date": "2019.05.20", "title": "Пловдив: Жителите на три села от областта са с нарушено водоподаване заради аварии"}
{"url": "http://www.focus-news.net/news/2019/05/20/2660062/evropeyski-izbori-2019-rumen-gechev-bsp-horata-sa-izpalneni-s-reshitelnost-i-na-26-may-shte-postignem-promyana.html", "text": "Българите искат промяна. Хората са изпълнени с решителност и на 26 май ще постигнем промяна. Това каза кандидатът за евродепутат от \"БСП за България\" проф. Румен Гечев пред БСТВ, съобщиха от пресцентъра на  БСП . Той подчерта, че това ще доведе нов модел за развитие на Европа, който да бъде социално ориентиран  и да осигурява повече инвестиции за българската икономика. „За България надеждата е ясна – сваляне от власт на управляващите и промяна на модела на развитие и на България” , допълни  той. Гечев  коментира, че на редица срещи на БСП, представители на ГЕРБ идват и записват хората, които са били на тези събирания, но въпреки това залите са пълни. Той изтъкна и факта, че от днес в Гърция са по-евтини храните, токът и данъците. \r\n„В Гърция компенсациите за безработни са равни на средната работна заплата в България – около 1500лв. Възмутително е за нас, българите, че страна като Гърция, която мина през изключително тежка криза и получи жестоки санкции от Европа и МВФ, успя да излезе от този шок и да постигне по-добри резултати от уж „успешна” България при правителството на Борисов”, коментира Гечев. Той допълни, че хвалбите на Борисов няма как да бъдат приети насериозно от българския народ, тъй като е неприемливо да се хвалиш, след като управляваш 10 години държавата и тя е на последно място в Европейския съюз с най-ниски заплати, пенсии и показатели. „Най-страшното е, че докато другите бивши социалистически страни се доближават до средните европейски показатели, в това число и Румъния, България се отдалечава от тях и ние оставаме все така последни. Даже в Македония минималната работна заплата е с 40 лв по-висока от  България. В Сърбия разликата е 100лв. в тяхна полза. Страни, които са воювали и не са в Европейския съюз, имат по-висок стандарт от нас, които сме 12 години в него”, заяви социалистът. \r\nТой коментира, че парите от еврофондовете не са насочени правилно. „Субсидиите трябва да се предоговорят. 4-5 фирми арендатори контролират по-голямата част от обработваемата площ. Останаха без субсидии или с минимални такива ключове сектори като зеленчукопроизводството, производството на плодове, които имат по- висока трудоемкост и можеха да задържат повече хора в обезлюдените региони на България”, изтъкна  Гечев. Той коментира, че това правителство е  допуснало окончателното рухване на хранително - обработваемата промишленост- сега  80 процента от храните, които потребяваме, са внос, а не можем да изнасяме завършена продукция. „Голям проблем са и колосалните кражби – строителства на пътища, мостове, реконструкции – между 30 и 60 процента от парите се връщат обратно при тези, които са уредили поръчката. Това означава, че тези дейности се извършват некачествено”, каза Гечев. \"Чуждите инвестиции преди ГЕРБ да дойде на власт бяха 9 милиарда евро годишно, сега са под 1 милиард. Чуждите инвеститори писаха слаб 2 на сегашната власт”, допълни той  като подчерта, че преводите от чужбина на български граждани към близките им тук са по-големи от чуждите инвестиции в България. Той изрази несъгласие с изказването на Лиляна Павлова, че опозицията използва битовизми в атаките си към ГЕРБ. „Ако битовизъм е незаконното усвояване на 100 милиона евро за луксозни къщи за властта, вместо да са къщи за гости. Разбойнически, нечуван грабеж на средства и ето ги резултатите- последни в ЕС, копаещи дъното\", каза Гечев. Той продължи, че ГЕРБ е погребал големите инвестиционни проекти. „ Всички големи проекти, които можеха да променят икономическата картина, Борисов прехвърли към Турция. Не става дума само за загуби в милиарди, но и за решения, които подлагат на риск националния суверенитет и националната сигурност на нашата страна”, заяви той, като изрази опасения, че турската държава ще вземе концесията на Летище София, който е обект от национално значение. \r\nГечев коментира, че Борисов слугува с надеждата, че Европа ще го остави да краде на спокойствие. „Само при един скандал в Австрия, цялото правителство пада, а тук корупционните скандали са по няколко на ден,  но премиерът си събира платената армия в Арена Армеец и те искат да останат на власт. Това няма да се получи, тъй като на 26 май българите ще покажат червен картон на това корумпирано и неефективно управление на България”, коментира той.  \r\nРумен Гечев  е уверен в успеха на левицата. „БСП за България\" ще спечели изборите. Ще допринесем за промяната на европейската политика и ще измъкнем  България от последното й място във всички класации”, завърши Румен Гечев.", "date": "2019.05.20", "title": "Европейски избори 2019: Румен Гечев, БСП : Хората са изпълнени с решителност и на 26 май ще постигнем промяна"}
{"url": "http://www.focus-news.net/news/2019/05/20/2660067/evropeyski-izbori-2019-valeri-simeonov-v-plovdiv-kakto-rabotim-v-balgariya-taka-shte-deystvame-i-v-evropeyskiya-parlament.html", "text": "Представители на малкия и среден бизнес, членове и симпатизанти на НФСБ от Пловдив подкрепиха коалиция „Патриоти за Валери Симеонов“ за предстоящия евровот. Това съобщиха от пресцентъра на  НФСБ . „Това са единствените кандидати, които имат основание да се борят за представителство в Европейския парламент, защото са хората, които реално ще свършат работа. Това сме го доказали с работата си тук, в България”, подчерта водачът на листата на „Патриоти за Валери Симеонов (НФСБ и Средна Европейска класа). По думите му до момента българските представители не са били достатъчно ефективни в работата си и имат редица пропуски. \r\n„Иска се ежедневна, постоянна работа, информираност и контрол, какъвто всеки евродепутат има право да упражнява спрямо всички институции. Иска се лична ангажираност и компетентност. Това са все качества, които трябва да притежава всеки един представител на България в Европарламента. В противен случай се стига до там Истанбулската конвенция да се изсипе в последния момент, въпреки че е от осем години, пакетът „Мобилност“, който е от четири години – да се коментира във финална фаза, Пактът за миграция, двойния стандарт – също. С други думи - пропуснат е процеса на подготовка на тези нормативни документи. Тук е работата на евродепутатите да се обезпечат с квалифицирани сътрудници, които да съдействат и своевременно да се коментират тези неща, да се информира българското общество, да се търсят съюзници от останалите държави, за да може да се противопоставим на нормативни документи, които не са съобразени с България”, посочи Валери Симеонов. \r\n„Кампанията на Коалиция „Патриоти за Валери Симеонов“ се отличава от всички останали, защото тя залага на прагматичното, на отчета и на резултатите. Всички останали говорят в бъдеще време, с пожелателно наклонение, докато ние казваме „ние сме направили това и ние искаме и ще постигнем онова, което е необходимо да бъде защитено като български национален интерес в Европа“, каза и зам.-председателят на НФСБ Борис Ячев пред пловдивчани. \r\n „С едва девет народни представители, които има НФСБ, се свършиха планини от нерешени неща. Като се започне от оградата на турската граница, промените в Закона за земеделието, защитата на производителите на домашна ракия, на малките търговци на горива и бензиностанции. Няма нищо по-пагубно от една държава, която се управлява от монополи. Ние сме точно на обратния полюс – защитаваме дребният и средният бизнес, които гарантират стабилността на държавата”. Това каза в отговор на многобройните въпроси на пловдивчани и кандидатът за български представител в Европейския съюз от листата на коалицията Славчо Атанасов.", "date": "2019.05.20", "title": "Европейски избори 2019: Валери Симеонов в Пловдив: Както работим в България, така ще действаме и в Европейския парламент"}
{"url": "http://www.focus-news.net/news/2019/05/20/2660066/yordan-yordanov-kmet-na-dobrich-obshtinata-i-balgarska-stopanska-kamara-organizirat-forum-vzaimodeystvie-mezhdu-biznes-i-obrazovanie.html", "text": "Общината организира тази седмица съвместно с Българска стопанска камара форум „Взаимодействие между бизнес и образование“. Събитието е отдавна подготвяно и ще се състои на 22 май от 10.00 до 12.30 часа в сградата на Община град Добрич. Това съобщи кметът Йордан Йорданов, предаде кореспондент на  Радио „Фокус” – Варна . „Това е един форум, който отново хвърля надеждите за доброто партньорство между Общината, образованието и местния бизнес\", добави той.  \r\nСред официалните гостите ще бъдат заместник-министърът на образованието Деница Сачева, председателят на Българската стопанска камара Радосвет Радев, кметът Йордан Йорданов и Николай Радев, председател на Стопанската камара в Добрич.  \r\n„Общите теми ще бъдат насочени към пазара на труда и развиването на компетенции и умения на работната сила“, каза кметът Йордан Йорданов. Във форума ще се включат различни лектори. Ще бъдат представени добри практики, участниците ще имат възможност да обсъдят различни гледни точки и предложения по темата. Основен акцент ще бъде именно търсенето на взаимодействие между местна власт, образователни структури и местен бизнес, за да може чрез общи усилия да бъдат създадени условия за ефективно обучение, осигуряване на работна ръка и задържане на младите хора в Добрич в страната. По думите на кмета това е едно добро начало на диалог и съвместна работа. Форумът е отворен към всички, които проявяват интерес към темата. \r\nЖулиета НИКОЛОВА", "date": "2019.05.20", "title": "Йордан Йорданов, кмет на Добрич: Общината и Българска стопанска камара организират форум „Взаимодействие между бизнес и образование“"}
{"url": "http://www.focus-news.net/news/2019/05/20/2660065/vidin-unishtozheni-sa-pcheli-ot-kosheri-na-dva-registrirani-pchelina-v-zemlishteto-na-selo-shipot.html", "text": "Унищожени са пчели от кошери на два регистрирани пчелина в землището на село Шипот. Това съобщиха от  ОДМВР - Видин . На 19 май в 14.50 часа жена сигнализирала на тел.112 за унищожени пчели от пчелин в землището на село Шипот. Дежурна оперативна група извършила оглед на местопроизшествието, разследващите констатирали унищожаване на пчели от кошери на два регистрирани пчелина, собственост на двама жители на областния град. Работата по случая продължава, в РУ - Белоградчик е образувано досъдебно производство.", "date": "2019.05.20", "title": "Видин: Унищожени са пчели от кошери на два регистрирани пчелина в землището на село Шипот"}
{"url": "http://www.focus-news.net/news/2019/05/20/2660054/sdvr-predpriema-merki-za-ohrana-na-obshtestveniya-red-vav-vrazka-s-predstoyashtata-futbolna-sreshta-na-pfk-levski-i-pfk-tsska-sofiya.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящото дерби на 21 май (вторник) от 18.00 часа на Национален стадион ”Васил Левски”. Това съобщиха от  пресцентъра на МВР .  \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.  \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри).  \r\nАнгажимент по охраната на спортната среща имат  частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.   \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 16.00 часа. В деня на провеждане на футболния мач,  билети на касите на Национален стадион „Васил Левски“ няма да се продават.  \r\nВъв връзка с провежданото спортно мероприятие, в следобедните часове е възможно  да възникне временно затруднение в движението в централната градска част.", "date": "2019.05.20", "title": "СДВР предприема мерки за охрана на обществения ред във връзка с предстоящата футболна среща на ПФК ”Левски“ И ПФК „ЦСКА-София“"}
{"url": "http://www.focus-news.net/news/2019/05/20/2660068/mvr-signalat-za-bomba-v-sadebnata-palata-se-e-okazal-falshiv.html", "text": "Сигналът за бомба в Съдебната палата се е оказал фалшив. Това съобщиха за  Агенция \"Фокус\"  от пресцентъра на  МВР . Работата в институцията продължава в нормалния си ритъм. \r\nИрина ИВАНОВА", "date": "2019.05.20", "title": "МВР: Сигналът за бомба в Съдебната палата се е оказал фалшив"}
{"url": "http://www.focus-news.net/news/2019/05/20/2660070/shumen-okrazhnata-prokuratura-privede-v-izpalnenie-18-godishna-efektivna-prisada-na-mladezh-obvinen-za-opit-da-ubie-mayka-si.html", "text": "Окръжната прокуратура в Шумен приведе в изпълнение 18-годишната ефективна присъда на 23-годишния Петър П. Наказанието, което младият мъж ще търпи, е за опит да убие майка си с особена жестокост. Това съобщиха от пресцентъра на  Апелативна прокуратура - Варна . Присъдата е влязла в сила, след като две съдебни инстанции – Апелативният съд във Варна и Върховният касационен съд, са потвърдили акта на Шуменския окръжен съд.              \r\nПресслужбата на Апелативна прокуратура във Варна припомня, че тежкото криминално престъпление е било извършено на 5 декември 2016 г. Криминално проявеният и осъждан вече Петър поискал пари от майка си. След като жената отказала да му даде, той я пребил с ритници и юмруци. Майката на Петър се опитала да напусне дома, но паднала на стълбището на кооперацията в безпомощно състояние.  \r\nДори и тогава, 23-годишният продължил насилието над родната си майка, като скачал по главата и тялото на жената. Само благодарение на лекарите  тя била спасена", "date": "2019.05.20", "title": "Шумен: Окръжната прокуратура приведе в изпълнение 18-годишна ефективна присъда на младеж, обвинен за опит да убие майка си"}
{"url": "http://www.focus-news.net/news/2019/05/20/2660069/dobrich-gradskiyat-park-sreshtu-stadion-kaliakra-beshe-pochisten-ot-uchenitsi-ot-pzg-kl-ark-timiryazev-i-chast-ot-sastava-na-fta-bizone.html", "text": "Градският парк срещу стадион „Калиакра“ беше почистен от ученици от ПЗГ „Кл. Арк. Тимирязев“ и част от състава на ФТА „Бизоне“. Това съобщиха от пресцентъра на  Община Каварна . Идеята е избраният от тях парк да се превърне в уютно и приветливо място за игра и отдих на малките и големи жители и гости на града. Кметът на Община Каварна Нина Ставрева ги подкрепи с личното си участие в инициативата.  \r\n„Благодаря ви, момичета и момчета, че отделяте време в почивния си ден и сте тук! Вие сте пример за подражание, защото показвате своето отношение към Каварна, природата и труда“, каза Ставрева в обръщение  към всички участващи в благородната инициатива.  \r\nИнициатор на добрата кауза е преподавателката Теменужка Габракова, която сподели, че и занапред учениците от класа ѝ ще се водят от мотото „За доброто на града“.", "date": "2019.05.20", "title": "Добрич: Градският парк срещу стадион „Калиакра“ беше почистен от ученици от ПЗГ „Кл. Арк. Тимирязев“ и част от състава на ФТА „Бизоне“"}
{"url": "http://www.focus-news.net/news/2019/05/20/2660071/reuters-turskite-vlasti-izdadoha-zapovedi-za-arest-na-249-sluzhiteli-na-mvnr.html", "text": "Турските власти издадоха заповеди за арест на 249 служители на Министерството на външните работи заради предполагаеми връзки с мрежата на Фетхулах Гюлен, обвинен в организирането на опита за преврат през 2016 г., предава  Reuters , като се позовава на местни медии. \r\nГлавната прокуратура на Анкара съобщи, че е разпоредила арестуването на 249 служители на МВнР, след като разследванията установиха, че са извършили нередности в миналото. Съобщава се, че досега 78 от заподозрените са задържани досега в операции, проведени на територията на 43 провинции. Полицията продължава издирването на останалите.  \r\nПовече от 77 000 души бяха вкарани в затвора, а около 150 000 държавни служители, военнослужещи и други бяха уволнени или работата си като част от чистките след опита за преврата, припомня агенцията. \r\nОрганизациите за защита на правата на човека и западните съюзници на Турция изразиха загриженост във връзка с репресиите, като заявиха, че президентът Реджеп Тайип Ердоган е използвал неуспешния пуч като претекст за разчистване на сметката с несъгласните с властта. Правителството заяви, че мерките за сигурност са необходими поради сериозността на заплахата, пред която е изправена Турция.  Тереза Герова", "date": "2019.05.20", "title": "Reuters: Турските власти издадоха заповеди за арест на 249 служители на МВнР"}
{"url": "http://www.focus-news.net/news/2019/05/20/2660074/burgas-vremenna-organizatsiya-na-dvizhenieto-shte-bade-vavedena-na-ul-han-krum-zaradi-izvarshvane-na-remont-na-patnata-nastilka.html", "text": "Временна организация на движението ще бъде въведена на ул. „Хан Крум“. Причината за това е извършването на ремонт на пътната настилка, съобщиха от пресцентъра на  Община Бургас . Той ще се протече на три етапа в участъка от ул. „Цар Петър“ до ул. „Уилям Гладстон“. Първият етап ще продължи от 21 май до 21 юни и ще обхване района от ул. „Цар Петър“ до ул. „Шейново“. Втори етап ще обхване платното от ул. „Шейново“ до ул. „Свети Патриарх Евтимий“. Третият етап от ремонтните дейности ще продължи в участъка от ул. „Свети Патриарх Евтимий“ до ул. „Уилям Гладстон“. Периодите, в които ще протекат втори и трети етап от рехабилитацията на ул. „Хан Крум“, ще бъдат оповестени допълнително. Община Бургас предварително се извинява за причиненото неудобство и разчита водачите на превозни средства да се съобразяват с въведената временна организация на движение.", "date": "2019.05.20", "title": "Бургас: Временна организация на движението ще бъде въведена на ул. „Хан Крум“ заради извършване на ремонт на пътната настилка"}
{"url": "http://www.focus-news.net/news/2019/05/20/2660075/evropeyski-izbori-2019-veliko-tarnovo-v-104-sektsii-ot-oblastta-shte-mozhe-da-se-glasuva-mashinno.html", "text": "В 104 секции от областта ще има възможност за машинно гласуване за предстоящите избори за Европейски парламент, които ще се проведат на 26 май. Това съобщиха за  Радио „Фокус“ – Велико Търново  от Районната избирателна комисия. Те са разпределени, както следва: във Велико Търново – 37, следва община Горна Оряховица – 20, за Свищов – 15, за Павликени - 10, в Полски Тръмбеш и Лясковец  – по 6, в Стражица – 5, в Елена – 3, в Златарица и Сухиндол – по една. \r\nПълният списък можете да откриете на интернет страницата на РИК – Велико Търново. „Фокус“ припомня , че в областта има разкрити общо 409 секции за гласуване. В две от общините – Горна Оряховица и Сухиндол, има подвижни за хора в неравностойно положение. В края на днешния работен ден изтича срокът, в който хората с някакви двигателни затруднения могат да подават заявки да гласуват с подвижни кутии в посочените населени места. Единственото условие, за да бъде удовлетворено желанието им, е да предоставят решение на ТЕЛК или НЕЛК за заболяването.  \r\nДо 17.00 часа на 22 май всички регистрирани за европейските избори партии, коалиции и инициативни комитети могат да подават заявления за застъпници, които да следят изборния ден от тяхно име. И през тази година се запазва и правилото за по един застъпник съответно на партия, коалиция или индивидуален кандидат за Европейския парламент. Максимумът на лицата, които могат да се регистрират в РИК – Велико Търново, е 411. До момента на сайта на Комисията има поместени пет жалби, като по две от тях има и съдебни решения, които посочват, че исканията са неоснователни. Едната жалба не е разгледана, защото е анонимна. По останалите две са се е произнесъл съставът на местната комисия. \r\nЛуиза ТРАНЧЕВА", "date": "2019.05.20", "title": "Европейски избори 2019: Велико Търново: В 104 секции от областта ще може да се гласува машинно"}
{"url": "http://www.focus-news.net/news/2019/05/20/2660076/plovdiv-kmetat-na-asenovgrad-d-r-emil-karaivanov-pozdravi-sportistite-v-grada-po-sluchay-17-may-den-na-balgarskiya-sport.html", "text": "На традиционния коктейл по случай Деня на българския спорт, кметът на община Асеновград д-р Емил Караиванов поздрави спортистите, треньорите на клубове, учителите по физическо възпитание и спорт, шампиони от близкото и далечно спортно минало на града и спортни деятели. Това съобщиха за  Радио „Фокус“ – Пловдив  от отдел „Връзки с обществеността“ на Общината. „Скъпи приятели, смело мога да кажа, че в преследване мечтите на децата ни, всички ние тук, в тази зала, сме един отбор – отборът на Асеновград. И аз, като част от този отбор, винаги съм се старал да подкрепям по един или друг начин всеки наш спортист и треньор. Вярвам, че и всички Вие искрено ще продължавате да го правите. Длъжни сме да направим най- доброто за нашите деца. От това зависи тяхното бъдеще – да растат здрави и силни и да постигнат своите мечти”, каза в поздравлението си кметът.  \r\nД-р Емил Караиванов връчи Плакет „Асеновград” на двамата футболисти от ФК „Асеновец” Георги Трендафилов и Никола Москов по повод 65-та им годишнина и приносът им към асеновградския футбол. Наскоро те взеха участие в срещата между ветераните на ФК „Асеновец” и ФК „Левски”- София. Наградите им прие Георги Любенов- представител на Българския футболен съюз и дългогодишен футболист на ФК „Асеновец”. Той подари от името на БСФ нови тениски и топки за юношеския отбор „Асеновец-2005”.", "date": "2019.05.20", "title": "Пловдив: Кметът на Асеновград д-р Емил Караиванов поздрави спортистите в града по случай 17 май – Ден на българския спорт"}
{"url": "http://www.focus-news.net/news/2019/05/20/2660078/ministar-predsedatelyat-boyko-borisov-uchastva-v-tseremoniyata-po-otkrivaneto-na-13-000-kv-m-novi-proizvodstveni-ploshti-v-pazardzhik.html", "text": "Министър-председателят Бойко Борисов участва в церемонията по откриването на 13 000 кв. м нови производствени площи в Пазарджик на предприятие за производство на компоненти за автомобилната индустрия. Това съобщиха от  правителствената информационна служба . „Дълги години се говореше за ниска квалификация и ниско обучение - факт е, че се откриват нови заводи - в Кърджали, Русе, Шумен. Така, че благодаря на работниците за техния труд. Когато цифрите и фактите говорят - по-добре да замълчат нашите опоненти“, каза министър-председателят.  \r\nС разширението на производството заявката на компанията е до края на годината да назначи 1 000 нови служители.  \r\nПремиерът Борисов направи и инспекция на инфраструктурни проекти в Пазарджик и подчерта важността на обходните пътища за индустрията. От АПИ предвиждат цялостен ремонт на път II-37 Панагюрище - Пазарджик - Пещера - Батак, който не е основно ремонтиран от изграждането си, както и проект за изцяло ново трасе на околовръстния път на Пазарджик, което да изведе напълно тежкият трафик от урбанизираните територии.", "date": "2019.05.20", "title": "Министър-председателят Бойко Борисов участва в церемонията по откриването на 13 000 кв. м нови производствени площи в Пазарджик"}
{"url": "http://www.focus-news.net/news/2019/05/20/2660073/ep-evropeyski-vazmozhnosti-za-mladi-predpriemachi.html", "text": "Днес, 20 май 2019 г., от 18.30 до 20.00 ч. Европейският парламент в България организира среща на тема „Европейски възможности за млади предприемачи“. Събитието ще се проведе в работно място за споделено ползване Сохо, зала SoHall, ул. \"Искър\" №4, София, съобщават от  пресслужбата на ЕП.   \r\nТеодор Стойчев, ръководител на Бюрото на Европейския парламент в България, ще представи накратко възможностите, които членството в ЕС разкрива пред младите предприемачи. Тодор Митов, асистент проекти от Фондация „Клъстер информационни и комуникационни технологии“ ще запознае присъстващите с програмата „Еразъм за млади предприемачи“, а Ангелина Тодорова, ръководител на Звеното за координация на Фонда на фондовете, ще представи финансовите инструменти по европейски програми в подкрепа на бизнеса. Стефани Босева, маркетинг директор на Pollenity, ще разкаже как техният IoT (Internet of Things) стартъп се е възползвал от европейско финансиране чрез фонда за рисков капитал NEVEQ.   \r\nПредставянията ще бъдат последвани от дискусия в неформална обстановка с участниците в срещата.  \r\nЗа участие е необходима предварителна регистрация до 12.30 ч. на 20 май 2019 г. на адрес: http://ttimv.eu/qhxm  \r\nПрограма на срещата:  \r\n18.30 - 18.40 ч. \tКакво прави Европа за младите предприемачи  \r\nТеодор Стойчев, ръководител на Бюрото на Европейския парламент в България  \r\n18.40 - 19.00 ч. \t   \r\nПрограмата „Еразъм за млади предприемачи“  ̶  първата стъпка към собствен бизнес  \r\nТодор Митов, асистент проекти, Фондация „Клъстер информационни и комуникационни технологии“  \r\n19.00 - 19.20 ч.  \r\nЕвропейски програми в подкрепа на бизнеса чрез финансови инструменти  \r\nАнгелина Тодорова, ръководител на Звеното за координация, Фонд на фондовете  \r\n19.20 - 19.25 ч. \tОпитът на българския стартъп Pollenity за растеж чрез европейско финансиране  \r\nСтефани Босева, маркетинг директор на Pollenity  \r\n19.25 - 20.00 ч. \tДискусия с публиката", "date": "2019.05.20", "title": "ЕП: Европейски възможности за млади предприемачи"}
{"url": "http://www.focus-news.net/news/2019/05/20/2660079/burgas-kontsert-posveten-na-evropeyskiya-morski-den-20-i-may-shte-se-provede-na-otkritata-stsena-ohlyuva.html", "text": "На открита сцена „Охлюва“ от 17.30 часа ще се проведе концерт, посветен на Европейския морски ден – 20-и май. Това съобщиха от  пресцентъра на Община Бургас . Той е организиран от Общината, Центъра за подкрепа на личностното развитие и с любезното съдействие на Съюза на моряците-ветерани в града. \r\nВ концерта ще вземат участие: детски фолклорен танцов ансамбъл „Радост“ с ръководител Димитър Гинов, ДФФ „Шарени гайтани“ с ръководител Пепа Запрянова, Янилия Терпо от Театрална школа „Детско царство“ с ръководител Атанасия Петрова и гости: Ванеса Калчева и Владимир Коточев от Танцов клуб „Калиопе денс“ с ръководител Марина Жейнова, Вениамин Атанасов от ТС „Точно време“ с ръководител Жени Лалчева, Иван и Мила с ръководител Добрина Паричкова и Никола Димитров от Клуб „Сезони“ към читалище „Пробуда 1880“ с ръководител Кина Христова. \r\nВ програмата ще видите и демонстрация по карате на възпитаниците на Школата по карате към ЦПЛР с ръководител Иво Авуски.", "date": "2019.05.20", "title": "Бургас: Концерт, посветен на Европейския морски ден – 20-и май, ще се проведе на откритата сцена „Охлюва“"}
{"url": "http://www.focus-news.net/news/2019/05/20/2660080/dobrich-sk-ring-specheli-15-zlatni-medala-i-1-bronzov-ot-turnira-po-kikboks-v-kavarna.html", "text": "В зала „Олимпиада“ в Каварна се проведе турнир по кикбокс за подрастващи, организиран от СК “Ринг“. Това съобщиха от пресцентъра на  Общината . Кметът на Община Каварна Нина Ставрева официално даде старт на събитието, приветства участниците и им пожела достойни победи.  \r\nВ него взеха участие над 100 деца от 14 клуба от Каварна, Варна, Бургас, Шумен и Нови Пазар.  \r\nДецата се състезаваха в 4 възрастови групи - 7-8, 9-10, 11-12 и 13-14 години.  \r\nТова състезание е първо по рода си за България и има за цел да насърчи най-малките състезатели.  \r\nВсички треньори на клубове изразиха своята благодарност на организатора на турнира - Община Каварна и Ердоан Демиров председател на СК \"Ринг\"за поканата и добрите условия.", "date": "2019.05.20", "title": "Добрич: СК „Ринг“ спечели 15 златни медала и 1 бронзов от турнира по кикбокс в Каварна"}
{"url": "http://www.focus-news.net/news/2019/05/20/2660081/sport-toni-kroos-udalzhi-s-12-mesetsa-dogovora-si-s-real-madrid.html", "text": "Полузащитникът на Реал Мадрид Тони Кроос подписа нов договор с Реал Мадрид, обявиха от клуба. Той предвижда 29-годишния германец да остане на „Сантяго Бернабеу“ до лятото на 2023 година, което е удължаване с 12 месеца спрямо предходния му контракт.  \r\nПо-късно през деня Кроос ще даде специална пресконференция, на която ще представи повече детайли за договора. Германецът е част от Реал Мадрид от 2014 година насам и има ключова роля за трите поредни участия на тима в Шампионската лига.", "date": "2019.05.20", "title": "Спорт: Тони Кроос удължи с 12 месеца договора си с Реал Мадрид"}
{"url": "http://www.focus-news.net/news/2019/05/20/2660082/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница, преминаването се осъществява без забавяне. \r\nМария ПОПЧЕВА", "date": "2019.05.20", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/05/20/2660085/shumen-zadarzhan-e-mazh-namushkal-s-nozh-60-godishnata-si-mayka.html", "text": "Задържан е мъж, намушкал с нож 60-годишната си майка. Това съобщиха от  ОДМВР - Шумен . Вчера около 12.00 часа в апартамента им на ул. \"Колю Фичето“ в град Шумен 36-годишен мъж с нож е намушкал в корема 60-годишната си майка. Жената е откарана от екип на центъра за спешна медицинска помощ в МБАЛ - Шумен и настанена за лечение. 36-годишният мъж е задържан в РУ - Шумен за срок до 24 часа. Започнато е досъдебно производство.", "date": "2019.05.20", "title": "Шумен: Задържан е мъж, намушкал с нож 60-годишната си майка"}
{"url": "http://www.focus-news.net/news/2019/05/20/2660083/v-sgradata-na-sdvr-shte-se-provede-brifing-vav-vrazka-s-predstoyashtata-futbolna-sreshta-mezhdu-otborite-levski-i-pfk-tsska.html", "text": "В сградата на СДВР ще се проведе брифинг във връзка с предстоящата футболна среща между отборите „Левски“ и ПФК „ЦСКА“. Това съобщиха от пресцентъра на  МВР . Брифингът ще се състои от 14.00 часа. Представители на „Охранителна полиция“ ще дадат подробности за предприетите мерки във връзка с предстоящата среща.", "date": "2019.05.20", "title": "В сградата на СДВР ще се проведе брифинг във връзка с предстоящата футболна среща между отборите „Левски“ и ПФК „ЦСКА“"}
{"url": "http://www.focus-news.net/news/2019/05/20/2660088/ministar-ekaterina-zaharieva-13-ot-golemite-investitsii-v-balgariya-sa-germanski.html", "text": "1/3 от големите инвестиции в България са германски. Това каза пред журналисти в Министерски съвет вицепремиерът и министър на външните работи Екатерина Захариева след официална среща с външния министър на Федерална Република Германия Хайко Маас, предаде репортер на  Агенция „Фокус“ .  \r\n„Германия винаги е била наш изключително важен стратегически съюзник и търговски партньор в голяма част от глобалните теми и предизвикателства. 1/3 от големите инвестиции в България са германски“, посочи тя. Тази година отбелязване най-големият стокообмен между двете държави от 1950 г. насам, с малко позитивно салдо към България“, добави  Захариева. „Благодаря на Германия за разбирането и подкрепата, която имаме за нашия регион“, изтъкна Захариева. Според нея регионът ни има все още нерешени проблеми, но той е в сърцето на Европа. „Обсъдихме ситуацията в Близкия изток. Потвърдихме общата европейска позиция, която имаме. Обсъдихме отношенията на ЕС и Турция и това, което мога да кажа е, че се радвам, че позицията на България и Германия по тези два важни въпроса са доста сходни, да не кажа изцяло еднакви“, поясни вицепремиерът.  \r\n„Нашият бизнес и нашите фирми искат и се радват да работят заедно. Немският език е вторият най-изучаван чужд език у нас. В Германия в 8 университета се изучава български език и литература“, добави министър Захариева.  \r\nХайко Маас е у нас по покана на външния министър Екатерина Захариева. Снощи той се срещна с премиера Борисов. Двамата обсъдиха актуални теми. Беше отбелязано доброто двустранно сътрудничество между двете държави. На срещата беше посочено, че двете страни остават стратегически партньори в областта на търговията и инвестициите. В програмата му е предвидена среща и с президента Румен Радев.  \r\nДаяна ДЮЛГЕРОВА", "date": "2019.05.20", "title": "Министър Екатерина Захариева: 1/3 от големите инвестиции в България са германски"}
{"url": "http://www.focus-news.net/news/2019/05/20/2660072/pazardzhik-okrazhniyat-sad-shte-gleda-delo-sreshtu-direktor-na-tp-dls-chepino-obvinen-za-zloupotreba-sas-sluzhebno-polozhenie.html", "text": "Окръжният съд ще гледа дело за злоупотреба със служебно положение, съобщиха от пресцентъра на  Съда . Делото е образувано по внесен от Окръжната прокуратура обвинителен акт срещу.  Подсъдим мъж е обвинен за това, че за периода 9 април 2014 – 21 октомври 2014 г. в качеството си на длъжностно лице – директор на ТП ДЛС „Чепино“ не е предприел мерки за прекратяване на 6 бр. договори за покупко-продажба на дървесина, сключени с „Бор Рециклейшън“ ЕООД. В резултат на деянието му са настъпили значителни щети в размер на 122 842.50 лв. Началото на съдебното заседание е в 13.30 часа, съдия-докладчик е Ивета Парпулова.", "date": "2019.05.20", "title": "Пазарджик: Окръжният съд ще гледа дело, срещу директор на ТП ДЛС „Чепино“, обвинен за злоупотреба със служебно положение"}
{"url": "http://www.focus-news.net/news/2019/05/20/2660090/yordan-yordanov-kmet-na-dobrich-ochakvaniyata-sa-remontat-na-chast-ot-bul-dobrudzha-da-priklyuchi-po-rano-ot-opredeleniya-srok.html", "text": "Общината се надява ремонтът на част от бул. „Добруджа“ да приключи по-рано от определения срок, който е месец септември. Това заяви кметът Йордан Йорданов, предаде кореспондент на  Радио „Фокус” – Варна . Дейностите са част от проекта „Подобряване на връзката с TEN-T мрежата в трансграничния регион Меджидия – Добрич“. Кметът съобщи, че е започнало полагането на първия изравняващ слой асфалт по бул. „Добруджа“. Работи се в дясната лента, в посока кв. „Рилци“. Очаква се до края на този месец там дейностите да приключат, за да може движението на автомобили да се осъществява по новата част на булеварда и да започне ремонтът на лявата му част. Подготвя се за асфалтиране и мостовото съоръжение, което е на кръстовището на булеварда и ул. „Калиакра“. „Проектът се движи по график. Очаквам изпълнението му да приключи по-рано от заложения срок. Той е до септември месец. Очакванията са ни, че ремонтът на булеварда ще приключи много по-рано от този срок“, каза кметът Йордан Йорданов. Той допълни, че се работи много активно и бързо и по ул. „Никола Петков“. Поставянето на нови бордюри е достигнало почти до ул.  „Батовска“. Във финална фаза е полагането под земята на кабели за новото енергоефективно осветление по дължината на ул. „Никола Петков“. Същевременно някои от мобилните оператори са заявили също желание да положат и своите кабели под земята. Очакванията са, че в началото на юни ще започне фрезоването и полагането на пластове асфалт по тази улица. Започнало е и полагането на павета за изграждане на новите тротоари по ул. „Никола Петков“. Според кмета желанието на Общината е в целия град да бъдат изградени нови тротоари като този по ул. „Никола Петков“, да бъде монтирано ново енергоспестяващо улично осветление и навсякъде да бъде положен асфалт по уличното платно.  \r\nЖулиета НИКОЛОВА", "date": "2019.05.20", "title": "Йордан Йорданов, кмет на Добрич: Очакванията са ремонтът на част от бул. „Добруджа“ да приключи по-рано от определения срок"}
{"url": "http://www.focus-news.net/news/2019/05/20/2660077/afp-vladimir-zelenski-opredeli-kato-parva-zadacha-prekratyavane-na-konflikta-v-iztochna-ukrayna.html", "text": "Встъпилият в длъжност като президент на Украйна Владимир Зеленски определи като своя първа задача прекратяването на конфликта в източната част на страната, предава  AFP .  \r\n\"Първата ни задача е прекратяване на огъня в Донбас\", цитира агенцията думите на новоназначения президент от церемонията в парламента в Киев.  Тереза Герова", "date": "2019.05.20", "title": "AFP: Владимир Зеленски определи като първа задача прекратяване на конфликта в Източна Украйна"}
{"url": "http://www.focus-news.net/news/2019/05/20/2660091/api-vazstanoveno-e-dvizhenieto-pri-km-55-na-avtomagistrala-trakiya-v-posoka-sofiya.html", "text": "Възстановено е движението при км 55 на автомагистрала „Тракия“ в посока София. Това съобщиха от пресцентъра на  Агенция „Пътна инфраструктура“ .", "date": "2019.05.20", "title": "АПИ: Възстановено е движението при км 55 на автомагистрала „Тракия“ в посока София"}
{"url": "http://www.focus-news.net/news/2019/05/20/2660086/unian-vladimir-zelenski-razpusna-varhovnata-rada.html", "text": "Встъпилият в длъжност президент на Украйна Владимир Зеленски разпусна Върховната рада и обяви провеждането на предсрочни избори в страната, предава кореспондент на информационната агенция  УНИАН . \r\nСъответното Зеленски обяви след инаугурацията си, която се състоя на тържествено заседание на парламента. „Разпускам осмия състав на Върховната рада. Слава на Украйна!“, привежда агенцията думите на новия украински президент. \r\nПрипомня се, че по-рано в медиите изтече проектоуказ на Зеленски за разпускане на парламента и насрочване на нови, предсрочни избори в страната.  \r\nСтана ясно също, че министърът на отбраната на Украйна Степан Полторак подаде оставка от заемания пост след призив на Зеленски от трибуната във Върховната рада.  Тереза Герова", "date": "2019.05.20", "title": "УНИАН: Владимир Зеленски разпусна Върховната рада"}
{"url": "http://www.focus-news.net/news/2019/05/20/2660084/tass-ministarat-na-otbranata-na-ukrayna-podade-ostavka-po-iskane-na-noviya-prezident.html", "text": "Министърът на отбраната на Украйна Степан Полторак подаде оставка от заемания пост, предава  TACC . \r\n„Господин президент на Украйна и Върховен главнокомандващ Въоръжените сили на Украйна,… моля да разгледате в установения ред въпроса за моето освобождаване от поста министър на отбраната на Украйна“, се казва в текста на молбата, снимка от която Полторал публикува в социалната мрежа „Фейсбук“. \r\nПо-рано през деня, на церемонията по встъпването си в длъжност, Зеленски призова от трибуната във Върховната рада оставките на директора на Службата за сигурност на Украйна Василий Грицак, на главния прокурор Юрий Луценко, както и тази на Полторак.  Тереза Герова", "date": "2019.05.20", "title": "ТАСС: Министърът на отбраната на Украйна подаде оставка по искане на новия президент"}
{"url": "http://www.focus-news.net/news/2019/05/20/2660089/tass-vladimir-zelenski-prizova-pravitelstvoto-na-ukrayna-da-osvobodi-myasto-za-badeshtoto-pokolenie.html", "text": "На церемонията по встъпването си в длъжност новоизбраният президент на Украйна Владимир Зеленски заяви, че за членовете на правителството в Киев в настъпило време „да вземат тефтерите и химикалите си, за да освободят място за бъдещите поколения“, цитира думите му руската информационна агенция  TACC . \r\nНа церемонията по встъпването си в длъжност, Зеленски призова от трибуната във Върховната рада за оставките на директора на Службата за сигурност на Украйна Василий Грицак, на главния прокурор Юрий Луценко, както и тази на министъра на отбраната Степан Полторак. Последният вече внесе молбата си за освобождаване от поста.  \r\nЗеленски също така разпусна Върховната рада и обяви провеждането на предсрочни избори в страната. Съответното той обяви след инаугурацията си, която се състоя на тържествено заседание на парламента.   Тереза Герова", "date": "2019.05.20", "title": "ТАСС: Владимир Зеленски призова правителството на Украйна „да освободи място за бъдещото поколение“"}
{"url": "http://www.focus-news.net/news/2019/05/20/2660095/profesionalnata-gimnaziya-po-mehanoelektrotehnika-pleven-partnira-s-prestizhni-kompanii-v-dualnoto-obuchenie-na-uchenitsite.html", "text": "Професионалната гимназия по механоелектротехника – Плевен сподели успешния си опит в дуалната форма на обучение по време на среща, посветена на 68 години от създаването на училището, която се проведе в Плевен на 16 май, съобщиха  организаторите . На събитието присъстваха над 100 участници - ученици, преподаватели, родители, официални гости и представители на партньорите работодатели. \r\nГимназията представи специалностите, по които ще приема ученици през учебната 2019-2020 г.: „Системно програмиране“, „Компютърна техника и технологии“, „Машини и системи с ЦПУ“, „Електрообзавеждане на производството“ (http://pgmet.pleven.bg/). Специално внимание беше  отделено на дуалната форма на обучение в гимназията, която гарантира на младите хора работа в престижни компании незабавно след приключване на образованието им. \r\nРъководството на училището изрази своята гордост с високите постижения и успехите на учениците и благодари на компаните-партньори, които подкрепят дуалното обучение в България. На събитието присъстваха представители на парттньорите „ЧЕЗ България“ ЕАД и „АС-ДС“ ООД. От ЧЕЗ увериха, че са поели дългосрочен ангажимент към дуалната форма и подкрепиха новия план-прием в гимназията, а на абитуриентите представиха възможност за включване в лятната Стажантска програма на ЧЕЗ. \r\n„Вече три години успешно сътрудничим с ПГМЕТ - Плевен в дуалното обучение. Основните предимства на тази форма са, че тя позволява да се натрупа практически опит по време на обучението, а младежите получават възможност за доход, докато се обучават. Това ги задържа в образователната система по-дълго и ги предпазва от ранно напускане поради нужда от доходи. Динамиката на бизнеса и бързо променящата се среда през последните години ни показват,  че дуалното обучение е най-добрият начин за наемане  на правилните хора в една компания“, каза Ралица Янева, ръководител отдел „Развитие на човешките ресурси“, в ЧЕЗ България. \r\nРъководството на гимназията в лицето на своя директор г-жа Цветелина Стойкова благодари на всички присъстващи – колеги и партньори за постигнатите успехи и специално посочи подкрепата, която имат  от страна на ЧЕЗ.", "date": "2019.05.20", "title": "Професионалната гимназия по механоелектротехника – Плевен партнира с престижни компании в дуалното обучение на учениците"}
{"url": "http://www.focus-news.net/news/2019/05/20/2660098/veliko-tarnovo-zapochnaha-arheologicheskite-prouchvaniya-na-srednovekovnata-krepost-kaleto-v-svishtov.html", "text": "Започнаха археологическите проучвания на средновековната крепост „Калето“ в Свищов. Ръководител на разкопките е археологът проф. Николай Овчаров, предаде репортер на  Радио „Фокус“ – Велико Търново . При официалния старт на дейностите той припомни, че според хрониките, крепостта е била известно време „българската“ резиденция на граф Дракула. Тя е и една от последните героични крепости на цар Иван Шишман. Останалите членове на екипа, който работи в района, са археологът от Исторически музей – Свищов Марин Маринов и Полина Пиперкова, археолог от Регионалния исторически музей в Кърджали. Финансирането е в размер на 30 хиляди лева, осигурени от Община Свищов. Продължителността на проучванията ще е месец. Проф. Овчаров заяви пред журналисти, че Свищов има всички предпоставки за развитие на културно-исторически туризъм и целта на експедицията е именно да се популяризира допълнително богатото културно наследство на града. Той показа запазени гравюри с изглед към крепостта, показващи как е изглеждала тя в цялостния си вид, а по информация от хрониките е ясно и каква е била конструкцията, колко кули е имала и т.н.. Овчаров допълни, че това ще помогне много при археологическите проучвания.", "date": "2019.05.20", "title": "Велико Търново: Започнаха археологическите проучвания на средновековната крепост „Калето“ в Свищов"}
{"url": "http://www.focus-news.net/news/2019/05/20/2660099/smolyan-lektsii-za-populyarizirane-na-astronomiyata-shte-se-provedat-v-planetariuma.html", "text": "Лекции за популяризиране на астрономията ще се проведат в планетариума в Смолян днес от 16.30 часа. Това каза за  Радио „Фокус“ – Смолян  директорът на звездната институция Марияна Хаджигенчева. „За поредна година в планетариума гостуват колегите от катедра „Астрономия“ от Физическия факултет на Софийски университет „Климент Охридски“. С тях ни свързват дългогодишно приятелство и много добро сътрудничество в сферата на популяризирането на астрономията. От три години там се провежда обучение по магистърска програма „Астрономия и популяризация на астрономията“. Това е една нова магистърска програма и дава възможност на хората, които се интересуват от астрономия да задълбочат познанията си в тази сфера. При поредното си гостуване при нас, шестима от тези студенти ще представят кратки презентации на популярни теми и ще направят първите си фактически стъпки като комуникатори на науката“, поясни Хаджигенчева. Тя уточни, че темите са разнообразни – метеорни потоци, интересни обекти в съзвездието „Касиопеа“, луната, далечните екзопланети. „Входът за всички, интересуващи се от лекциите по астрономи днес, е безплатен\", посочи Хаджигенчева. \r\nТя припомни, че този вид събития имат добра посещаемост през годините от страна на ученици и граждани от Смолян. „Инициативата е нещо, което правим поне по веднъж годишно с колегите от катедра „Астрономия“ и винаги се радваме като може заедно да представим нещо в сферата на популяризирането на астрономията. Смолянският планетариум като най-добрия, е един съществен център за популяризиране на тази наука и за изява на тези студенти, които имат възможност да говорят пред публика и да представят вижданията си по различни теми“, каза още Хаджигенчева. \r\nНели ГЕРГЬОВСКА", "date": "2019.05.20", "title": "Смолян: Лекции за популяризиране на астрономията ще се проведат в планетариума"}
{"url": "http://www.focus-news.net/news/2019/05/20/2660096/ministar-hayko-maas-balgariya-e-silen-proevropeyski-partnyor-namirasht-se-v-sartseto-na-evropa.html", "text": "България е силен проевропейски партньор, намиращ се в сърцето на Европа. Това каза пред журналисти в Министерски съвет министърът на външните работи на Федерална Република Германия Хайко Маас след официална среща с вицепремиера и министър на външните работи Екатерина Захариева, предаде репортер на  Агенция „Фокус“ . „Много се радваме, че отношенията на нашите държави са много добри. Много се радвам, че започваме тази важна седмица в София. Изборите започват в четвъртък и в неделя нашите две държави ще гласуват за избори за членове ЕП“, припомни той. „Нашият съюз трябва да даде отговори на въпроси с миграцията и сигурността. Затова се надявам в следващия Европейски парламент да има много депутати, които да не пречат на работата на ЕС. Това, от което имаме нужда, е силна и солидарна Европа“, добави Маас.  \r\nСпоред него държавите членки на ЕС трябва да говорим с един глас и да действаме единно, но по думите му това ще бъде възможно ако преодолеем различията си. „Да се върнем към основните ценности на ЕС и да ги защитаваме“, изтъкна външният министър на Германия. „В ЕС от най-голямо значение са гражданите. България е силен проевропейски партньор, който е в сърцето на Европа. Ние сме сигурни, че след изборите България отново ще говори, защото има много теми, от които ние се нуждаем. Става дума за бъдещето на Европа, ние не искаме да я оставяме на популистите и националистите“, изтъкна той.  \r\nПо думите му страната ни ясно е заявила позиция по отношение на Западните Балкани още по време на председателство на Съвета на ЕС. България има важен глас за Западните Балкани, защото е много близо и защото за да разбере човек Балканите той трябва да знае културите и традициите. България е модератор на този процес, за решаване на конфликтите“, допълни той. Според него тя играе важна роля за намирането на европейския път за страните от Западните Балкани.  \r\nДаяна ДЮЛГЕРОВА", "date": "2019.05.20", "title": "Министър Хайко Маас: България е силен проевропейски партньор, намиращ се в сърцето на Европа"}
{"url": "http://www.focus-news.net/news/2019/05/20/2660093/evropeyski-izbori-2019-ministar-ekaterina-zaharieva-mnogo-e-vazhno-na-evropeyskite-izbori-da-preborim-rastyashtiya-trend-na-natsionalizam-populizam-i-evroskeptitsizam.html", "text": "Много е важно на европейските избори да преборим растящия тренд на национализъм, популизъм и евроскептицизъм. Това каза пред журналисти в Министерски съвет вицепремиерът и министър на външните работи Екатерина Захариева след официална среща с външния министър на Федерална Република Германия Хайко Маас, предаде репортер на  Агенция „Фокус“ . „Щастлива съм, че днес заедно ще положим капсулата на новото посолство на Германия в България. Това е още един знак, че Германия отдава голямо значение на България. Искрени благодарности, затова че Германия като най-голямата и силна икономика на ЕС винаги се обръща и се съобразява с мнението и интересите и на по-малките държави“, отбеляза вицепремиерът. „България е една от най-проевропейските нации“, изтъкна външният министър Захариева. По думите ѝ последните проучвания показват, че българските граждани искат солидарност и обединеност. „Много е важно за България и българското правителство да успеем на тези избори да преодолеем този негативен тренд с растящ национализъм и популизъм, евроскептицизъм“, посочи тя. „Докато има политици, които за всички неуспехи винят Брюксел и за всичките успехи във вътрешната политика посочват себе си, ще имаме и негативни влияния на популизма“, заяви Захариева. Аз силно се надявам за българските граждани силен и обединен ЕС е по-важно от дребните, краткосрочни и лъжливо важни интереси. Популистите предлагат лесни решения на трудни въпроси“, добави тя.  \r\nДаяна ДЮЛГЕРОВА", "date": "2019.05.20", "title": "Европейски избори 2019: Министър Екатерина Захариева: Много е важно на европейските избори да преборим растящия тренд на национализъм, популизъм и евроскептицизъм"}
{"url": "http://www.focus-news.net/news/2019/05/20/2660094/todor-popov-kmet-na-pazardzhik-razkrivaneto-na-novi-nad-4000-rabotni-mesta-ot-zavoda-za-avtochasti-trayno-shte-reshi-problema-s-bezrabotitsata.html", "text": "Откриването на втори завод за авточасти в Пазарджик досега не се е случвало в новата история на града ни. Това каза при откриването на 13 000 кв. м нови производствени площи към съществуващ производствен обект кметът на Община Пазарджик Тодор Попов, предаде репортер на  Радио „Фокус“ – Пазарджик . Според Попов няма чужда компания, която да е инвестирала толкова пари в Пазарджик и да е разкрила над 3000 места до момента с заявка за разкриването на още 1000 до 2020 година. „Тази инвестиция трайно ще реши проблема с безработицата в Пазарджик. Благодарение на доброто партньорство с Правителството ние реализирахме стратегически важни неща за община Пазарджик. На първо място е пречиствателната станция, която тази година ще стартира своя последен азотно-фосфорен етап, рекултивацията на сметището ще стане факт след месец, първа копна на компостиращата инсталация, санирани са над 42 жилищни сгради по Националната програма за санирането и ще има още 35 по Програма „Региони в растеж“. \r\nТова е рецептата: местна власт – централна власт – бизнес. Към този момент политиките, които се водят, заслужават нашето доверие и подкрепа. Хубавите неща са плод на упорита работа на много хора, на които дължим отношение на доверие“, уточни Попов. Той допълни, че  днешният ден е един хубав подарък за утрешния Ден на Пазарджик, защото се надгражда това, за което са направени постъпления през предишните години. \r\nАлбена ЖИЛЕКОВА", "date": "2019.05.20", "title": "Тодор Попов, кмет на Пазарджик: Разкриването на нови над 4000 работни места от завода за авточасти трайно ще реши проблема с безработицата"}
{"url": "http://www.focus-news.net/news/2019/05/20/2660100/nachalnikat-na-otbranata-general-andrey-botsev-shte-uchastva-v-sesiite-na-voennite-komiteti-na-es-i-nato.html", "text": "Началникът на отбраната генерал Андрей Боцев ще участва на 21 май в пролетната сесия от заседания на Военния комитет на Европейския съюз. Това съобщиха от пресцентъра на  Министерство на отбраната . Събитието е във формат началници на отбраната и ще се проведе в Брюксел, Белгия. В програмата на форума са включени актуални въпроси, свързани с предизвикателствата и приоритетите пред Европа в съвременната обстановка на сигурност. \r\nНа 22 май в белгийската столица генерал Боцев ще участва в сесията от заседания на най-висшия военен орган на НАТО. В рамките на традиционното съвещание на Военния комитет на Алианса, началниците на отбраната ще предоставят допълнителна военна експертиза по направленията за работа и ще отправят препоръки за бъдещото развитие на инициативите на НАТО.", "date": "2019.05.20", "title": "Началникът на отбраната генерал Андрей Боцев ще участва в сесиите на Военните комитети на ЕС и НАТО"}
{"url": "http://www.focus-news.net/news/2019/05/20/2660102/plovdiv-zadarzhan-e-shofyor-predlozhil-podkup-na-politseyski-sluzhiteli-v-asenovgrad.html", "text": "Задържан е шофьор, предложил подкуп на полицейски служители в Асеновград. Това съобщиха за  Радио „Фокус“ – Пловдив  от Областната дирекция на МВР. Около 20.00 часа на 18 май на кръстовище между ул. „Цар Иван Асен“ и ул. „Росица“ екип на районното управление спрял лек автомобил „Фолксваген“. Колата управлявал 48-годишен жител, който решил да осуети проверката и подхвърлил в патрулния автомобил сумата от 45 лева. Полицаите действали незабавно и задържали мъжа. Последвалият тест с дрегер показал, че той е седнал зад волана с над 1,2 промила алкохол. Отказал е да даде кръвна проба за химически анализ. Материалите по случая са докладвани в Окръжна прокуратура – Пловдив.", "date": "2019.05.20", "title": "Пловдив: Задържан е шофьор, предложил подкуп на полицейски служители в Асеновград"}
{"url": "http://www.focus-news.net/news/2019/05/20/2660104/trinadeset-chuzhdestranni-dobrovoltsi-shte-uchastvat-v-organizatsiyata-na-razlichni-sabitiya-v-kazanlak-v-ramkite-na-proekt-dalboki-koreni.html", "text": "В рамките на проект „Дълбоки корени” в Казанлък пристигнаха тринадесет доброволци от Франция, Чехия и Полша, Унгария, Словения, Италия и Финландия, предаде кореспондент на  Радио „Фокус” . Проектът се реализира от Младежки център за развитие „Взаимопомощ” по програма „Европейски корпус за солидарност” и програма „Еразъм+”. Финансиран е от Центъра за развитие на човешките ресурси. Партньор на младежката организация по проекта е Община Казанлък. \r\nВ продължение на два месеца доброволците участници в проекта ще вземат участие в организирането на еко фестивал в Казанлък, който ще се проведе в дните от 4 до 7 юли. Един от доброволците ще остане в града за 10 месеца, като ще вземе участие в организирането на различни събития, както и ще подпомага работата на местна младежка медия. \r\nМестната общност в Казанлък ще има възможност да се запознае доброволците чрез организиране на езикови кафета в партньорство с Общинска Библиотека „Искра”.  \r\nСлавяна ГАЙДАРОВА", "date": "2019.05.20", "title": "Тринадесет чуждестранни доброволци ще участват в организацията на различни събития в Казанлък в рамките на проект \"Дълбоки корени\""}
{"url": "http://www.focus-news.net/news/2019/05/20/2660103/dokumentalniyat-film-sreshti-na-parviya-red-krasimir-uzunov-s-polk-boris-drangov-shte-bade-premierno-izlachen-po-bnt-2-na-26-may.html", "text": "Документалният филм „Срещи на първия ред: Красимир Узунов с полк. Борис Дрангов“ ще бъде премиерно излъчен по БНТ 2 на 26 май. Негов режисьор е ръководителят на Регионалния телевизионен център – Благоевград – Валери Яков, който заедно с Красимир Кушев е и сценарист на филма. Валери Яков каза за  Радио „Фокус“ – Пирин , че с Красимир Узунов, президент на Агенция и Радиоверига „Фокус“, са се познавали от началото на 1990 година. „Аз бях кореспондент на Националната телевизия в Македония, точно когато се разпадаше Югославия и се провеждаше референдум. Той също тогава беше там журналист и всъщност там ни беше първата журналистическа среща“, каза още Яков. Той добави, че точно тогава Красимир Узунов е взел със себе си малко пръст от гроба на полк. Борис Дрангов. Яков заяви, че в края на 90-те години по повод годишнина, свързана с Дрангов, заедно с Красимир Узунов правят първия документален филм, посветен на полковника, озаглавен „Две смърти няма“. „Преди 2 – 3 години в Петрич имаше много големи чествания, посветени на полк. Дрангов и там бяхме заедно с моя приятел Красимир“, отбеляза Яков. Той подчерта, че филмът, който ще бъде излъчен в края на тази седмица, е трябвало да бъде съвместен проект с Красимир Узунов и да бъде посветен, както на него самия, така и на полк. Борис Дрангов. „Пак стана така, но за съжаление и двамата вече са на по-добро място“, коментира Яков. \r\nДокументалният филм „Срещи на първия ред: Красимир Узунов с полк. Борис Дрангов“ ще бъде излъчен около 7 пъти в програмната схема на Българската национална телевизия (БНТ). Премиерата ще бъде на 26 май (неделя) от 15.00 часа по БНТ 2. Повторения ще има през следващите няколко дни, а първото от тях е на 27 май (понеделник) от 22.30 часа, отново по БНТ 2. Българите в чужбина също ще могат да гледат филма по БНТ 4 на 28 май от 22.00 часа. Яков отбеляза, че всичко това се прави в знак на уважение към Красимир Узунов и полк. Борис Дрангов. \r\nЛивия НИНОВА", "date": "2019.05.20", "title": "Документалният филм „Срещи на първия ред: Красимир Узунов с полк. Борис Дрангов“ ще бъде премиерно излъчен по БНТ 2 на 26 май"}
{"url": "http://www.focus-news.net/news/2019/05/20/2660107/kyustendil-tri-rayona-v-grad-dupnitsa-sa-bez-voda-zaradi-remontni-deynosti.html", "text": "Три района в град Дупница са без вода заради ремонтни дейности. Това съобщи за  Радио „Фокус” – Кюстендил  Илия Илиев, управител на общинско дружество ВиК. До 19.00 часа поради извършване на ремонтни дейности, свързани с подмяна на водопровод, ще бъде спряно водоподаването на улица „Венелин“, на улица „Родопи“ и улица „Захари Бобошевски“. До 17.00 часа поради профилактика на водопроводната мрежа ще бъде спряно водоподаването на улица „Плиска“. До 13.00 часа поради присъединяване на нов абонат на улица „Бузлуджа“ ще бъде спряно водоподаването в жилищните квартали „Люляк“ и „Чавдар войвода“, както и на улиците „Велико Търново“ и „Бузлуджа“, включително с прилежащите им преки. \r\nВенцеслав ИЛЧЕВ", "date": "2019.05.20", "title": "Кюстендил: Три района в град Дупница са без вода заради ремонтни дейности"}
{"url": "http://www.focus-news.net/news/2019/05/20/2660097/evropeyski-izbori-2019-parvan-simeonov-politolog-ima-3-formatsii-koito-shte-vlyazat-v-evropeyskiya-parlament-edna-nad-barierata-i-nyakolko-koito-imat-shansove.html", "text": "Има 3 формации, които ще влязат в Европейския парламент, една над бариерата - ВМРО и няколко, които имат шансове. За разлика от предишните европейски избори тази предизборна кампания е динамична и резултатът е трудно прогнозируем. Това каза за  Радио „Фокус“   политологът и директор на „Галъп интернешънъл“ Първан Симеонов.  Получава се така, че патриотичният вот се събира около една фигура, докато има още поне 5 или 6 фигури, които са се посветили на това да попречат на фигурата на Агнел Джамбазки, каза още той. Има сериозен опит да се попречи на БСП да канализира, акумулира и фокусира наказателния и протестния вот, добави той и обясни, че има 5-6 формации по политическия терен, които излъчват протестна леко социална и национална енергия, което отнема възможността на БСП да направи общ фронт. „На някои избори има десни хора, които се чудят коя е по-малката злина – ГЕРБ или БСП. Възможно е някои да решат, че по-малката злина все пак е БСП. С това поведение на БСП е трудно да се направи общ план. Има опит да се поразпилее възможността на БСП да акумулира целия наказателен вот, а съпътвстваща жерта от този опит е донякъде ВМРО. ВМРО се опита да акулулира патриотичния вот и до момента се получава, но както се вижда не липсват опции за разпиляване. Трябва да се обърне внимание и на Марешки, който доста работи. „Демократична България“ ще рачита на преференциалното състезание и по този начин да максимизира общия вот“, каза още той. Относно независимите кандидати за ЕП Първан Симеонов заяви, че е любопитно какво ще се случи с Десислава Иванчева, както и с Ваня Григорова, която излъчва много синдикално ляво. Той добави, че обикновено при ниска ибирателна активност го отнасят партите в център-дясно, защото електоратът им е по-мобилен.  \r\nЕвелина БРАНИМИРОВА", "date": "2019.05.20", "title": "Европейски избори 2019: Първан Симеонов, политолог: Има 3 формации, които ще влязат в Европейския парламент, една над бариерата и няколко, които имат шансове"}
{"url": "http://www.focus-news.net/news/2019/05/20/2660105/stara-zagora-startira-rekonstruktsiya-i-razshirenie-na-kanalizatsionnata-i-vodoprovodnata-mrezha-na-kvartal-samara-1.html", "text": "На 23 май, от 12.00 часа, ще бъде положена първата копка на първия етап от проекта за реконструкция и разширение на канализационната и водопроводната мрежа на квартал „Самара 1“. Това съобщиха от пресцентъра на  Община Стара Загора . Общата дължина на предвидената за изграждане канализационна мрежа е 2124.09 м. Тя ще се изпълнява до голяма степен в трасето на съществуваща канализация в експлоатация. Предвижда се изграждане на ревизионни шахти, дъждоприемни шахти, сградни канализационни отклонения към всички имоти, както и създаване на нов дъждопреливник и отливен канал, който се зауства в река Бедечка. Общата дължина на предвидената за изграждане водоснабдителна мрежа е 1119.50 м, с надземни пожарни хидранти и сградни водопроводни отклонения към всички имоти. \r\nБлизо 2 млн. и 400 хил. лева е финансирането по програма ПУДООС, а собствените средства на Община Стара Загора по рехабилитацията на ВиК мрежата са в размер на над 64 хил. лева.  Изпълнител на строително – монтажните работи е „Грома холд“ ЕООД.", "date": "2019.05.20", "title": "Стара Загора: Стартира реконструкция и разширение на канализационната и водопроводната мрежа на квартал „Самара 1“"}
{"url": "http://www.focus-news.net/news/2019/05/20/2660106/vratsa-sluzhiteli-na-ikonomicheska-politsiya-izzeha-92-kilograma-tyutyun.html", "text": "На 18 май служители на сектор „Противодействие на икономическата престъпност“ при ОД МВР Враца проведоха специализирана операция с цел пресичане, разкриване и документиране на престъпленията, свързани със съхранението и разпространението на акцизни стоки без български акцизен бандерол. Това съобщиха от пресцентъра на  ОДМВР- Враца . \r\nСлед оперативно-следствени действия, на улица  в село Алтимир е спрян и проверен лек автомобил „Опел“ управляван от 27-годишен жител на село Буковлък, обл. Плевен. В автомобила са намерени и иззети  11 чувала  съдържащи ситно нарязан тютюн без български акцизен бандерол, с общо тегло 91,500кг. Образувано  е досъдебно производство.", "date": "2019.05.20", "title": "Враца: Служители на „Икономическа полиция“ иззеха  92 килограма  тютюн"}
{"url": "http://www.focus-news.net/news/2019/05/20/2660110/rositsa-yordanova-zam-kmet-na-dobrich-odobreni-sa-shest-proektni-predlozheniya-na-grazhdanski-initsiativi-za-finansirane-ot-obshtinskiya-byudzhet-za-tazi-godina.html", "text": "Одобрени са шест проектни предложения на граждански инициативи за финансиране от общинския бюджет за тази година. Това съобщи зам.-кметът „Икономическо развитие и европейски фондове“ Росица Йорданова, предаде кореспондент на  Радио „Фокус” – Варна . В Общината са подадени общо 7 проектни предложения, но едно е отпаднало поради недопустимост, тъй като е подадено след установения срок. Миналата седмица Комисия по така наречените малки проекти е разгледала предложенията е те всички са одобрени за финансово подпомагане. Всяка година Община град Добрич отпуска определен финансов ресурс за финансиране на различни граждански инициативи в полза на местната общност. На 8 май изтече срокът за приемане в общинската администрация на проекти предложения на НПО. Отпуснатият от бюджета на Общината финансов ресурс за тази година е в размер на 10 000 лв. Проектни предложения са внесли Народно читалище „Романо дром 2002 г.“, Карате клуб „Самурай“, Сдружение „Черноморски център за развитие“, Сдружение „Хор на  учителите“, Народно читалище „Мевляна“ и Сдружение „Частна детска градина „Приятели“. \r\nЖулиета НИКОЛОВА", "date": "2019.05.20", "title": "Росица Йорданова, зам.-кмет на Добрич: Одобрени са шест проектни предложения на граждански инициативи за финансиране от общинския бюджет за тази година"}
{"url": "http://www.focus-news.net/news/2019/05/20/2660108/sport-yuventus-ne-barzat-s-izbora-na-nov-starshi-trenyor.html", "text": "Вицепрезидентът на Ювентус Павел Недвед призна, че ръководството на клуба не бърза с избора на нов старши треньор, опровергавайки по този начин разпространени по-рано в медиите доклади. \r\nНедвед увери, че от торинския клуб все още не са се свързали с други треньори, които биха могли са поемат поста на Максимилиано Алегри. Съгласно думите му, в ръководството вече имат предложения, но все още не е взето никакво официално решение.  \r\nАлегри напуска поста на главен специалист на клуба в края на сезона.", "date": "2019.05.20", "title": "Спорт: Ювентус не бързат с избора на нов старши треньор"}
{"url": "http://www.focus-news.net/news/2019/05/20/2660109/premierat-boyko-borisov-obmislyame-do-sledvashtata-godina-da-bade-podnoveno-saniraneto-na-zhilishtni-sgradi-v-pazardzhik.html", "text": "Премиерът Бойко Борисов направи инспекция на инфраструктурни проекти в Пазарджик след откриването нов завод за авточасти в града, предаде репортер на  Радио „Фокус“ – Пазарджик . Той подчерта важността на обходните пътища за индустрията. От днес стартира ремонтът по ул. „Стоян Ангелов“ и до няколко месеца трябва да бъде готово новото кръгово кръстовище на бул. „Бошулско шосе\". „Обмисляме до следващата година да бъде подновено санирането на жилищни сгради в Пазарджик. Западното околовръстно шосе се проектира. Очаква се до три месеца след изготвянето на проекта да бъде готово. В момента, в който кметът Тодор Попов ни предостави проект, Правителството ще отпусне пари. Трафикът е голям, като на всеки 10 секунди през Пазарджик преминават товарни камиони“, уточни Борисов.  По време на инспекцията на премиера бяха връчени и подписите на граждани, които искат програмата за санирането да продължи. Премиерът Бойко Борисов заяви, че това е заложено в програмата на правителството за следващата година и най-вероятно нещата ще се случат. От Агенция  “Пътна инфраструктура“ предвиждат цялостен ремонт на път II-37 Панагюрище – Пазарджик – Пещера – Батак, който не е основно ремонтиран от изграждането си, както и проект за изцяло ново трасе на околовръстния път на Пазарджик, което да изведе напълно тежкият трафик от урбанизираните територии. \r\nАлбена ЖИЛЕКОВА", "date": "2019.05.20", "title": "Премиерът Бойко Борисов: Обмисляме до следващата година да бъде подновено санирането на жилищни сгради в Пазарджик"}
{"url": "http://www.focus-news.net/news/2019/05/20/2660111/ombudsmanat-maya-manolova-shte-se-sreshtne-s-advokati-vav-vrazka-s-problemi-koito-sreshtat-pri-rabotata-si-s-targovskiya-registar.html", "text": "В 16.00 часа омбудсманът Мая Манолова ще се срещне с адвокати във връзка с проблеми, които срещат при работата си с Търговския регистър. Това съобщиха от пресофиса на  омбудсмана . На 17 май т.г. 64 техни колеги я сезираха с отворено писмо, в което сигнализират за системно постановяване на неправомерни откази от страна на регистъра. \r\nТе настояват омбудсманът да защити правата на гилдията и на клиентите им. \r\n„Г-жо Омбудсман, от много време длъжностните лица по регистрация в Търговски регистър използват практики на ръба на закона, от които у гилдията ни и у клиентите ни остава усещането, че в Търговски регистър се работи основно за събиране на такси и количество изработени преписки, защото на това е основано допълнителното материално стимулиране на длъжностните лица по регистрацията“, пишат адвокатите до Манолова. \r\nСлед срещата към 17.00 часа е предвиден брифинг.", "date": "2019.05.20", "title": "Омбудсманът Мая Манолова ще се срещне с адвокати във връзка с проблеми, които срещат при работата си с Търговския регистър"}
{"url": "http://www.focus-news.net/news/2019/05/20/2660101/kathimerini-sazdavaneto-na-velika-albaniya-shte-dovede-i-do-poyava-na-velika-sarbiya.html", "text": "В Тирана не са много убедителни, когато осъждат публично коментарите за Велика Албания като пропаганда на руснаците и сърбите, предназначени да култитивират страх на Балканите, коментират в редакцията на електронното издание на атинския ежедневник  Kathimerini . \r\nФактите говорят сами за себе си. Неотдавнашен пост в социалната мрежа „Фейсбук“ от президента на Косово Хашим Тачи предизвиква сериозни противоречия. В него държавният глава на най-младата държава на Балканите разкри, че по време на неотдавнашна среща той и албанският премиер Еди Рама са обсъдили „необходимостта от пълното отваряне на косовско-албанската граница и създаването на албанска зона без граници под евроатлантическия чадър“. Тачи добави, че тази зона трябва да включва райони в Южна Сърбия с етническо албанско мнозинство. \r\nОт години албанците систематично провеждат политика на „национално обединение“ с цел да създадат това, което мнозина определят като „естествена Албания“ (по същество друг начин да се каже „Велика Албания“, за да се отслабят реакциите от съседни страни и силни геополитически играчи). Албания и Косово вече имат обща учебна програма, както и съвместни посолства и дипломатически мисии. През 2014 г. албанското правителство отмени разрешенията за работа за етнически албанци от Косово и Прешевската долина в Сърбия. Преди няколко дни мярката беше разширена за етническите албанци в Северна Македония и Черна гора. \r\nЗасега планът изглежда е създаването на албанско шенгенско пространство, с премахването на границите между двете страни. Но стъпка по стъпка те придвижват Тирана към отколешната й мечта, макар да рискува негативна реакция. Предложението на САЩ за размяна на територии между Косово и Сърбия улеснява нейните планове за обединяване на албанските земи, тъй като предвижда присъединяването на Прешевската долина, където населението е предимно етническо албанско. Това само по себе си е огромна стъпка към обединяване на етническите албанци на Балканския полуостров. \r\nСръбското ръководство реагира на изявлението на Тачи. Въпреки това - както демонстрират коментарите на президента Александър Вучич и външния министър Ивица Дачич - те не се противопоставят на идеята за размяна на територии. Причината е проста – подобен сценарий би улеснил процеса на обединение на босненските сърби със Сърбия, която междувременно ще възстанови контрола над населението в северната част на Косово, етнически сръбско.  \r\nНо така освен Велика Албания ще се появи и Велика Сърбия. Двата важни исторически спора на Балканите, албанският и сръбският въпрос, биха били уредени, но с риск от по-голям домино ефект, предупреждават от редакцията.  Тереза Герова", "date": "2019.05.20", "title": "Kathimerini: Създаването на Велика Албания ще доведе и до поява на Велика Сърбия"}
{"url": "http://www.focus-news.net/news/2019/05/20/2660112/ministar-hayko-maas-reshenieto-na-folksvagen-za-investitsii-e-vazhno-no-to-shte-bade-vzeto-ot-firmata-tuk-politikata-ne-tryabva-da-se-mesi.html", "text": "Решението на „Фолксваген“ за инвестиции е важно, но то ще бъде взето от фирмата, тук политиката не трябва да се меси. Това каза пред журналисти в Министерски съвет министърът на външните работи на Федерална Република Германия Хайко Маас след официална среща с вицепремиера и министър на външните работи Екатерина Захариева, предаде репортер на  Агенция „Фокус“ .  Попитан дали има намерение немската автомобилна компания „Фолксваген“ да прави инвестиции в България, той отговори: „Решението е изключително важно, но то ще бъде взето от фирмата, тук политиката не трябва да се меси“. Маас коментира и задалата се ситуация в Австрия, при която вицеканцлерът Щрахе беше уличен в злоупотреби с власт. Мааст изрази надежда обстановката да се разреши последователно и бързо. „Ние искаме да работим с новото австрийско правителство, надявам се Австрия да говори с проевропейски глас в ЕС. Ние искаме да имаме добри отношения и имаме добри отношения“, добави той.  \r\nДаяна ДЮЛГЕРОВА", "date": "2019.05.20", "title": "Министър Хайко Маас: Решението на „Фолксваген“ за инвестиции е важно, но то ще бъде взето от фирмата, тук политиката не трябва да се меси"}
{"url": "http://www.focus-news.net/news/2019/05/20/2660114/api-otkri-trazhnata-protsedura-za-razshiren-ideen-proekt-za-uchastak-ot-am-hemus-sled-vrazkata-s-patya-ruse-veliko-tarnovo.html", "text": "Агенция „Пътна инфраструктура“ стартира обществена поръчка за изработването на разширен идеен проект за над 46 км от АМ „Хемус“ след връзката с пътя Русе - Велико Търново в посока Търговище. Това съобщиха от  пресцентъра на АПИ.  Бъдещият изпълнител ще трябва да изработи разширен идеен проект и да направи пълни инженерно-геоложки проучвания и ПУП - Парцеларен план за участъка след връзката с път I-5 Русе - Велико Търново до пресичането с път II-51 Бяла - Търговище. Срокът за подаване на офертите е до 17.30 ч. на 24 юни 2019 г., а отварянето им е на следващия ден. \r\nОбществената поръчка е в две обособени позиции:  \r\nВ обособена позиция №1 е участък с дължина 22,2 км: „Изработване на разширен идеен проект за АМ „Хемус“ с извършване на пълни инженерно-геоложки проучвания и ПУП - Парцеларен план от км 222+000 (след пресичането с път I-5 Русе - Велико Търново до км 244+200 (след пътен възел „Горски Сеновец“, пресичане с път III-407 Полски Тръмбеш - Царевец). Индикативната стойност е 3 308 000 лв. без ДДС.  \r\nВ обособена позиция №2 е участък от 24 км: „Изработване на разширен идеен проект за АМ „Хемус“ с извършване на пълни инженерно-геоложки проучвания и ПУП - Парцеларен план от км 244+200 (след пътен възел „Горски Сеновец“, пресичане с път III-407) до км 268+209,46 (след пътен възел „Ковачевско Кале“, пресичане с път II-51 Бяла-Търговище)“. Индикативната стойност е 3 361 400 лв. без ДДС. \r\nВремето за изработване на разширените идейни проекти е 150 календарни дни.", "date": "2019.05.20", "title": "АПИ откри тръжната процедура за разширен идеен проект за участък от АМ „Хемус“ след връзката с пътя Русе - Велико Търново"}
{"url": "http://www.focus-news.net/news/2019/05/20/2660113/ministar-temenuzhka-petkova-udalzhavaneto-na-zhivota-na-peti-i-shesti-blok-na-aets-kozloduy-shte-garantira-chista-energiya-za-balgarskite-potrebiteli-na-dostapni-tseni.html", "text": "Удължаването на живота на пети и шести блок на АЕЦ „Козлодуй“ е един от основните приоритети на правителството в енергийната област. Неговото изпълнение ще даде гаранция за сигурността на електроенергийните доставки за българските потребители. Това коментира министърът на енергетиката Теменужка Петкова пред журналисти днес, съобщиха от пресцентъра на  Министерство на енергетиката . Тя е на посещение в АЕЦ „Козлодуй“, където проверява изпълнението на дейностите, свързани с плановия годишен ремонт на пети блок на централата. Ремонтните дейности, които стартираха на 1 май, предвиждат и изпълнение на мерки, свързани с повишаване на топлинната мощност на съоръжението до 104%.  \r\nСпоред енергийния министър, удължаването на живота на двата блока в атомната централа е много сериозен ресурс за българската енергетика. Чрез него гражданите и бизнесът ще могат и в бъдеще да ползват чиста енергия на достъпни цени.  \r\nМинистър Петкова припомни, че лицензът за работа на пети блок вече бе удължен с десет години от Агенцията за ядрено регулиране и сега предстои това да се случи за шести блок. АЕЦ „Козлодуй“ изпълнява предвидените за това мерки изцяло със собствени средства. Централата е в отлично финансово състояние - печалбата ѝ за миналата година е 167 млн. лв., а над 360 млн. лв. са наличностите по банковите сметки на компанията, акцентира енергийният министър.  \r\nВ АЕЦ „Козлодуй“ министър Петкова коментира и протестите на малките ВЕИ производители, които твърдят, че промяната в Закона за енергетиката, с която се премахва двойното им субсидиране, не се прилага за всички. „Този тип производители са били финансирани веднъж от Държавен фонд „Земеделие“ и втори път – чрез преференциални цени на електроенергията им. Одитният орган на ЕК отчете, че това е свръхсубсидиране, което трябва да бъде премахнато. В резултат на това през 2015 г. беше променен Законът за енергетиката. По темата се произнесе и Конституционният съд, според когото промените не противоречат на Конституцията“, каза енергийният министър. Тя припомни, че, ако двойното финансиране не е било премахнато, това е щяло да застраши верифицирането на средствата от Държавен фонд „Земеделие“.  Според министър Петкова в следващите дни предстои нова среща с производителите на енергия от възобновяеми източници, за да бъде обсъден казусът отново.", "date": "2019.05.20", "title": "Министър Теменужка Петкова: Удължаването на живота на пети и шести блок на АЕЦ „Козлодуй“ ще гарантира чиста енергия за българските потребители на достъпни цени"}
{"url": "http://www.focus-news.net/news/2019/05/20/2660115/", "text": "ГЕРБ не трябва да отваря фронт с президента, защото може да загуби. Това каза в интервю за дневния блок „Добър ден“ на  Радио „Фокус“  политологът Първан Симеонов, директор на „Галъп интернешънъл“. „Това, което може да изиграе лоша шега на ГЕРБ, е това, че отварят фронт с президента, защото по този начин оставят гласоподавателите  с впечатление, че изборът утре ще е между тях и президента, а президентът има доста по-високо доверие. Президентът е една от най-харесваните фигури в България в момента. Едно е да се сражаваш с Корнелия Нинова и Елена Йончева, съвсем друго е да се сражаваш с президента. По този начин даваш президента на противника си,  а президентът е силен коз“, обясни политологът. Според Първан Симеонов отварянето на фронт с президента това може да е грешка от страна на Бойко Борисов и ГЕРБ. „В един момент Борисов може да прекали и със собственото си преекспониране в кампанията, защото кампанията отново ще изглежда като вот на доверие. Той постъпи правилно като каза, че този път няма да си ходи, дори да загуби“, допълни Първан Симеонов. По думите му немалка част от българите странят от бюлетината на БСП. „Искат да накажат ГЕРБ, но ги е страх от перспективата БСП да се върнат. Спомените не са най-добрите. БСП продължава да излъчва една много крещяща риторика, която леко плаши. Точно тази риторика изплаши на изборите през 29013 година. В тази кампания са се усетили и леко се снишават, избрали са по-хитра тактика - да оставят крушата сама да капне без да тресат много  дървото, разчитайки на скандалите в ГЕРБ и на другото опозиционно пространство - либералната част на българското публично пространство,  от която тръгнаха всъщност скандалите с апартаментите“, обясни политологът. Той припомни, че още преди няколко месеца, когато е започнала сагата с апартаментите, в интервю за „Фокус“ е прогнозирал това, че Борисов започва да готви партията за ситуацията, в която той няма да е начело на ГЕРБ. Първан Симеонов коментира, че предизборната кампания се е ожесточила. „Неслучайно Борисов се опитва преварващо да неутрализира потенциални удари на финала“, каза Симеонов. Според него всяка една прогноза на този етап би била доста прибързана. „За пръв път в тази кампания виждаме Борисов толкова активен, БСП – мобилизирана, за първи път дори вътрешната опозиция в БСП е толкова консолидирана, за първи път виждаме ДПС така. За първи път виждаме толкова важни избори за самата Европа“, добави Първан Симеонов. \r\nЕвелина БРАНИМИРОВА", "date": "2019.05.20", "title": "Европейски избори 2019: Първан Симеонов, политолог: ГЕРБ не трябва да отваря фронт с президента, защото може да допусне грешка"}
{"url": "http://www.focus-news.net/news/2019/05/20/2660116/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.05.20", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/05/20/2660092/orf-ministrite-ot-partiya-na-svobodata-na-avstriya-sa-gotovi-da-napusnat-pravitelstvoto.html", "text": "„Партия на свободата на Австрия“ е готова да се оттегли от правителството, ако Херберт Кикл бъде освободен от поста министър на вътрешните работи. Това обяви председателят на партията Норберт Хофер и самият Кикл в дългоочаквано изявление за пресата, предава  ORF ,  най-голямата обществена медия в Австрия. \r\nПо-рано от партията на канцлера Себастиан Курц – Австрийска народна партия (АНП), увериха, че ще  изискат от президента на страната Александер Ван дер Белен да освободи Кикл от длъжност. На пресконференцията във Виена Хофер и Кикл повториха позицията на партията си, като същевременно оставиха отворена вратата за възможно бъдещо сътрудничество с АНП.  Тереза Герова", "date": "2019.05.20", "title": "ORF: Министрите от „Партия на свободата на Австрия“ са готови да напуснат правителството"}
{"url": "http://www.focus-news.net/news/2019/05/20/2660118/evropeyski-izbori-2019-v-221-izbiratelni-sektsii-glasopodavatelite-v-oblast-silistra-shte-mogat-da-uprazhnyat-pravoto-si-na-vot-v-izborite-na-26-may.html", "text": "В 221 избирателни секции гласоподавателите в област Силистра ще могат да упражнят правото си на вот в изборите на 26 май. Това каза за  Радио „Фокус“ - Шумен  Теодора Тодорова, председател на Районната избирателна комисия. В Община Силистра ще бъдат разкрити 92 избирателни секции, в община Алфатар - 9, в община Главиница - 25, в община Дулово - 42, в община Кайнарджа и в община Ситово - по 13, в община Тутракан - 27. В 55 от секциите в 20 Силистренски изборен район ще има възможност за машинно гласуване. Подвижни избирателни секции ще има в общините Тутракан, община Силистра, община Ситово и община Алфатар. До момента в РИК - Силистра е постъпила една жалба, за председател на СИК, който е кметски наместник. Извършена е съответна замяна. Теодора Тодорова посочи, че РИК е приела Оперативен план за организацията на работа в РИК - Силистра в деня на провеждане на изборите за депутати в Европейския парламент на 26 май. \r\nИвелина ИВАНОВА", "date": "2019.05.20", "title": "Европейски избори 2019: В 221 избирателни секции гласоподавателите в област Силистра ще могат да упражнят правото си на вот в изборите на 26 май"}
{"url": "http://www.focus-news.net/news/2019/05/20/2660119/d-r-ivelina-panova-direktor-na-dmsg-v-buzovgrad-kam-uslugite-na-dnevniya-tsentar-za-detsa-s-uvrezhdaniya-se-obrashtat-roditeli-na-detsa-s-problemi-ot-tseliya-spektar-na-patologiyata.html", "text": "22 тежко болни деца са на резидентна грижа в Дома за медико-социални грижи в Бузовград, каза за  Радио „Фокус”  директорът на дома д-р Ивелина Панова. Тя подчерта, че в Бузовград е може би единственият дом, който може да осигури необходимата за тези деца 24-часова медицинска грижа. „Десет от тези деца са на над 18 години, но имат детски вид и потребностите на деца, изключително тежко болни, изцяло зависими от медицинска грижа\", посочи тя.  \r\nЗаедно с тази грижа Домът развива и услугата Дневния център за деца с увреждания. Той работи с две групи от по 10 деца, но вече се записват и потребители над капацитета, като се регулира тяхната посещаемост. Почасово с тях се работи физиотерапия, прилага се работа с психолог, с логопед, Монтесори – терапия, канис терапия - работа със специално обучено куче.  \r\nД-р Панова поясни още, че към Центъра се обръщат родители на деца с проблеми от целия спектър на патологията – от най-тежките форми на аутизъм до хиперактивни деца. „Като че ли, при нас идват деца расли по калъп, с едни и същи проблеми. Това са деца, които са с дефицит на вниманието, с невъзможност за експресивна реч, понякога с невъзможност за разбиране. Деца, които са трудни и проблемни за родителите и ще стават още по – трудни и проблемни, ако не се работи с тях”, посочи тя. \r\nЕкипът на Центъра работи както с кърмачета, така и с по-големи деца, които са родени в риск, които имат нужда от рехабилитация, от лечебна физкултура, за да не формират в по-късни етапи от развитието си детска церебрална парализа.„ \r\nСлавяна ГАЙДАРОВА", "date": "2019.05.20", "title": "Д-р Ивелина Панова, директор на ДМСГ в Бузовград: Към услугите на Дневния център за деца с увреждания се обръщат родители на деца с проблеми от целия спектър на патологията"}
{"url": "http://www.focus-news.net/news/2019/05/20/2660120/kyustendil-regionalnata-biblioteka-poluchi-traditsionno-darenie-ot-knigi-po-povod-denya-na-balgarskata-prosveta-i-kultura-i-na-slavyanskata-pismenost.html", "text": "Регионалната библиотека получи традиционно дарение от книги по повод Деня на българската просвета и култура и на славянската писменост, предаде репортер на  Радио „Фокус” – Кюстендил . Събитието се състоя за седма поредна година. То се проведе в Художествена галерия „Владимир Димитров – Майстора”. На него присъстваха кметът на Община Кюстендил Петър Паунов, зам.-кметовете Светослав Василев и Росица Плачкова, директорът на Дирекция „Култура, образование и спорт” към Община Кюстендил Нели Петкова. Тук бяха дарителят Бойко Недялков, Иван Гранитски – директор на издателство „Захарий Стоянов”, академиците Георги Марков, Васил Гюзелев, Константин Косев, както и професорите Ивайло Мирчев и Иван Маразов. Тази година част от книгите ще бъдат дарени и на читалищната библиотека в село Шишковци. „Ние сме безкрайно благодарни за това, че във времена на финансова криза, когато трудно може да си позволим много покупки на книги, тези дарения идват като ценно попълнение в нашите фондове. Тази година те са около стотина”, каза София Пейчева. По думите ѝ през годините на традиционното дарение са получени над 1000. „Една благородна традиция се установи през последните години в библиотеката и в галерията в Кюстендил. Това е идея на господин Бойко Недялков, който работи отдавна с тези културни институти. За него е чест да подарява всяка година по няколко стотин тома класическа и съвременна българска литература, албуми на големи български художници. Тази инициатива се разраства. Това е един добър пример и за други градове”, каза Иван Гранитски. По думите му общите усилия винаги дават едни по-добри резултати. \r\nВенцеслав ИЛЧЕВ", "date": "2019.05.20", "title": "Кюстендил: Регионалната библиотека получи традиционно дарение от книги по повод Деня на българската просвета и култура и на славянската писменост"}
{"url": "http://www.focus-news.net/news/2019/05/20/2660117/pregled-na-mezhdunarodnite-novini-do-13-chasa-agentsiya-fokus.html", "text": "Встъпилият в длъжност президент на Украйна Владимир Зеленски разпусна Върховната рада и обяви провеждането на предсрочни избори в страната, предава кореспондент на информационната агенция  УНИАН . \r\nСъответното Зеленски обяви след инаугурацията си, която се състоя на тържествено заседание на парламента. „Разпускам осмия състав на Върховната рада. Слава на Украйна!“, привежда агенцията думите на новия украински президент. \r\nПрипомня се, че по-рано в медиите изтече проектоуказ на Зеленски за разпускане на парламента и насрочване на нови, предсрочни избори в страната.  \r\nСтана ясно също, че министърът на отбраната на Украйна Степан Полторак подаде оставка от заемания пост след призив на Зеленски от трибуната във Върховната рада. \r\n***  Встъпилият в длъжност като президент на Украйна Владимир Зеленски определи като своя първа задача прекратяването на конфликта в източната част на страната, предава  AFP .  \r\n\"Първата ни задача е прекратяване на огъня в Донбас\", цитира агенцията думите на новоназначения президент от церемонията в парламента в Киев. \r\n***  На церемонията по встъпването си в длъжност новоизбраният президент на Украйна Владимир Зеленски заяви, че за членовете на правителството в Киев в настъпило време „да вземат тефтерите и химикалите си, за да освободят място за бъдещите поколения“, цитира думите му руската информационна агенция  TACC . \r\nНа церемонията по встъпването си в длъжност, Зеленски призова от трибуната във Върховната рада за оставките на директора на Службата за сигурност на Украйна Василий Грицак, на главния прокурор Юрий Луценко, както и тази на министъра на отбраната Степан Полторак. Последният вече внесе молбата си за освобождаване от поста.  \r\nЗеленски също така разпусна Върховната рада и обяви провеждането на предсрочни избори в страната. Съответното той обяви след инаугурацията си, която се състоя на тържествено заседание на парламента.  \r\n***  „Партия на свободата на Австрия“ е готова да се оттегли от правителството, ако Херберт Кикл бъде освободен от поста министър на вътрешните работи. Това обяви председателят на партията Норберт Хофер и самият Кикл в дългоочаквано изявление за пресата, предава  ORF ,  най-голямата обществена медия в Австрия. \r\nПо-рано от партията на канцлера Себастиан Курц – Австрийска народна партия (АНП), увериха, че ще  изискат от президента на страната Александер Ван дер Белен да освободи Кикл от длъжност. На пресконференцията във Виена Хофер и Кикл повториха позицията на партията си, като същевременно оставиха отворена вратата за възможно бъдещо сътрудничество с АНП. \r\n***  В Тирана не са много убедителни, когато осъждат публично коментарите за Велика Албания като пропаганда на руснаците и сърбите, предназначени да култитивират страх на Балканите, коментират в редакцията на електронното издание на атинския ежедневник  Kathimerini . \r\nФактите говорят сами за себе си. Неотдавнашен пост в социалната мрежа „Фейсбук“ от президента на Косово Хашим Тачи предизвиква сериозни противоречия. В него държавният глава на най-младата държава на Балканите разкри, че по време на неотдавнашна среща той и албанският премиер Еди Рама са обсъдили „необходимостта от пълното отваряне на косовско-албанската граница и създаването на албанска зона без граници под евроатлантическия чадър“. Тачи добави, че тази зона трябва да включва райони в Южна Сърбия с етническо албанско мнозинство. \r\nОт години албанците систематично провеждат политика на „национално обединение“ с цел да създадат това, което мнозина определят като „естествена Албания“ (по същество друг начин да се каже „Велика Албания“, за да се отслабят реакциите от съседни страни и силни геополитически играчи). Албания и Косово вече имат обща учебна програма, както и съвместни посолства и дипломатически мисии. През 2014 г. албанското правителство отмени разрешенията за работа за етнически албанци от Косово и Прешевската долина в Сърбия. Преди няколко дни мярката беше разширена за етническите албанци в Северна Македония и Черна гора. \r\nЗасега планът изглежда е създаването на албанско шенгенско пространство, с премахването на границите между двете страни. Но стъпка по стъпка те придвижват Тирана към отколешната й мечта, макар да рискува негативна реакция. Предложението на САЩ за размяна на територии между Косово и Сърбия улеснява нейните планове за обединяване на албанските земи, тъй като предвижда присъединяването на Прешевската долина, където населението е предимно етническо албанско. Това само по себе си е огромна стъпка към обединяване на етническите албанци на Балканския полуостров. \r\nСръбското ръководство реагира на изявлението на Тачи. Въпреки това - както демонстрират коментарите на президента Александър Вучич и външния министър Ивица Дачич - те не се противопоставят на идеята за размяна на територии. Причината е проста – подобен сценарий би улеснил процеса на обединение на босненските сърби със Сърбия, която междувременно ще възстанови контрола над населението в северната част на Косово, етнически сръбско.  \r\nНо така освен Велика Албания ще се появи и Велика Сърбия. Двата важни исторически спора на Балканите, албанският и сръбският въпрос, биха били уредени, но с риск от по-голям домино ефект, предупреждават от редакцията. \r\n***  Турските власти издадоха заповеди за арест на 249 служители на Министерството на външните работи заради предполагаеми връзки с мрежата на Фетхулах Гюлен, обвинен в организирането на опита за преврат през 2016 г., предава  Reuters , като се позовава на местни медии. \r\nГлавната прокуратура на Анкара съобщи, че е разпоредила арестуването на 249 служители на МВнР, след като разследванията установиха, че са извършили нередности в миналото. Съобщава се, че досега 78 от заподозрените са задържани досега в операции, проведени на територията на 43 провинции. Полицията продължава издирването на останалите.  \r\nПовече от 77 000 души бяха вкарани в затвора, а около 150 000 държавни служители, военнослужещи и други бяха уволнени или работата си като част от чистките след опита за преврата, припомня агенцията. \r\nОрганизациите за защита на правата на човека и западните съюзници на Турция изразиха загриженост във връзка с репресиите, като заявиха, че президентът Реджеп Тайип Ердоган е използвал неуспешния пуч като претекст за разчистване на сметката с несъгласните с властта. Правителството заяви, че мерките за сигурност са необходими поради сериозността на заплахата, пред която е изправена Турция. \r\n***  Говорейки пред редакцията на  Voice of America  по време на посещението си в САЩ, политическите представители на Прешевската долина заявиха, че отричането на техните права от Сърбия ги кара да търсят обединение с Косово като единствена алтернатива за развитието им, предава  RTK Live . \r\n„Албанците от Прешево, Медведжа, Буяновац без съмнение работят с изключителна ангажираност за интеграция с територията на Република Косово”, заяви Рагми Мустафа, лидер на Албанската демократична партия и бивш кмет на Прешево. \r\n„Разбира се, най-добрият вариант би било Прешевската долина да се присъедини към Косово, но ние сме външни играчи, които не могат да се намесват в позицията на косоварите, защото не можем да се налагаме на Косово\", подчерта кметът на Буяновац Шаип Камбери и лидер на Партията за демократично действие. \r\n***  Представителят на хърватската общност в Председателството на Босна и Херцеговина Желко Комшич ще подаде жалба срещу сръбския си колега Милорад Додик заради твърдението, че част от военните на страната трябва да бъдат облечени в униформи на бившата армия на Република Сръбска, съобщава електронното издание на първия вестник в югозападната ни съседка –  „Нова Македония“ . \r\nСпоред Комшич, който е и председател на „Демократическия фронт“, действията на Додик дават основание за повдигането на обвинения срещу него. Като примери Комшич приведе информация за съставяне на карти на Велика Сърбия, за желание за заличаване на границите между Босна и Херцеговина и Сърбия, което пряко застрашава териториалната цялост и суверенитет на страната и нарушава Конституцията й. \r\nПоследното изявление на Додик е във връзка с отбелязването на годишнината на Трети пехотен полк на Въоръжените сили и на Деня на армията на Република Сръбска. По този повод Додик заяви, че решението за премахване на Въоръжените сили на Република Сръбска, взето под натиска на международната общност, е погрешно и като компенсация следва Трети пехотен полк да отбележи годишнината, като бъде облечен в униформи на бившата армия на Република Сръбска.  \r\nВ отговор Комшич подчерта, че изявлението на Додик е нарушение на Закона за службата във ВС на Босна и Херцеговина, а отегчаващо обстоятелство е, че то е направено от човек на държавна длъжност.  \r\nВ отговор Додик отбеляза, че премахването на армията на Република Сръбска и определянето на квота за нея от не повече от 9,6 хил. войници е голяма грешка. „Сръбската и хърватската страна не се интересуват от участие в армията. Остават празни места за попълване и има натиск да се приемат бошняци. Това е нов проблем, защото това не е армия от бошняци, а  съвместни въоръжени сили. Затова и недоразуменията ще продължат“, предупреди Додик. \r\nСръбският член на председателството на Босна и Херцеговина обърна внимание на поведението на международната общност, която реагира на превъоръжаването на полицията на Република Сръбска, въпреки че полицията в кантон Сараево в същото време е закупила много повече оръжия.  \r\nМилорад Додик обяви, че през следващата година Денят на армията на Република Сръбска ще бъде отбелязан с  разполагането на войници в униформи на армията на страната. \r\n***  Централната избирателна комисия (ЦИК) на Косово публикува предварителни резултати за извънредните избори за кмет в четирите общини в северната част на страната, съобщава електронното издание на водещия прищински ежедневник  Koha Ditore . \r\nИзданието привежда данни от ЦИК по общини, както следва: Лепосавич: \r\n„Сръбска листа“, Зоран Тодич (96.6% - 7015 гласа) \r\n„Демократическа партия на Косово“ (ДПК), Шахир Хетеми (2.0% - 144 гласа) \r\n„Движение за самоопределение“, Фисник Весели (1.4% - 105 гласа) Зубин Поток: \r\n„Сръбска листа“, Сърджан Вулович (94.5% - 3995 гласа) \r\n„Демократическа партия на Косово“ (ДПК), Хисен Мехмети (2.9% - 123 гласа) \r\n„Движение за самоопределение“, Лиридона Кахримани (2.6% - 110) Звечан: \r\n„Сръбска листа“, Вучина Янкович (94.7% - 3767 гласа) \r\n„Демократическа партия на Косово“ (ДПК), Илир Печи (3.3% - 130 гласа) \r\n„Движение за самоопределение“, Авди Печи (2.0% - 81 гласа) Северна Митровица: \r\n„Сръбска листа“, Горан Ракик (90.1% - 7092 гласа) \r\n„Демократическа партия на Косово“ (ДПК), Гонше Чауши (5.8% - 454 гласа) \r\n„Движение за самоопределение“, Ерден Атик (4.1% - 324 гласа) \r\n***", "date": "2019.05.20", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/05/20/2660123/afp-sedem-dushi-sa-zaginali-pri-napadenie-na-granitsata-na-mali.html", "text": "Четирима цивилни, двама полицаи и митнически служител са убити при нападение на граничен пункт на границата на Мали с Буркина Фасо, предава  AFP , като се позовава на източници от кръговете по сигурността и правителствени служители. \r\n„Въоръжените мъже нападнаха граничния пункт в Кури в неделя вечерта\", разкри местен полицай, пожелал анонимност. „Двама жандармери, митничар и четирима цивилни, включително двама граждани на Гана, бяха убити“, поясни източникът на агенцията.  Тереза Герова", "date": "2019.05.20", "title": "AFP: Седем души са загинали при нападение на границата на Мали"}
{"url": "http://www.focus-news.net/news/2019/05/20/2660124/", "text": "Ранните литографски картички на София са едни от най-редките и трудни за събиране. Това каза в интервю за предаването „Съкровищница на тайните“ на  Радио „Фокус“  колекционерът Иван Бърнев – Буби. Неговата колекция наброява над 12 000 картички и снимки на София до 9 септември 1944 година. „Имам колекция от Новогодишни картички от края на 19 и началото на 20 век, колекция с Великденски картички, както и колекция от много картички, снимки и различни материали, свързани с царската династия в България“, обясни експертът. Иван Бърнев коментира, че литографските картички на София са били първите, които са го развълнували. Те са били издавани в края на 19 и началото на 20 век, но основно в чужбина. „Литографските картички се дълбаят на камък с 3-4 сюжета, като всичко се рисува и после се отпечатва. Обикновено камъкът се изтрива след 300-350 бройки и затова тези литографски картички са толкова редки. Много от тях са унищожени, затова са редки и много интересни“, добави Иван Бърнев. В онова време не е имало интернет и имейли, затова пората са си писали картички, като са се поздравявали за Нова година, Коледа и Великден, за имен ден и рожден ден. „В началото е започнало с поздравителни картички. После има една такава тенденция, течение – репродукции на картини, пак са си писали. Такава е била кореспонденцията навремето – само с картички и писма“, каза още Иван Бърнев. Най-старата картичка от чуждестранната колекция на Иван Бърнев е литографска картичка на Дрезден от 1890 година. „А най-старата българска картичка в колекцията ми е „Честита нова година“ от 1898 година с пощенски раздавач“, допълни Иван Бърнев. Сред събраните документи на Иван Бърнев е колекция  „Париж“, която наброява около 800 картички от Париж от времето преди Втората световна война, както и колекция на испански танцьори и кориди. „Това са много интересни картички, които са правени само в Испания, Португалия и Франция. Те са с изрисувани танцьорки, като дрехите ми са ръчно изработени от коприна“, обясни Иван Бърнев – Буби. \r\nМарияна ВАЛЕНТИНОВА", "date": "2019.05.20", "title": "Иван Бърнев – Буби, колекционер: Ранните литографски картички на София са едни от най-редките и трудни за събиране"}
{"url": "http://www.focus-news.net/news/2019/05/20/2660122/evropeyski-izbori-2019-st-kom-nikolay-hadzhiev-odmvr-blagoevgrad-vsichki-blizo-600-izbiratelni-sektsii-koito-sa-na-nasha-teritoriya-shte-badat-ohranyavani-ot-nashi-sluzhiteli.html", "text": "Всички избирателни секции, които са на територията на Областна дирекция на МВР – Благоевград, а те са близо 600, ще бъдат охранявани от наши служители, включително и такива, които ще бъдат командировани от други структури на МВР. Това каза пред  Радио „Фокус“ – Пирин  ст. ком. Николай Хаджиев, директор на Дирекцията. По думите му командироването и на други служители се налага, тъй като се изисква голям ресурс за охрана на изборите, затова трябва да се вземе участие от всички структури и служби на министерството. „Чисто организационно обезпечаването на изборите минава в няколко етапа. Първият е подготвителен на самите избори, предизборните мероприятия, подготовка на секциите там, където ще се гласува. Колегите ми от полицията, съвместно с пожарната извършват охранително обследване във всички помещения, където ще се гласува“, каза още ст. ком. Хаджиев. Той допълни, че ангажимент на органите на реда е също охрана на изборните книжа, доставката на бюлетините, списъците. „Освен това ние охраняваме секциите в самия изборен ден, след това охраняваме и ескортираме транспортирането на изборните книжа от всички СИК-ове към РИК – Благоевград, която ще се помещава в ДТ „Никола Вапцаров“. Това са етапите, които ние трябва да обезщетим, за да гарантираме спокойствие на гражданите при предстоящите избори“, подчерта ст. ком. Хаджиев. \r\nЛивия НИНОВА", "date": "2019.05.20", "title": "Европейски избори 2019: Ст. ком. Николай Хаджиев, ОДМВР – Благоевград: Всички близо 600 избирателни секции, които са на наша територия, ще бъдат охранявани от наши служители"}
{"url": "http://www.focus-news.net/news/2019/05/20/2660125/veliko-tarnovo-byust-na-botev-dari-nvu-vasil-levski-na-obshtinata.html", "text": "Бюст на Ботев дари НВУ „Васил Левски“ на Община Велико Търново. Монументът ще бъде поставен в центъра на града (в градинката до пощата), като официалното откриване ще е на 2 юни – Денят на Ботев, предаде репортер на  Радио „Фокус“ – Велико Търново . Преди години паметникът се е намирал в двора на Старото военно училище, но от доста време не е изложен пред широката общественост. Това припомни началникът на Военния университет бриг. ген. Пламен Богданов.  За връзката на великия революционер със старата българска столица разказа доц. д-р Марко Златев. „Връзката между военното училище и Христо Ботев е школата за запасни офицери, която по времето на Социализма беше наречена Народна школа за запасни офицери Христо Ботев. Тогава тя се е намирала в София. През 1950 е преместена във Велико Търново и заема района на Старото военно училище. Именно там е бил поставен бюстът на Ботев, който предстои да бъде монтиран в центъра на града. След преместването на военното училище бюстът е бил поставен в бившето сержантско училище, а след това е прибран в университета“, поясни доц. д-р Златев. Той категорично подчерта и, че автор на монумента не е Венелин Василев, както се смяташе до сега.  Благодарност от страна на Общината отправи лично кметът на Велико Търново инж. Даниел Панов. „Лично аз знам, че паметникът е свален от корпуса на сержантското училище през 1978 година и се съхранява във Военния университет. Време беше тази идея да се осъществи, защото тя е на повече от 10 години. Нейното забавяне бе породено от спорове за мястото, на което да бъде поставен бюстът на Ботев, но в крайна сметка още през миналата година ние обявихме, че това ще се случи до 2-ри юни 2019-та. Ние дължим това не само на Ботев като личност, но и на редица родолюбиви великотърновци, които са защитавали идеята“, каза още кметът. Освен това допълни и, че всичко е съгласувано както с членовете на Общоградския комитет „Васил Левски“, така и с тези от комитета „Христо Ботев“. \r\nЛуиза ТРАНЧЕВА", "date": "2019.05.20", "title": "Велико Търново: Бюст на Ботев дари НВУ „Васил Левски“ на Общината"}
{"url": "http://www.focus-news.net/news/2019/05/20/2660126/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.05.20", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/20/2660128/kardzhali-izgoreli-sa-10-metra-ot-darven-most-v-park-arpezos.html", "text": "Изгорели са 10 метра от дървен мост в парк „Арпезос“. Това съобщиха от  ОДМВР - Кърджали . В петък около 22.00 часа вследствие на небрежна работа с огън се запалил дървен мост в парк „Арпезос-север“ в Кърджали. Трима огнеборци от службата в областния град загасили пламъците, които унищожили около 10 кв. м от съоръжението.", "date": "2019.05.20", "title": "Кърджали: Изгорели са 10 метра от дървен мост в парк „Арпезос“"}
{"url": "http://www.focus-news.net/news/2019/05/20/2660121/premierat-boyko-borisov-bez-taksi-nishto-ne-mozhe-da-se-napravi-tezhkotovarnite-kamioni-tryabva-da-si-plashtat.html", "text": "Освен локалните платна по пътя Пловдив-Асеновград, това, което искаме да направим за района, е околовръстен път. Това заяви министър-председателят Бойко Борисов в Асеновград, който инспектира реконструирания 10-километров участък от второкласния път, съобщиха от  правителствената информационна служба . Премиерът Борисов посочи, че за заводите, които се откриват в България, е необходима инфраструктура и извън населените места. Той даде за пример облекчаването на пътния трафик в столицата с изграждането на околовръстното шосе.  \r\nМинистър-председателят Борисов подчерта и важността от въвеждането на тол системата у нас. „Без пари, без такси и без данъци нищо не може да се направи. Парите за ремонти и рехабилитация са от бюджета. Тежкотоварните камиони трябва да си плащат“, допълни още премиерът Борисов и уточни, че стартира и изграждането на пътя Асеновград – Кърджали, който ще струва 33 милиона лева.  \r\nС изграждането на 10-километровия участък от път II-86 Пловдив – Асеновград се осигурява бърз транспортен достъп на жителите от общините Куклен и Асеновград и от област Смолян до АМ „Тракия“. Второкласният път е основната връзка на летище Пловдив и индустриалния район в околностите на Пловдив до Транс-европейска транспортна мрежа.", "date": "2019.05.20", "title": "Премиерът Бойко Борисов: Без такси нищо не може да се направи - тежкотоварните камиони трябва да си плащат"}
{"url": "http://www.focus-news.net/news/2019/05/20/2660129/sofiyska-rayonna-prokuratura-zadarzha-56-godisheno-litse-za-otpraveni-zakani-s-ubiystvo-kakto-i-za-izvarsheno-huliganstvo.html", "text": "Софийска районна прокуратура задържа 56-годишено лице за отправени закани с убийство, както и за извършено хулиганство. Това съобщиха от пресцентъра на   Софийска районна прокуратура  . Под ръководството и надзора на Софийска районна прокуратура е образувано и се води досъдебно производство за това, че: \r\n1. На 17.05.2019 г., около 17:00 часа, в гр. София, кв. „Горубляне“, била отправена закана с убийство спрямо Р., с думите: „отивам да взема нож и ще дойда да те заколя!“, като това би могло да възбуди основателен страх за осъществяването му. \r\n2. На същата дата и място, около 18:00 часа, били извършени непристойни действия, грубо нарушаващи обществения ред и изразяващи явно неуважение към обществото: извършителят отправил обидни и цинични изрази към полицейските служители от 07 РУ СДВР – Е. и А. \r\n3. На описаната дата и място, била отправена закана с убийство на полицейския служител Е. с думите: „Ще те заколя, ей боклук!“, след което извършителят замахнал с нож към Е., като това би могло да възбуди основателен страх за осъществяването му. \r\nВ хода на разследването е установено, че извършител на описаните по-горе деяния е лицето Е. Генов, на 56 години, неосъждан до момента. \r\nИзготвено е постановление за привличането му към наказателна отговорност, като му е повдигнато обвинение за престъпление по чл. 325, ал. 2, вр. ал. 1 НК, както и по чл. 144, ал. 3, вр. ал. 1 НК. \r\nПредвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 20.05.2019 г. – за разглеждане на искане за вземане спрямо него на мярка за неотклонение „Задържане под стража“.", "date": "2019.05.20", "title": "Софийска районна прокуратура задържа 56-годишено лице за отправени закани с убийство, както и за извършено хулиганство"}
{"url": "http://www.focus-news.net/news/2019/05/20/2660130/", "text": "Изложба, посветена на 595 години от рождението на полско-унгарския крал Владислав, е представена в \"Парк- музей на бойната дружба 1444 \"Владислав Варненчик\" във Варна. Това каза в интервю за предаването „Съкровищница на тайните“ на   Радио „Фокус“   Милен Димов, старши експерт в Парк-музей на бойната дружба, филиал на Националния военноисторически музей – София. В изложбата е включена и първата колекция от пощенски марки, специално създадени по повод откриването на Мавзолея през 1935 година. „Изложбата е посветена на годишнина от рождението на полско-унгарския крал и включва движими културни ценности от фондовете на нашия музей, както и движими вещи, които са ни любезно предоставени за временно ползване от г-жа Ева Сребро - полска гражданка, която подготвя книга за живота на полско-унгарския крал Владислав и е един изключително скъп приятел на нашия музей. Това, което реално погледнато посетителите ще могат да видят в тази изложба, всъщност са марки, които наистина са издадени през 1935 година – поради факта, че са се набирали средства именно за построяването на Мавзолея на полско-унгарския крал, е издадена емисия от пощенски марки, чиято цел е била да бъдат разпространявани както в България, така и в Полша, а набраните средства да се дарят на строителния комитет, който отговаря за построяването на Мавзолея. Посетителите ще могат да видят част от тази емисия от марки. Ще могат да видят още значки с лика на полско-унгарския крал, монети, които са сечени по времето на неговото управление, една много красива възпоменателна монета, която е част от серията „Полските владетели“, сечена от Националната банка на Полша, картички – чернобели и цветни с лика на краля, със саркофага, който се намира в катедралата в старата столица на Полша – Краков, плакети и други експонати. Ще имаме и един експонат, който ще се отличава, ще бъде отделен от останалите – т.нар. топ експонат. Това ще бъде една скулптура на Владислав. Автор на скулптурата е Венцислав Марков“, допълни Милен Димов.  \r\nМарияна ВАЛЕНТИНОВА", "date": "2019.05.20", "title": "Милен Димов, старши експерт: Парк -музей на бойната дружба представя изложба, посветена на 595 години от рождението на крал Владислав, загинал на бойното поле край Варна"}
{"url": "http://www.focus-news.net/news/2019/05/20/2660131/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-lovech-gabrovo-sliven-yambol-smolyan-shumen-sofiya-grad-sofiya-oblast-i-stara-zagora.html", "text": "На 21 май 2019 г. кандидатите за евродепутати от листата на \"БСП за България\" ще посетят областите Ловеч, Габрово, Сливен, Ямбол, Смолян, Шумен, София-град, София-област, Стара Загора. Това съобщиха от пресцентъра на  БСП . Ловеч \r\nВ 15.00 часа в град Ябланица в клуб \"Докле е младост\" Велизар Енчев ще се срещне с граждани. В 17.00 часа в град Ловеч в хотел \"Ловеч\" той ще проведе среща с обществеността.  Габрово \r\nВ 20.00 часа в град Севлиево в Дома на културата Велизар Енчев ще се срещне с граждани.  Сливен \r\nВ 11.15 часа в град Сливен в партиен клуб \"Димитър Добрович\" Сергей Станишев ще даде пресконференция. В 11.45 часа той ще направи пешеходен тур по ларгото.  \r\nВ 10.30 часа в град Твърдица на ул. Хан Аспарух 13\" Крум Дончев ще проведе среща с граждани. След това, той ще посети картинг пистата до стадиона в града. В 12.30 часа кандидатът за евродепутат ще проведе среща с граждани в град Нова Загора пред Партийния съвет. В 16.00 часа в град Сливен той ще се срещне с граждани в комплекс \"Национал\".  Стара Загора \r\nВ 18.30 часа в град Мъглиж Крум Дончев ще проведе среща с обществеността в Клуба на БСП.  Ямбол \r\nВ 15.15 часа в град Елхово Сергей Станишев ще се срещне с граждани в партийния клуб. В 16.15 часа той ще проведе среща с обществеността в читалището на град Болярово. В 17.30 часа кандидатът за евродепутат ще даде пресконференция при шатра на БСП пред Централна поща в град Ямбол. В 18.00 часа в големия салон на НТС, той ще проведе среща с граждани.  Смолян \r\nВ 10.00 часа в квартал \"Настан\" в град Девин Цветелина Пенкова ще се срещне с обществеността в Пенсионерския клуб. В 15.00 часа на площада в село Триград кандидатът за евродепутат ще се срещне с жители. В 12.00 часа на площада в село Гьоврен, тя ще проведе среща с жители. В 17.00 часа в залата на хотел \"Орфей\" в град Девин, Цветелина Пенкова ще проведе среща с граждани. В 19.00 часа тя ще се срещне с младежи в заведение \"Вистото\".  Шумен \r\nВ 13.00 часа в читалището на град Каолиново, Иван Кръстев ще проведе среща с обществеността. В 15.00 часа кандидатът за евродепутат ще се срещне с жители на село Никола Козлево в читалището.  \r\nВ 13.00 часа в град Върбица Иво Христов ще проведе среща с обществеността в Младежкия дом. В 15.00 часа в Музейния комплекс в град Смядово Иво Христов ще се срещне с граждани. В 17.00 часа кандидатите за евродепутати Иво Христов и Иван Кръстев ще дадат пресконференция в Областния предизборен щаб в град Шумен. В 18.00 часа те ще се срещнат с граждани и съсловни организации в Областния предизборен щаб.  София - град \r\nВ 9.30 часа в Сградата на ловците и риболовците в България  в град София Петър Витанов, Димитър Данчев, Момчил Неков и Емил Георгиев ще се срещнат с ръководството на съюза.  \r\nВ 15.00 часа в гранд хотел \"София\" Петър Витанов, Румен Гечев, Валери Жаблянов и Мариела Модева ще се срещнат с ректори на ВУЗ-ове. \r\nВ 18.00 часа в градинката пред \"Майчин дом\" Мариела Модева ще се срещне с граждани.  София - област   \r\nВ 10.00 часа в село Душанци д-р Десислав Тасков ще се срещне с жители в Клуба на пенсионера. В 12.30 часа той ще се срещне с граждани в Клуба на пенсионера.", "date": "2019.05.20", "title": "Европейски избори 2019: Кандидатите за евродепутати от \"БСП за България\" ще посетят областите Ловеч, Габрово, Сливен, Ямбол, Смолян, Шумен, София-град, София-област и Стара Загора"}
{"url": "http://www.focus-news.net/news/2019/05/20/2660132/a1-on-makedoniya-v-skopie-organizirat-parvi-parad-na-gordostta.html", "text": "Първият „Парад на гордостта“ на ЛГБТ-общността в Скопие ще бъде проведен на 29 юни, предава македонската електронна медия  A1 On , като се позовава на организационния комитет за провеждането на събитието.  \r\nОрганизаторите смятат, че парадът ще премине достойно и безопасно и че държавата е готова и зряла да организира подобно събитие, чиято цел е да бъде чут гласа на различните.  \r\n„Това е протест, в който ще търсим утвърждаване за реализиране на нашите права и свободи. Това е протест за изразяване на свободната воля на различните, които се интересуват от равен достъп до обществото, но също и протест за отдаване на почит на хора, които са станали жертви на насилие и стигматизирани в обществото поради различната им сексуална ориентация”, поясни Антонио Михайлов на пресконференция в седалището на местния Хелзинкия комитет. \r\nОрганизаторите - Националната мрежа за борба с хомофобията и трансфобията - смятат, че ще има огромна подкрепа и присъствие на първото подобно събитие в страната, което защитава цветовете на разнообразието и че МВР ще изпълнява на ниво задължението да гарантира безаварийно протичане на парада.  \r\nИнициаторите на събитието призоваха всички граждани и политици да подкрепят ЛГБТ общността, като се включат в първия „Парад на гордостта“ в Скопие.   Тереза Герова", "date": "2019.05.20", "title": "A1 On  (Македония): В Скопие организират първи „Парад на гордостта“"}
{"url": "http://www.focus-news.net/news/2019/05/20/2660133/sport-uefa-obyavi-promeni-za-finala-na-shl-livarpul-i-totnam-shte-mogat-da-vklyuchat-po-23-ma-igrachi-v-grupite-si.html", "text": "Европейската футболна централа въвежда промяна за предстоящия финал в тазгодишното издание на Шампионската лига. Двата отбора, които достигнаха до последния етап на надпреварата - Ливърпул и Тотнъм, ще получат позволение да включат по 23-ма играчи в групите си за последния двубой. Досега финалистите в Лига Европа и Шампионската лига имаха право да записват по седем резерви, но тази година треньорите ще имат по 12 такива на разположение.  \r\nОсвен това Юрген Клоп и Маурисио Почетино ще имат право на четвърта смяна, в случай че се стигне до продължения. Така беше и в останалите мачове от елиминационната фаза на турнира през този сезон.", "date": "2019.05.20", "title": "Спорт: УЕФА обяви промени за финала на ШЛ - Ливърпул и Тотнъм ще могат да включат по 23-ма играчи в групите си"}
{"url": "http://www.focus-news.net/news/2019/05/20/2660136/chavdar-marinov-e-naznachen-za-zamestnik-ministar-na-zemedelieto-hranite-i-gorite.html", "text": "Със заповед на министър-председателя Бойко Борисов на длъжността заместник-министър на земеделието, храните и горите е назначен Чавдар Маринов. Това съобщиха от  правителствената информационна служба . \r\nЧавдар Маринов е завършил Тракийския университет в гр. Стара Загора със специалност „Животновъдство“, има и придобита образователно-квалификационна степен „магистър“ по специалност „Финансов мениджмънт и маркетинг“ от Висше училище по застраховане и финанси в София. В периода 2007-2017 г. е заемал редица експертни длъжности в Държавен фонд „Земеделие“ и Министерството на земеделието и храните. От 2018 г. е изпълнителен директор на Българката асоциация на организациите на производители на плодове и зеленчуци.  \r\nРесорът на Чавдар Маринов като заместник-министър ще бъде свързан с осъществяването и изпълнението на националната политика и политиката на ЕС в областта на растениевъдството и биологичното производство; управлението на дейността на риска и кризите, насочена към противодействие и компенсиране на щети при неблагоприятни климатични събития.", "date": "2019.05.20", "title": "Чавдар Маринов е назначен за заместник-министър на земеделието, храните и горите"}
{"url": "http://www.focus-news.net/news/2019/05/20/2660134/mvr-neutralizirana-e-mezhdunarodna-prestapna-organizatsiya-za-nezakonno-proizvodstvo-na-tsigari-rakovodena-ot-balgari.html", "text": "Неутрализирана е международна престъпна организация за незаконно производство на цигари, ръководена от българи. Това съобщиха от пресцентъра на  МВР . „Контрабанда“ към отдел „Митнически режими, данъчна и осигурителна система“ е разкрита международна престъпна  организация за незаконно производство на цигари на територията на Испания, с последващо разпространение в страни от ЕС. Работата по случая започнала през 2017 г., след  информация от ГДБОП към испанската Главна дирекция „Криминална полиция“ за организирана престъпна група от България, която възнамерява да изгради производство на цигари в кралството и да създаде дистрибуторска мрежа на национално и международно ниво.  \r\nИзяснено е, че тютюнът е внасян от България без да преминава митнически контрол, използван е в Испания за нелегално производство на цигари, разпространявани в последствие основно в страната на производство, в Германия и в Обединеното кралство. В процеса на работа е установено, че консумативите и машините за производството също са внесени в Испания от България. Придобитите от незаконната дейност големи парични суми бивали „изпирани“ чрез други фирми, като голяма част от тях са инвестирани в строителството на луксозни къщи и жилищни сгради у нас и в Испания. Използвани са и кредитни карти за измама в различни заведения.  \r\nВ хода на съвместното разследване са установени складови помещения на престъпната група в Барселона и гр. Константи, провинция Тарагона, където криминалистите предположили, че се осъществява нелегалното производство на цигарите. Изяснено е, че ръководителят на групата в Испания е развил мрежа от законен бизнес, в чиято сянка е практикувана престъпната дейност, като за него работели над 200 души. Той и негови доверени лица, сред които испански и един молдовски гражданин, изградили мрежа от фирми за строителство, транспорт и придобиване на фирми в чужбина. Така изградената структура била високо специализирана, в практиката е ползвана шифрована комуникация, както и устройства за заглушаване на честоти. Разпространяването на нелегално произведените цигари се осъществявало при високи мерки за сигурност.  \r\nПри работа в екип, след като са установени достатъчно факти и обстоятелства за престъпната дейност, в началото на април т.г. в Испания е проведена полицейска организация. В хода на акцията са осъществени многобройни претърсвания и изземвания, задържани са 22-ма души, между които и двама български граждани, и е прекратена дейността на нелегална фабрика за цигари в Константи, установена в активен производствен процес. На територията ѝ са задържани 15 украински и един молдовски гражданин – работници, както и българин, контролирал работния процес. Вътрешността на склада, където е била изградена нелегалната фабрика е била оборудвана със система за шумоизолация на машините, като там е била организирана и зона за живеене на работниците с легла, тоалетни, душове, кухня и др. удобства. Като мярка за сигурност по време на производствения цикъл работниците живеели вътре затворени и без мобилни телефони. Някои от тях съобщили, че дори не знаели в коя страна се намират, тъй като в Испания влезли по суша, а в ЕС пристигнали с полети от Украйна.  \r\nПри по-нататъшните действия на криминалистите в Сабадел, Галисия и Севиля са задържани шофьори на камиони, занимавали се с дистрибуция на крайния продукт.  \r\nСпоред испанските власти нелегалната фабрика е била с капацитет да произведе за ден кутии с цигари, достатъчни за един камион, като никога досега при полицейски действия не са засичани толкова много на брой фалшиви марки (общо 13), произвеждани на едно място.  \r\nНамерени и иззети са 1 000 000 кутии цигари под търговските марки на 3 известни производителя и други (от общо 13 различни марки) на обща стойност 4,5 млн. евро, както и голямо количество тютюн, консумативи, пълна поточна линия за първичната фаза (смесване и обработка на тютюните) и вторична фаза (производство и пакетиране на готовите изделия).  \r\nДопълнително са иззети пари в брой, автомобили от висок клас и обемна документация за престъпната дейност. Иззетият тютюн е на стойност над 6,5 млн. евро, което е данъчна измама в размер  от над 5,1 млн. евро.  \r\nСъвместната работа по случая продължава.", "date": "2019.05.20", "title": "МВР: Неутрализирана е международна престъпна организация за незаконно производство на цигари, ръководена от българи"}
{"url": "http://www.focus-news.net/news/2019/05/20/2660137/premierat-boyko-borisov-pri-inspektsiyata-na-patya-plovdiv-asenovgrad-do-mesets-avgust-tryabva-da-bade-vavedena-tol-sistemata-u-nas.html", "text": "До месец август трябва да бъде въведена тол системата у нас. Това заяви по време на инспекцията на пътя Пловдив - Асеновград премиерът Бойко Борисов, предаде репортер на  Радио „Фокус” - Пловдив . Той изтъкна, че няма никакви проблеми с тол системата. „Спорът е откога да влезе в сила и кои пътища да обхванем”, каза Борисов. „Не искам да има усещането за конфликт, направихме срещата с превозвачите”, добави той. Премиерът поясни, че е задължително и у нас да започнат да се събират пари от тировете, които преминават по пътищата, така както това се случва в Гърция и Македония. Освен това автобусите, които превозват пътници, трябва да плащат по-малко, за да не се отрази това на цената на билета за хората. Крайно време е ТИР-овете и бетоновозите да си плащат, тъй като рушат пътищата и не може за реновирането им след това да се плаща само от бюджета. По мнението на Борисов обикновено в България, когато се въвеждат някакви такси, винаги се протестира, но нищо не може да се направи без пари. „В Гърция и в Македония плащат, а у нас искат всичко да е все без пари“, каза премиерът. \r\nБойко Борисов изтъкна, че забавянето на въвеждане на тол системата у нас не е фатално, но през август наистина вече трябва да се случи. По въпроса се действа с пълна сила. \r\nМинистър-председателят посочи още, че много е харесал новият път Пловдив – Асеновград и той ще бъде открит, когато бъдат построени и локалите. \r\nЦветана ТОНЧЕВА", "date": "2019.05.20", "title": "Премиерът Бойко Борисов при инспекцията на пътя Пловдив – Асеновград: До месец август трябва да бъде въведена тол системата у нас"}
{"url": "http://www.focus-news.net/news/2019/05/20/2660140/vitsepremierat-mariyana-nikolova-otnosheniyata-mezhdu-balgariya-i-ukrayna-stapvat-na-solidna-osnova.html", "text": "Традиционно добрите отношения между България и Украйна стъпват на солидна основа и имат дълбоки корени, с тези думи заместник министър-председателят по икономическата и демографска политика Марияна Николова се обърна към новия украински президент. Това съобщиха от  правителствената информационна служба . Тя взе участие в официалната церемония по встъпване в длъжност на Володимир Зеленски, която се проведе във Върховната рада на Украйна.  \r\nПо време на среща, по покана на новия украински президент, заместник министър-председателят Николова изрази увереност в бъдещото позитивно развитие на двустранните отношения. Тя предаде поздравления от името на министър-председателя Бойко Борисов с пожелания за успешен мандат, ползотворно съвместно сътрудничество и партньорство в интерес на българския и украинския народ. Президентът Зеленски увери вицепремиера Николова, че ще има пълна приемственост и надграждане в отношенията както при двустранния политически и икономически диалог, така и за запазване на правата на българското национално малцинство в Украйна. Държавният глава прояви подчертан интерес и към развитието на туристическия обмен.  \r\nЗа церемонията пристигнаха над сто международни делегации, сред които президентите на Унгария, Латвия, Литва, Естония, Грузия, председатели на парламенти, премиери, вицепремиери, министри и други високопоставени гости. След встъпването си в длъжност новият президент на Украйна посрещна главите на чуждите делегации и ръководителите на дипломатическите мисии в Мариинския дворец.", "date": "2019.05.20", "title": "Вицепремиерът Марияна Николова: Отношенията между България и Украйна стъпват на солидна основа"}
{"url": "http://www.focus-news.net/news/2019/05/20/2660127/kyustendil-okrazhniyat-sad-otnovo-otlozhi-deloto-za-konfiskatsiya-na-imushtestvoto-na-plamen-galev-i-angel-hristov.html", "text": "Окръжният съд отново отложи делото за конфискация на имуществото на Пламен Галев и Ангел Христов, предаде репортер на  Радио „Фокус” – Кюстендил . Причина за отлагането стана необходимостта от извършване на корекция в изготвената от вещите лица счетоводно-икономическа експертиза по делото. Експертите не са успели да открият една от фирмите, която е включена по делото на посочения адрес. Адвокатът на фирмата Капка Георгиева писмено трябва да предостави данни за контакт с лице от фирмата. Според вещите лица на посочения адрес няма такова юридическо лице, но според адвокат Гергинова тя може да представи фактура  от плащане на наем, както и договор за ползване на помещение от страна на фирмата. „Ние не искаме допълнителни заключения, но акцентирах на факта, че дори това, което е поискано и допуснато, към настоящия момент не е изготвено. Не само срокът е проблемът, но и следва да се извършат дейностите, указани от съда. Да се отговори на всички поставени въпроси”, каза адвокат Капка Гергинова. По думите ѝ очакванията са, че съгласно доказателствата, искат на комисията да бъде отхвърлен. „Смятам, че няма основания за исковата претенция и следва тя да не бъде уважавана”, каза Капка Гергинова. Делото беше отложено за 30 септември от 11.30 часа. \r\nВенцеслав ИЛЧЕВ", "date": "2019.05.20", "title": "Кюстендил: Окръжният съд отново отложи делото за конфискация на имуществото на Пламен Галев и Ангел Христов"}
{"url": "http://www.focus-news.net/news/2019/05/20/2660138/evropeyski-izbori-2019-v-oblastna-administratsiya-kyustendil-byaha-dostaveni-132-000-byuletini-za-predstoyashtiya-evrovot.html", "text": "В Областна администрация – Кюстендил бяха доставени 132 000 бюлетини за предстоящия евровот, предаде репортер на  Радио „Фокус” – Кюстендил . Бюлетините бяха транспортирани под засилена охрана. На приемането присъства областният управител на Кюстендил Виктор Янев. На място бяха представители на Районна избирателна комисия и на областна администрация. Отпечатаните хартиени бюлетини за изборите за Европейски парламент на 26 май 2019 година за областта са 132 000, което е с 10% повече от броя на избирателите в областта. Те се получават централизирано от БНБ и техни подизпълнители. Предаването на бюлетините от територията на печатницата е извършено чрез упълномощени представители на Областна управа, на Районна избирателна комисия и под контрола на Министерство на финансите. Транспортирането им е извършено под строгия контрол на органите на МВР.  Бюлетините ще се съхраняват в определени от областния управител помещения, запечатани с ленти, които са подписани от всички членове на РИК. Те ще се съхраняват до предаването им на общинските администрации в област Кюстендил. Дейностите по охрана при съхранението се извършват от МВР. \r\nВенцеслав ИЛЧЕВ", "date": "2019.05.20", "title": "Европейски избори 2019: В Областна администрация – Кюстендил бяха доставени 132 000 бюлетини за предстоящия евровот"}
{"url": "http://www.focus-news.net/news/2019/05/20/2660141/mohamad-dzhavad-zarif-genotsidnite-napadki-na-tramp-nyama-da-slozhat-kray-na-iran.html", "text": "Министърът на външните работи на Иран Мохамад Джавад Зариф увери, че „геноцидните нападки\" на американския президент Доналд Тръмп няма да „сложат край на Иран\", коментар, направен на фона на ескалиращото напрежение между двете страни, предава  AFP . \r\n„Иранците са устояли в продължение на хилядолетия, докато агресорите са изчезнали. Икономическият тероризъм и геноцидните нападки няма да сложат край на Иран\", написа Зариф в социалната мрежа „Туитър“. \r\nПо-рано държавният глава на САЩ Доналд Тръмп отправи остри предупреждения към Иран, съглано които военен конфликт между двете нации ще означава „официален край“ на близкоизточната република.  Тереза Герова", "date": "2019.05.20", "title": "Мохамад Джавад Зариф: Геноцидните нападки на Тръмп няма да сложат край на Иран"}
{"url": "http://www.focus-news.net/news/2019/05/20/2660142/glavniyat-prokuror-sotir-tsatsarov-imotnite-mi-sdelki-sa-deklarirani-po-zakonov-red-nyamam-kakvo-da-kriya.html", "text": "Имотните ми сделки са декларирани по законов ред, нямам какво да крия. Това се казва в позиция на главния прокурор Сотир Цацаров, съобщиха от пресцентъра на  Прокуратура на Република България . \r\n„На 19 май 2019 г. вечерта, сайтът „Биволъ“ публикува статия със заглавие „Апартаментгейт: След затварянето на имотния регистър, името на Цацаров изчезна от скандална сделка. Цацарови – редовни клиенти на имоти от съдружник на „Мултак № 1“ в Пловдив“. Според изложените твърдения, по повод извършено през 2007 г.  от търговско дружество дарение на семейството ми с недвижим имот (апартамент в гр. Пловдив), в края на 2012 г. имотният регистър е бил подменен със задна дата, като сделката била „преформатирана на покупко-продажба“. Това се случило и сега, след като на 19 май 2019 г. имотният регистър бил „затворен“ за повече от 36 часа и така информацията за тази сделка – дарение „изчезнала“, посочва Цацаров. „Твърди се също, че за нея, въпреки мои изявления по медиите, не са били показани никакви автентични документи, като „по тъмна доба вписването беше променено от „Дарение“ на „Покупко-продажба“, казва още главният прокурор. По думите му следват още твърдения относно сделки с недвижими имоти и продавачите им, като собственикът на строителна компания продавач е представен като съдружник на „Мултак №1 в Пловдив“.  \r\n„Според „Биволъ“, всичко това напомня за подобни сделки на властимащи сега, след разкритията, наречени „Апартаментгейт“. Още днес сутринта, „новината“ бе разпространена в национален ефир от Христо Иванов, председател на политическа партия „Да България!“ и бивш министър на правосъдието, при участието му в сутрешен блок – че по съобщение на „Биволъ“, от партидата ми в имотния регистър „е изчезнала една имотна сделка“, заяви Цацаров.  \r\n„Неистината за въпросното дарение е разпространена подробно за първи път отново от сайта „Биволъ“ на 26 ноември 2012 г., по време на процедурата по избор на главен прокурор, провеждана тогава. Различно бе само заглавието: „Фирма дарила Цацарови с апартамент в Пловдив?“, иначе твърдяното и целта, с която това се прави бяха напълно идентични с тези сега. В хода на процедурата по избор, приключила през декември 2012 г., Етичната комисия на ВСС извърши проверка на медийните публикации с такъв предмет, касаещи както тази, така и други имотни сделки, отразени сега отново от „Биволъ“. За нуждите на тази проверка, представих подробни писмени становища (на 26 ноември 2012 г. и на 07 декември 2012 г.), придружени с необходимите документи, сред които нотариален акт, удостоверения от Агенция по вписванията, фактура, издадена от дружеството – продавач и др. Етичната комисия не откри нарушения. Въпроси, свързани с публикациите на „Биволъ“ и на други медии в тази насока ми бяха поставяни и при откритите изслушвания в комисията, а и по време на избора, предаван пряко по националната телевизия. Така още в края на 2012 г. стана ясно, че семейството ми не е надарено, а е закупило апартамент в гр. Пловдив, със застроена площ от 55,50 кв. м., за сумата от 21 120 евро, при данъчна оценка от 25,382,32 лв. Отговор получиха и всички други твърдения, „припомняни“ сега от „Биволъ“, посочва главният прокурор. \r\n„Готов съм да предоставя отново за публичен достъп документи (нотариален акт, удостоверения от Служба по вписванията, фактура за покупка на имота и др.), представени от мен и за нуждите на проверката във ВСС още през ноември 2012 г., по предния сигнал на „Биволъ“ преди 7 г. Готов съм да представя и допълнителни такива, защото нямам какво да крия. Всички имотни сделки са декларирани по съответния законов ред, като в годишните ми имотни декларации са посочени действителните цени на придобиването им\", казва още Цацаров.  \r\n„За мен са ясни както целите, така и сценаристите на тези публикации. Статията от 19 май 2019 г. няма автор, освен безадресното „Биволъ“. Така единственото неясно и неразбрано от мен е липсата на доблест от страна на нейния действителен автор да застане с името си зад това, което е написал\", се посочва още в позицията на Цацаров.", "date": "2019.05.20", "title": "Главният прокурор Сотир Цацаров: Имотните ми сделки са декларирани по законов ред, нямам какво да крия"}
{"url": "http://www.focus-news.net/news/2019/05/20/2660143/evropeyski-izbori-2019-gerb-shte-predstavi-vav-varna-listata-si-s-kandidati-za-chlenove-na-evropeyskiya-parlament.html", "text": "ПП ГЕРБ ще представи листата си с кандидати за членове на Европейския парламент. Това съобщиха от пресцентъра на  ПП ГЕРБ . Събитието ще се състои на 21 май, от 19:00 ч. във Фестивалния и конгресен център. Ще присъстват кандидатите за евродепутати от листата на ГЕРБ и СДС Мария Габриел, Лиляна Павлова и Емил Радев.", "date": "2019.05.20", "title": "Европейски избори 2019: ГЕРБ ще представи във Варна листата си с кандидати за членове на Европейския парламент"}
{"url": "http://www.focus-news.net/news/2019/05/20/2660144/evropeyski-izbori-2019-kardzhali-sektsionnite-izbiratelni-komisii-v-9-ti-kardzhaliyski-izbiratelen-rayon-sa-508-v-66-ot-tyah-shte-se-glasuva-mashinno.html", "text": "Секционните избирателни комисии в 9-ти Кърджалийски избирателен район са 508, в 66 от тях ще се гласува машинно Това съобщи за  Радио Фокус  Петър Захариев, председател на РИК - Кърджали. 493 са стационарните секционните избирателни комисии и към тях се прибавят 15 допълнителни подвижни. От общо 66 СИК, в които ще може да се гласува  машинно 4 са в град Ардино, в Джебел – 2, Крумовград са - 7, в Кърджали - 34, в Кирково - 10, Черноочене - 3 и в Момчилград – 6.  \r\nНа територията на община Кърджали има 154 СИК, с общо 2862 членове. В 34 от тях ще се гласува и машинно, като 21 СИК се намират в град Кърджали, а другите 13 са в селата, в които има кметско наместничество: с. Горна крепост, с. Звезделина, с. Кобиляне, с. Македонци, с. Миладиново, с. Опълченско, с. Рани лист – двете секции, с. Резбарци, с. Седловина, с. Стремци и в с. Чифлик.  \r\nПетър Захариев поясни, че на 21 май в сградата на областна администрация Кърджали, в „Конферентната зала“ ще се проведе обучение на секционни избирателни комисии, в които ще се гласува  машинно. В 15.00 часа е обучението на членовете на СИК на територията на общините Ардино, Джебел, Кирково, Крумовград, Момчилград; в 16.00 часа е обучението на членовете на СИК на територията на община Кърджали. На 22 май ще се проведе обучението за машинно гласуване и в Черноочене. \r\n„Разпределихме бюлетините, вече са заключени в съответните общини и през тази седмица ще започваме процедурите за разпределение по секции на изборните книжа и материали. Охраната на помещенията ще се извършва от службите на министерството на вътрешните работи. Уточнено  е всичко, от МВР пазят помещенията, всичко е запечатано с хартиени лепенки с печати и подписи на членовете на районната избирателна комисия“, каза в заключение Петър Захариев, председател на РИК - Кърджали. \r\nДарина ДЕЕНИЧИНА", "date": "2019.05.20", "title": "Европейски избори 2019: Кърджали: Секционните избирателни комисии в 9-ти Кърджалийски избирателен район са 508, в 66 от тях ще се гласува машинно"}
{"url": "http://www.focus-news.net/news/2019/05/20/2660146/smolyan-za-poredna-godina-se-provede-futbolen-turnir-ne-na-drogata.html", "text": "За поредна година се проведе футболният турнир „Не на дрогата“. Това съобщиха от пресцентъра на  Община Смолян . Той се организира от Превантивно-информационен център по наркотични вещества – Община Смоля, ОС на БФС и РУО – Смолян. Участие взеха ученици от начален курс на общинските училища. За всички участници имаше осигурени купи, награди и храна от община Смолян. Спортната инициатива за провеждането на футболния турнир е борбата срещу употребата на наркотични вещества сред учениците. Децата бяха поздравени от името на кмета Николай Мелемов с пожелание да бъдат здрави, да спортуват и да изпитват радост от футболните игри. Отборите бяха класирани спрямо изявите на терена от компетентно жури , както следва: Най-добър отбор – I СУ „ Св. Св. Кирил и Методий, най-стратегически отбор – II ОУ „Проф. д-р Асен Златаров“, най-коректен отбор – IV ОУ „Стою Шишков“, най-техничен отбор – VI ОУ „Иван Вазов“, отбор с най-добър вратар и най-добро нападение –VII СУ „Отец Паисий“.", "date": "2019.05.20", "title": "Смолян: За поредна година се проведе футболен турнир „Не на дрогата”"}
{"url": "http://www.focus-news.net/news/2019/05/20/2660145/haskovo-18-bezhantsi-bez-dokumenti-sa-zadarzhani-na-am-maritsa.html", "text": "Полицаи от Хасково и Харманли са задържали двама мъже, превозвали 18 чужденци в автомобили. Това съобщиха от пресцентъра на  МВР . На 18 април сутринта на АМ „Марица“ в посока Свиленград – Пловдив, полицейски служители спрели за проверка лек автомобил „Ауди“, управляван от 38-годишен жител на хасковското село Нова надежда. В колата били установени седмина чужденци, без документи за самоличност. Униформените подали сигнал със стоп палка и на лек автомобил „Опел“, който не спрял и продължил движението си. След кратко преследване, 39-годишният водач спрял, оказало се, че той също е натоварил в колата 11 мъже, отново без документи. Чуждите граждани – на възраст между 16 и 25 години, самоопределили се като граждани на Афганистан, са отведени в харманлийското управление, след което са транспортирани до Регистрационно-приемателния център в Харманли. Шофьорите на автомобилите, познати на органите на реда, са задържани с полицейска мярка до 24 часа. По случая е  образувано досъдебно производство.", "date": "2019.05.20", "title": "Хасково: 18 бежанци без документи са задържани на АМ „Марица“"}
{"url": "http://www.focus-news.net/news/2019/05/20/2660147/burgas-v-grada-zapochva-obuchenie-po-digitalno-predpriemachestvo-na-momicheta-ot-12-do-18-godini.html", "text": "JA България, Индустриален и логистичен парк – Бургас, с подкрепата на Община Бургас, обявяват старта на проект за дигитални умения и предприемачество, насочен към момичета на възраст от 12 до 18 години. Това съобщиха от пресцентъра на  Общината . Той е подкрепен от Европейския институт за иновации и технологии (EIT) и реализиран съвместно с JA Сърбия, JA Литва, JA Румъния и JA Гърция. Основната цел на проекта е да вдъхнови младите момичета да започнат кариера в сферата на технологиите, предприемачеството и иновациите, като им предостави необходимите знания, умения и мотивация. \r\nКато част от планираните дейности, JA България ще организира серия от тридневни обучения в различни български градове, по време на които момичетата ще подобрят своите предприемачески компетенции и ще научат как да разработят мобилно приложение в отговор на реален социален проблем. \r\nНа 14, 15 и 16 юни в Бургас (Бизнес Инкубатор) ще се проведе вторият уъркшоп от поредицата.", "date": "2019.05.20", "title": "Бургас: В града започва обучение по дигитално предприемачество на момичета от 12 до 18 години"}
{"url": "http://www.focus-news.net/news/2019/05/20/2660148/blagoevgrad-za-shesta-poredna-godina-kmetat-d-r-atanas-kambitov-shte-vrachi-priza-uchilishte-na-godinata.html", "text": "Кметът на Община Благоевград д-р Атанас Камбитов за поредна година ще връчи приза „Училище на годината“. Това съобщиха от пресцентъра на  Община Благоевград . И в това издание на  церемонията две учебни заведения ще бъдат удостоени с отличието „Училище на годината 2019“.  \r\nСъбитието ще се проведе в зала „Яворов“ на 23 май от 19.00 часа. В навечерието на деня на славянската писменост и култура, шествие на знамената ще премине по главните улици в Благоевград, което ще тръгне от Съдебна палата в 18.30 часа. След пристигане на знамената в залата, програмата продължава с предаването на знамето от миналогодишните победители на новите призьори. В залата, освен обявяването на училищата победители, ще бъдат наградени и дейци за приноса им в развитието на културата, образованието и науката в  Благоевград. \r\nКакто всяка година кметът д-р Атанас Камбитов ще даде специален прием за дейците на културата, образованието и науката. Той ще се проведе в същия ден в зала “22 септември” от 21.00 часа. \r\nПрез изминалата 2018 година победители в конкурса „Училище на годината“ бяха III Основно училище „Димитър Талев“, VIII СУ „Арсений Костенцев“ и ПМГ „Акад. Сергей Корольов“.", "date": "2019.05.20", "title": "Благоевград: За шеста поредна година кметът д-р Атанас Камбитов ще връчи приза „Училище на годината“"}
{"url": "http://www.focus-news.net/news/2019/05/20/2660149/pleven-vremenno-e-ogranicheno-dvizhenieto-po-patya-obnova-balgarene-poradi-ptp.html", "text": "Временно е ограничено движението по път I-3 Обнова - Българене, поради ПТП. Това съобщиха от  Агенция „Пътна инфраструктура“ . Трафикът се осъществява по обходен маршрут през Българене - Левски - Летница - Каменец- Обнова.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.05.20", "title": "Плевен: Временно е ограничено движението по пътя Обнова - Българене, поради ПТП"}
{"url": "http://www.focus-news.net/news/2019/05/20/2660135/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-na-gkpp-vidin-dunav-most-za-avtomobili.html", "text": "Интензивен е трафикът за товарни автомобили  на изход на ГКПП „Капитан Андреево“, ГКПП „Лесово“ и на ГКПП „Видин-Дунав мост“ за автомобили. Това съобщиха от  ГД „Гранична полиция“ . Нормално се осъществява преминаването през всички останали гранични пунктове. Информацията е към 13.00 часа.", "date": "2019.05.20", "title": "ГД „Гранична полиция“: Интензивен е трафикът за товарни автомобили  на изход на ГКПП „Капитан Андреево“, ГКПП „Лесово“ и на ГКПП „Видин-Дунав мост“ за автомобили"}
{"url": "http://www.focus-news.net/news/2019/05/20/2660152/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за Община Петрич. На 23 май предстои ритуал „Първа копка“ по изграждането на компостираща инсталация и инсталация за предварително третиране на битови отпадъци в Община Петрич. Още подробности ще научим от ръководителя на проекта – зам.-кмета на Община Петрич – Минка Салагьорова. Месец май – любимият месец на учениците, завършващи 12 клас. Месец, изпълнен с много приятни емоции, красиви рокли и костюми, еуфория и вълнение покрай най-важния ден за дванадесетокласниците – а именно абитуриентският им бал. Утре обаче предстои първото голямо изпитание за зрелостниците – държавният зрелостен изпит по български език и литература, а след това и по математика и другите избираеми, или т.нар. матури. Колко ученици от Община Петрич ще се явят на тези изпити и в колко учебни заведения в общината ще се провеждат ще научим в следващите минути от директорът на Дирекция „Образование“ – Нина Попова. \r\nОчакваме и Вас на телефоните в студиото 0885 303 373 и 073/ 88-55-81 или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете, но и да обикнете древната и вечна – Община Петрич. \r\nПредаването „Петрич – древен и вековечен“ се излъчва на честотите на  Радио „Фокус“ – Пирин  всеки понеделник от 15,00 до 16,00 часа с водещ Натали Стефанова.", "date": "2019.05.20", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/05/20/2660150/premierat-boyko-borisov-zapochva-stroitelstvoto-na-patya-asenovgrad-kardzhali.html", "text": "Започва строителството на пътя Асеновград – Кърджали. Това каза пред журналисти премиерът Бойко Борисов, предаде репортер на  Радио „Фокус”-Пловдив . Министър-председателят заяви, че в момента пътят е в много лошо състояние и там често стават катастрофи с жертви. Стана ясно още, че строителството на този път ще струва около 33 млн. лева. „Засега тези пари ги вадим само от бюджета, а трябва да си ги плащат тировете и бетоновозите”, посочи Борисов по повод събирането на пари за строителство на пътища от въвеждането на тол системата за в бъдеще. Премиерът уточни, че в момента се извършват отчуждителни процедури за пътя, но сега вече те не могат да бъдат причина за отлагане на строителството, тъй като спорът в съда може да бъде само около цената на терените при тези процедури. \r\n„От момента, в който ми дадат проекта, ще започнем да правим и Околовръстното шосе на Пловдив”, каза още Бойко Борисов. Той поясни, че по отношение на Пловдив това ще е следващият приоритет, както и строителството на стадион и още един мост. Идеята е Околовръстният път да се изгради чак до пътен възел „Скобелева майка”. „При толкова заводи и развита икономика трябва да се направи околовръстен път, за да не се съсипва и да не се блокира града”, добави Борисов и подчерта, че при положение, че ТИР-овете минават на всеки 10 секунди, задължително трябва да има Околовръстен път. „Добре, че като кмет на София направих Южната дъга, и Северната, и Западната тангента, иначе градът щеше да колабира досега”, добави премиерът. \r\nСтроителството на Околовръстният път на Пловдив ще струва около 40 млн. лева. \r\nЦветана ТОНЧЕВА", "date": "2019.05.20", "title": "Премиерът Бойко Борисов: Започва строителството на пътя Асеновград – Кърджали"}
{"url": "http://www.focus-news.net/news/2019/05/20/2660151/prezidentat-rumen-radev-es-se-nuzhdae-ot-po-efektivni-mehanizmi-za-vzemane-na-resheniya-i-reaktsiya-na-obshtite-predizvikatelstva.html", "text": "Предизвикателствата, пред които е изправена Европа, изискват механизми за своевременно вземане на решения и реакция и още по-тясна интеграция в областта на отбраната и сигурността. Това заяви президентът Румен Радев днес на среща с министъра на външните работи на Федерална република Германия Хайко Маас, съобщиха от  прессекретариата на държавния глава . Държавният глава открои миграцията и охраната на външните европейски граници, както и кризите в съседните региони, като фактори на сигурността, които изискват обединена и силна Европа. \r\n„За България, Германия е стратегически партньор в ЕС и много близък партньор в НАТО“, посочи Румен Радев и добави, че страната ни разчита на германска подкрепа за модернизация на Българската армия и за пълноценната интеграция на българската отбранителна индустрия и наука в рамките на общите европейски проекти, включително и финансирани чрез Европейския фонд за отбрана. „Българската отбранителна индустрия е предпочитан доставчик в редица държави и Германия може да участва в нейната технологична трансформация“, отбеляза още президентът.  \r\nОбща бе оценката, че устойчивата тенденция на ръст в двустранния икономически обмен между България и Германия, който вече надхвърля 8 млрд. евро, създава предпоставки за последващо разширяване на инвестиционното сътрудничество. „За България е особено важно, че германските инвестиции не са само в сферата на финансовите институции и инструменти, а преди всичко в реалната икономика и в производството“, подчерта държавният глава. Румен Радев и Хайко Маас отбелязаха значението на въвеждането на дуалното обучение в България, което насърчава професионалната квалификация и реализация и е реален фактор за намаляване на младежката безработица.    \r\nБългария и Германия споделят обща позиция за необходимостта от енергийна диверсификация в Европа, беше подчертано още на срещата. „С колкото повече източници, маршрути и доставчици на енергийни ресурси разполагаме, толкова по-висока ще бъде сигурността в доставките, както и конкурентоспособни цените“, заяви още на срещата си с министър Хайко Маас президентът Румен Радев.", "date": "2019.05.20", "title": "Президентът Румен Радев: ЕС се нуждае от по-ефективни механизми за вземане на решения и реакция на общите предизвикателства"}
{"url": "http://www.focus-news.net/news/2019/05/20/2660154/stara-zagora-v-grada-shte-se-provede-festival-na-profesiite.html", "text": "Общината и Център за подкрепа за личностно развитие – Кариерно ориентиране организират междуучилищен форум „Фестивал на професиите“. В него ще участват четвъртокласници от училищата в град Стара Загора. Това съобщиха от пресцентъра на  Общината . На форума малките участници ще представят по атрактивен начин проекти за конкретни професии на тема: „Моята професия – моето бъдеще“.  \r\nЦелта е по интересен и забавен начин да се обогатят представите на четвъртокласниците за света на труда и различните професии, да се подпомогне формирането на разбиране, че всяка професия е нужна на обществото, да се стимулира желанието им за бъдеща професионална реализация. \r\nФорумът ще се проведе на 28 май 2019 г. от 14.00 часа в залата на Младежки дом – Стара Загора, бул. „Свети Патриарх Евтимий“ 176.", "date": "2019.05.20", "title": "Стара Загора: В града ще се проведе фестивал на професиите"}
{"url": "http://www.focus-news.net/news/2019/05/20/2660153/evropeyski-izbori-2019-mariya-gabriel-gerb-dokazahme-che-tsifrovizatsiyata-nosi-polzi.html", "text": "В рамките на две години доказахме, че цифровизацията носи ползи. Това каза еврокомисарят и водач на листата на ГЕРБ и СДС за евроизборите Мария Габриел по време на дискусия на тема „Фалшиви новини и ценности на цифровото общество“ в Бургас, предаде репортер на  Радио „Фокус“ – Бургас . По думите ѝ сред ползите са отпадането на роуминг, преносимост на съдържанието и краят на географското блокиране, което идва в полза на малките и средните предприятия, които търгуват онлайн.  \r\n„Цифровизацията е част от ежедневието ни. Тя променя всичко – нашите социални и емоционални отношения. Несъмнено, те са добра възможност, но аз съм част от тези, които не губят от поглед и рисковете. Радвам се, че в самото начало успях да убедя колегите си в Европейската комисия, че е необходимо Европа да има малко по-различен подход по тази тема“, отбеляза Мария Габриел. Тя добави, че Европа за първи път не е в центъра на технологичната революция и изостава спрямо други държави в тази насока. \r\n„Сега е моментът, инвестирайки в силните си страни, Европа да се върне в състезанието и да покаже, че може да бъде лидер в определени области. 30 % от най-висококачествените научни изследвания в света се извършват в Европа. Имаме сектори, които и сега са шампиони – роботика, микроелектрониката и други. Трябва обаче Европа да инвестира повече. Не можем да инвестираме е 10-15 пъти по-малко от други държави и да искаме същите резултати. Затова съм благодарна за подкрепата, която срещнах, при създаването на новата програма „Цифрова Европа“ с бюджет от 9 милиарда“, посочи още Мария Габриел. \r\nМария ПОПЧЕВА", "date": "2019.05.20", "title": "Европейски избори 2019: Мария Габриел, ГЕРБ: Доказахме, че цифровизацията носи ползи"}
{"url": "http://www.focus-news.net/news/2019/05/20/2660139/tass-kremal-ne-komentira-skandala-v-avstriyskiya-parlament.html", "text": "Говорителят на Кремъл Дмитрий Песков остави без коментар видеото, което доведе до скандал в австрийския парламент, предава  TACC . \r\n„Не мога да дам оценка на този видеоклип, защото той не засяга Руската федерация, президента или правителството. Не знаем със сигурност коя е тази жена, дали е рускиня, гражданка на страната“, подчерта Песков. Съгласно думите му, скандалът във Виена „няма и не може да има нищо общо с нас\". \r\nНа 18 май австрийският канцлер и лидерът на Австрийската народна партия Себастиан Курц представиха предложение на президента Александър Ван дер Беллен да проведе предсрочни избори, след като лидерът на „Партията на свободата на Австрия“ Хайнц-Кристиан Щрахе подаде оставка като вицеканцлер заради скандалното видео, публикувано от Der Spiegel и Suddeutsche Zeitung. В сцени, заснети със скрита камера, Щрахе и неговият помощник Йохан Гуденус обсъждат с рускоговоряща жена възможността за закупуване на публикацията на Kronen Zeitung и информационната подкрепа на предизборната кампания преди парламентарните избори през 2017 г. в замяна на обещанието за достъп до обществени поръчки в Австрия. След избухването на скандала двамата политици подадоха оставки. Ван дер Беллен обяви в неделя, че предлага да се организират предсрочни парламентарни избори през септември. Канцлерът обяви намерението си да продължи работата на коалиционното правителство до новите избори.  Тереза Герова", "date": "2019.05.20", "title": "ТАСС: Кремъл не коментира скандала в австрийския парламент"}
{"url": "http://www.focus-news.net/news/2019/05/20/2660157/pleven-vazstanoveno-e-dvizhenieto-po-pat-i-3-balgarene-obnova.html", "text": "Възстановено е движението по път I-3 Българене – Обнова в област Плевен. Това съобщиха от пресцентъра на  Агенция „Пътна инфраструктура“ . Трафикът временно беше ограничен и пренасочен по обходен маршрут поради пътнотранспортно произшествие.", "date": "2019.05.20", "title": "Плевен: Възстановено е движението по път I-3 Българене – Обнова"}
{"url": "http://www.focus-news.net/news/2019/05/20/2660156/d-r-kiril-aleksiev-regionalen-istoricheski-muzey-blagoevgrad-gradat-e-tretiyat-v-stranata-kadeto-shte-bade-predstavena-izlozhbata-zhivi-tropicheski-peperudi.html", "text": "Градът е едва третият в страната, където ще бъде представена изложбата „Живи тропически пеперуди“. Това каза за  Радио „Фокус“ – Пирин  д-р Кирил Алексиев, директор на Регионален исторически музей – Благоевград. По думите му такава изложба е имало единствено в Бургас и Пловдив. „Музеят в Бургас и Природният музей в Пловдив имат много добър опит в представянето на такъв вид изложба. Интересното е, че изложбата е на живи тропически пеперуди, които ще летят свободно в специално подготвена стая, която ще бъде техен дом в следващия един месец“, каза още д-р Алексиев. Той отбеляза, че хората ще имат възможността не само да посетят въпросната стая, но и да се насладят на изключително красивите пеперуди от първо лице. „Отново казвам, че пеперудите ще летят свободно, дори посетителите ни ще могат да станат свидетели на излюпването на какавидите“, допълни д-р Алексиев. Той припомни, че изложбата ще бъде открита от 17.00 часа като жителите и гостите на Благоевград ще могат да видят около 100 вида пеперуди. Д-р Алексиев отбеляза, че първата пеперуда, която се е излюпила в Регионален исторически музей – Благоевград е била от вида „Сова“. \r\nТой посочи същи, че много събития ще съпътстват изложбата „Живи тропически пеперуди“, а основен акцент се поставя върху децата, като заниманията са подготвени от служителите, работещи в Регионален исторически музей – Благоевград. „Колегите от отдел „Природа“ са подготвили широк набор от занимания за най-малките наши посетители. В рамките им децата ще могат да оцветяват различни магнити, да рисуват рисунки на пеперуди или да се снимат в шаблони на малко пеперуди“, каза още д-р Алексиев. Той заяви, че жителите и гостите на Благоевград ги очаква много широк диапазон от събития, които ще съпътстват изложбата. „В рамките на един месец всеки, който има желание може да се докосне до едно страхотно изживяване. При нас хората ще видят неща, които ги няма в нашата естествена среда. Важно е да отбележим, че пространството, което сме обособили за пеперудите е специално като сме с опитали максимално да пресъздадем тяхната естествена среда“, уточни д-р Алексиев. Той заяви, че постигането на съответната температура и влажност в помещението се е оказала доста трудоемка задача, но все пак експертите от отдел „Природа“ са успели да се справят. \r\nЛивия НИНОВА", "date": "2019.05.20", "title": "Д-р Кирил Алексиев, Регионален исторически музей – Благоевград: Градът е третият в страната, където ще бъде представена изложбата „Живи тропически пеперуди“"}
{"url": "http://www.focus-news.net/news/2019/05/20/2660155/milen-dimov-park-muzey-na-boynata-druzhba-varna-polsko-ungarskiyat-kral-vladislav-iii-yagelo-e-edin-ot-nay-interesnite-i-nay-tachenite-krale-v-tsyala-evropa.html", "text": "Полско - унгарският крал Владислав III Ягело e един от най-интересните и най-тачените крале в цяла Европа. Това каза в интервю за предаването „Съкровищница на тайните“ на   Радио „Фокус“   Милен Димов, старши експерт в Парк - музей на бойната дружба, филиал на Националния военноисторически музей - София, по повод откритата изложба, свързана с 595-та годишнина от рождението на краля. Тя представя картички, пощенски марки, медали и плакети, които пренасят през времето спомена за героизма на 20-годишния владетел, загинал на бойното поле край Варна. „Полско-унгарският крал Владислав III Ягело има изключително бурен, но кратък живот. Той остава в историята с това, че едва 10-годишен наследява баща си Владислав II Ягело на полския престол. След това на 16 години всъщност е поканен да стане крал и на Унгария. Едва 20-годишен намира смъртта си в битката при Варна“, обясни Милен Димов. Той припомни, че битката при Варна е била изключително решителна, затова е наречена Битката на народите. „Тя е опит на Обединена Европа - 20-хилядна коалиционна християнска армия, която включва представители на различни европейски народи, да помогне на поробените православни християни. Армията се среща с една три пъти по-голяма османска армия, предвождана от самия султан Мурад II. Християнската войска не само губи битката, но самият крал губи живота си. Тяло не е намерено и до ден днешен“, каза още Милен Димов. След битката край Варна е Балканите и Югоизточна Европа падат за векове напред под османо - турска власт. В това последно сражение участват българи, унгарци, поляци, чехи, словаци, власи, рутени, хървати, саксонци, литовци и кръстоносен рицарски отряд на римския папа Евгени IV. В тяхна памет, като израз на почит пред героизма и саможертвата им в името на свободата на Европа е създаден Парк-музеят на бойната дружба “Владислав Варненчик”. \r\nМарияна ВАЛЕНТИНОВА", "date": "2019.05.20", "title": "Милен Димов, Парк - музей на бойната дружба – Варна: Полско-унгарският крал Владислав III Ягело e един от най-интересните и най-тачените крале в цяла Европа"}
{"url": "http://www.focus-news.net/news/2019/05/20/2660160/sliven-zabranyava-se-braneto-na-lipov-tsvyat-v-obshtestvenite-prostranstva-v-obshtinata.html", "text": "Забранява се брането на липов цвят от дърветата по улици, площади и други пешеходни пространства в община Сливен. Това съобщиха от пресцентъра на  Общината . \r\nЗабраната е разпоредена със заповед на кмета Стефан Радев. При констатирани нарушения, ще бъдат налагани глоби по силата на Наредбата за опазване на озеленените площи и декоративната растителност. Заповедта важи за вегетационен сезон 2019 г. Тя е сведена до знанието на кметовете на всички населени места, експерти от общински отдел „Екология“, „Общинска охрана и СОТ – Сливен“ ЕООД, както и органите на ОД на МВР – Сливен за сведение, изпълнение и контрол.", "date": "2019.05.20", "title": "Сливен: Забранява се брането на липов цвят в обществените пространства в общината"}
{"url": "http://www.focus-news.net/news/2019/05/20/2660159/evropeyski-izbori-2019-simeon-velinov-rik-smolyan-269-sa-izbiratelnite-sektsii-v-oblastta-v-47-shte-se-glasuva-mashinno.html", "text": "269 са избирателните секции в област Смолян, а 106 744 жители на региона имат право да гласуват в изборите за членове на Европейски парламент на 26 май. Това каза за  Радио „Фокус“ – Смолян  председателят на Районната избирателна комисия (РИК) – Смолян, Симеон Велинов. Той уточни, че са утвърдени две допълнителни секции в болницата и в санаториума в Девин. Подвижна избирателна секция ще има в Мадан, тъй като само там са подадени необходимия брой заявления за разкриване на такава секция. Машинно гласуване ще се проведе в 47 секции в област Смолян, разпределени във всички общини, посочи Велинов и допълни, че утре в 17:00 часа ще има обучение за всички секции, в които е предвидено такова. \r\nТой поясни, че от днес започва регистрирането на застъпници. От днес започва обучението на Секционните избирателни комисии в Смолян, Златоград и Неделино, по утвърден график на РИК, утре и в сряда трябва да приключат тези обучения във всичко общини в областта, добави Велинов. \r\nПредседателят на РИК – Смолян отбеляза, че в петък са пристигнали 120 400 бюлетини, които са с 10 % повече от гласоподавателите в областта. Те се съхраняват в помещение с жива охрана и СОТ. Предстои да бъдат окомплектовани за всяка община по секции и в събота да се транспортират по общините в областта, посочи Велинов. \r\nТой уточни, че днес в РИК – Смолян има входиран сигнал от Община Чепеларе. „Той е по-скоро за сведение, за да се обръща внимание от СИК кой да бъде допускан да гласува в съответствие с избирателните списъци и кой да бъде дописван под чертата. Не е конкретно срещу партия и коалиция. По-скоро ни заострят вниманието за това, че във връзка със зачестили опити за регистрация по настоящ адрес да се обръща внимание на секциите да не допускат хора, които нямат избирателни права там. Това, кой да бъде допуснат и кой да бъде в списъка, е компетентност на Община Чепеларе. Сигналът е подаден до нас за сведение и не е нещо, по което трябва да се произнесем с решение“, каза още Велинов. \r\nНели ГЕРГЬОВСКА", "date": "2019.05.20", "title": "Европейски избори, 2019: Симеон Велинов, РИК – Смолян: 269 са избирателните секции в областта, в 47 ще се гласува машинно"}
{"url": "http://www.focus-news.net/news/2019/05/20/2660087/blagoevgrad-40-kulturno-obrazovatelni-initsiativi-shte-se-provedat-v-grada-v-ramkite-na-detski-panair.html", "text": "Детски панаир отново ще приема децата на Благоевград. В рамките на два дни (25 и 26 май) децата ще имат възможност да творят. Това съобщиха от пресцентъра на  Община Благоевград . Тази година над 40 културно- образователни инициативи за деца включва проекта на Община Благоевград и Фондация „Easyart”. Работилниците ще бъдат разположени на площад „Македония“ и в Регионален исторически музей - Благоевград от 10.00 до 18.00 часа.  \r\nОсвен традиционните вече работилници по стъклопис, архитектура, пясъчни рисунки, плъсти и грънчарство, тази година в програмата ще бъдат включени и няколко нови – традиционна техника тъкане, както и любопитните ателиета по цианотайп или фотограма и ателие по роботика (които ще се проведат само в неделя). Специално за града е разработена и работилница, в която децата ще могат да направят свой магнит с кон – символа на града.  \r\nПо традиция Громахолд ще запознаят децата с основните видове строителна техника със специално разработено ателие. Ще бъде показана и истинска пожарна кола, на която малчуганите ще могат да се качат и да усетят вълнението, като влязат в ролята на истински пожарникари. Организаторите са приготвили и атрактивна програма за сцената - музикални и театрални спектакли, танци и игри за най-малките. \r\nСъбитието е първият културен градски фестивал за деца и се е превърнал в едно от най-очакваните събития за детска аудитория. Основната му цел е децата да бъдат въведени в света на изкуството и културата, като се организират творчески ателиета по изкуство, както на открито, така и в културни институции (музеи и галерии).", "date": "2019.05.20", "title": "Благоевград: 40 културно-образователни инициативи ще се проведат в града в рамките на Детски панаир"}
{"url": "http://www.focus-news.net/news/2019/05/20/2660163/varna-zadarzhan-e-44-godishen-mazh-ot-oblastniya-grad-nanesal-porezni-rani-na-zhena.html", "text": "44-годишен мъж от Варна е бил задържан в събота вечерта за нанасяне на порезни рани на 4 години по-млада от него жена. Това съобщават от пресцентъра на  Областната дирекция на МВР . Около 20.20 часа на 18 май е получен сигнал за това, че след възникнал скандал, нападателят е нанесъл порезни рани в областта на крака на 40-годишната жена. След проведени действия по разследване на случая и оперативно-издирвателни дейности, мъжът е задържан. По случая е образувано досъдебно производство, материалите са докладвани на прокурор от Районна прокуратура – Варна.", "date": "2019.05.20", "title": "Варна: Задържан е 44-годишен мъж от областния град, нанесъл порезни рани на жена"}
{"url": "http://www.focus-news.net/news/2019/05/20/2660161/sport-slaviya-i-etar-shte-izigrayat-parvi-mach-ot-finalniya-pleyof-za-liga-evropa.html", "text": "Днес в 20:00 часа е първият мач между Славия и Етър от финалния плейоф за Лига Европа. Те ще изиграят два мача помежду си, за да определят отбора, който ще се играе срещу третия в първата шестица за място във втория по сила клубен турнир на Стария континент. \r\nВсе още не е ясно дали Етър ще получи лиценза за Европа. От клуба поясниха, че все още не са подали заявка за участие в евротурнирите. Отборът на Етър спечели и двата мача със Славия в редовния сезон. В първия двубой на стадион „Ивайло“ постигна победа с 3:0, а във втория в София – с 1:0.", "date": "2019.05.20", "title": "Спорт: Славия и Етър ще изиграят първи мач от финалния плейоф за Лига Европа"}
{"url": "http://www.focus-news.net/news/2019/05/20/2660162/zamestnik-ministar-inzh-valentin-yovev-shte-otkrie-residential-forum-2019-v-stolitsata-i-natsionalen-tsentar-po-seizmichno-inzhenerstvo-v-uasg.html", "text": "На 21 май 2019 г. заместник-министърът на регионалното развитие и благоустройството инж. Валентин Йовев ще открие Residential Forum 2019. Това съобщиха от пресцентъра на  Министерство на регионалното развитие и благоустройството . Форумът ще започне в 9.00 часа и ще се проведе в Sofia Event Center в столицата.   \r\nВ 16.15 часа заместник-министърът ще открие и Национален център по сеизмично инженерство в Университета по архитектура, строителство и геодезия в София.", "date": "2019.05.20", "title": "Заместник-министър инж. Валентин Йовев ще открие Residential Forum 2019 в столицата и Национален център по сеизмично инженерство в УАСГ"}
{"url": "http://www.focus-news.net/news/2019/05/20/2660165/sofiya-katastrofa-mezhdu-dva-avtomobila-e-stanala-na-nadlez-nadezhda.html", "text": "Катастрофа между два автомобила е станала на надлез „Надежда“. Това съобщиха за  Агенция „Фокус“  пресцентъра на  МВР . При инцидента няма пострадали. Нанесени са само материални щети. Двамата шофьори са си разменили двустранни протоколи.  \r\nДаяна ДЮЛГЕРОВА", "date": "2019.05.20", "title": "София: Катастрофа между два автомобила е станала на надлез „Надежда“"}
{"url": "http://www.focus-news.net/news/2019/05/20/2660164/ek-erazam-povraten-moment-v-zhivota-na-5-miliona-evropeyski-studenti.html", "text": "Актуални данни от две нови публикувани от Европейската комисия независими проучвания показват, че програмата „Еразъм+“ помага на студентите да успяват по-добре в личния си и професионален живот, и че стимулира капацитета на университетите да иновират, съобщават от  пресслужбата на ЕК. \r\nМащабните проучвания, при които бяха получени близо 77 000 отговора от студенти и служители във висши учебни заведения и над 500 – от организации, измерват и оценяват въздействието на програмата „Еразъм+“ върху основните ползващи се от нея групи. Резултатите дават информация за това как програмата на ЕС помага за подготвянето на младите европейци за новата епоха на цифрови технологии и за изграждането на успешна бъдеща кариера.  \r\nОсновните констатации от проучванията са:  \r\n•\t„Еразъм+“ помага на студентите да разберат какво искат да правят и да си намерят работа по-бързо.  \r\n•\t„Еразъм+“ увеличава чувството на принадлежност към Европа  \r\n•\t„Еразъм+“ подпомага внедряването на цифровите технологии и приобщаването на социалните групи в по-неравностойно положение  \r\nПри повечето участващи университети проектите за сътрудничество по програма „Еразъм+“ са ускорили внедряването на цифровите технологии. Използването на новите технологии и на иновативни методи на преподаване и учене спомага за засилването на международното сътрудничество между университетите и техния капацитет да иновират. От своя страна две трети от участващите университети посочват, че европейските проекти са допринесли и за приобщаването и равнопоставеността, във висшето образование, на социалните групи в по-неравностойно положение.", "date": "2019.05.20", "title": "ЕК: „Еразъм+“: повратен момент в живота на 5 милиона европейски студенти"}
{"url": "http://www.focus-news.net/news/2019/05/20/2660158/evropeyski-izbori-2019-vmro-angel-dzhambazki-e-edinstveniyat-balgarskiyat-predstavitel-v-top-10-po-aktivnost-v-evropeyskiya-parlament.html", "text": "Броени дни преди евровота реномираният сайт mepranking.eu  публикува класация за активността на представителите в Европейския парламент. Това съобщиха от пресцентъра на  ВМРО . На шесто място след председателя на ЕП и председателите на политическите групи, прави впечатление името на заместник-председателя на ВМРО Ангел Джамбазки, който е единственият българин в челните 20 места.   \r\nТова е поредното доказателство за упоритата му борбата през последните пет години за защита на българските интереси в Брюксел. Европейският парламент е трибуна, от която Джамбазки брани националните позиции и постига резултати в полза на своите избиратели. Основни акценти в неговата дейност са борбата с двойните стандарти в ЕС, признаването на съществуването на българско малцинство на територията на Албания, пакет „Мобилност“ и защитата на българския транспортен бранш, замразяването на преговорите с Република Турция за членство на ЕС, овладяването на миграционната криза и защита на външните граници. \r\nДжамбазки се ангажира да продължи тези свои битки и през следващия мандат на Европейския парламент, поставяйки интересa на българските граждани и на страната ни над всичко.", "date": "2019.05.20", "title": "Европейски избори 2019: ВМРО: Ангел Джамбазки e единственият българският представител в топ 10 по активност в Европейския парламент"}
{"url": "http://www.focus-news.net/news/2019/05/20/2660167/spetsialist-po-diabetna-i-metabolitna-hirurgiya-shte-gostuva-vav-varna-na-30-i-31-may-za-bezplatni-konsultatsii.html", "text": "Специалистът по метаболитна хирургия д-р Мустафа Ондер Долап ще проведе безплатни консултации на български пациенти с бариатрични и метаболитни заболявания на 30 и 31 май 2019 г. във Варна. Това съобщиха от пресцентъра на  „Медикал Караджъ“ . Той ще гостува в града по покана на управителя на „Медикъл Караджъ\" Звезделина Лютфи. Посещението на д-р Мустафа Долап е част от нашата инициатива да предоставим достъп на българските пациенти до най-съвременните методи и технологии в медицината. Както и досега безплатните консултации в рамките на инициативата ни са насочени към пациенти с установени вече заболявания, към тези, нуждаещи се от второ мнение или интересуващи се от лечение в чужбина. \r\nД-р Долап е заместник главен лекар в болница „Ватан Чорлу\". Той завършва истанбулския медицински университет през 1996 г. Специализира в Хасекска обучителна и изследователска болница. През 2013 г. специализирал минимална инвазивна хирургия. Участвал е в многобройни конгреси свързани с хирургия при затлъстяване, метаболитни заболявания и херния. \r\nВ практиката си д-р Долап предпочита стомашен байпас за метаболитна хирургия, като златен стандарт. Хирургичната процедура, наречена стомашен байпас е интервенция, при която стомахът е разделен на малка горна торбичка и много по-голяма долна „остатъчна\" торбичка и след това тънките черва са пренаредени, за да се свържат и с двете. Д-р Долап прави тази процедура 4 - 5 пъти месечно. При тази интервенция възстановителния процес е по-лек, а резултатите успешни и дългосрочни. \r\nУспешното лечение на затлъстяване драстично подобрява съпътстващите заболявания, свързани с него. Така например Диабет Тип 2 се елиминира чрез стомашен байпас при 80% от пациентите със затлъстяване. Стомашният байпас ефективно контролира сънната апнея при много пациенти. Свързаната със затлъстяването хипертония също се повлиява от процедурата и изчезва наполовина до две трети от пациентите. \r\nХирургично отделение на болница „Ватан Чорлу\" оказва планова и спешна хирургична помощ, гарантира денонощна хирургична помощ на всички нуждаещи се пациенти и осигурява 24 часово наблюдение от специалист по хирургия. Отделението разполага с ендоскопска апаратура. Извършват се първични, вторични и консултативни прегледи. Провежда се диагностично лечение на болни със заболявания на стомашно-чревния тракт, хепатобилиарна и панкреасна патология. Извършва се оперативно лечение на дефекти на коремната стена (всички видове хернии), меко тъканни травми, гнойно септични заболявания, заболявания на млечната и щитовидната жлеза, оперативни интервенции при съдови заболявания на крайниците и различните степени на изгаряния. \r\nКато част от секцията по спешна хирургия, отделението се занимава с лечението на травматичните увреди на гръдния кош и корема. В клиниката се извършват и минимално инвазивни лапараскопски процедури.  \r\nПриоритет в дейността на хирурзите на болницата е спешната гръдна и коремна хирургия, онкологични заболявания на стомашно чревния тракт, жлъчно чернодробна хирургия, хирургия на панкреаса, заболявания на дебелото черво, кисти, фисури и рагади, извършват се голям брой лапароскопски операции. Понастоящем много често е хирургичното лечение при пациенти със затлъстяване и наднормено тегло. \r\nВсички нуждаещи се от консултация или второ мнение български пациенти ще могат да си запишат предварително час за безплатна консултация със специалиста. Желаещите да се възползват от възможността за безплатна консултация с д-р Мустафа Ондер Долап във Варна на 30 и 31 май 2019 г. трябва да се запишат предварително на:  \r\n- телефона на „Медикъл Караджъ“: +359 878 500 730 \r\n- да заявят желания от тях час онлайн на https://www.medikara.bg/.  \r\nНа място пациентите ще трябва да предоставят медицинските документи, които са им направени до момента.", "date": "2019.05.20", "title": "Специалист по диабетна и метаболитна хирургия ще гостува във Варна на 30 и 31 май за безплатни консултации"}
{"url": "http://www.focus-news.net/news/2019/05/20/2660170/stara-zagora-noviyat-ag-kompleks-na-umbal-prof-d-r-st-kirkovich-be-ofitsialno-otkrit.html", "text": "Старозагорските бебета ще идват на бял свят в нова обстановка, в модерни условия, под грижите на най-добрите специалисти. Това каза ресорният зам.-кмет на Стара Загора Иванка Сотирова малко преди официално да бъде прерязана лентата на пребазирания АГ комплекс на УМБАЛ „Проф. д-р Ст. Киркович“. Това съобщиха от пресцентъра на  общината . Тя поздрави акушеро-гинекологичния екип на болницата за професионализма и подари на завеждащия отделението доц. Николай Лазаров икона с лика на Св. Богородица. Церемонията започна с тържествен водосвет. „За мен е удоволствие да присъствам на откриването на новата база на Клиниката по акушерство и гинекология и Клиниката по неонатология. Нашето министерство има принос към това, което днес виждаме. Всичко е плод на общата работа между държава, Община и ръководство на болница“, сподели с присъстващите министърът на здравеопазването Кирил Ананиев. „Няма да забравя преди една година писмото, което получихме – то беше притеснително за състоянието на цялата болница и за АГ комплекса, но ето, че сега сме тук. Гордея се, че финансовото състояние на Университетска болница е с положителна оценка, както и че имаме повод да сме в пребазирания и обновен АГ комплекс“, каза още министърът. Той определи, че приоритет пред Министерството на здравеопазването е майчината и детската грижа. „Имате доверието на пациентите, това е показател за качественото отношение и лечение“, допълни Ананиев. \r\nДо края на месеца в изцяло обновените стаи ще могат да се настанят 40 родилки, а Клиниката по неонатология ще може да приеме 28 бебета, стана ясно по време на обиколката на официалните гости из реновираните изцяло помещения в УМБАЛ. Проф. Йовчо Йовчев, изпълнителен директор на Университетската болница в Стара Загора, подчерта, че условията са изцяло в синхрон с европейските изисквания и стандарти. Пребазирането на АГ комплекса има преимущество и заради взаимната му връзка с останалите болнични структури. Новото оборудване включва пълно обноявяване на легловата база, както и операционни маси, кувьози, достъп до 4D скенер и други. \r\nНа официалното откриване на клиниката гости бяха още председателят на Общинския съвет Таньо Брайков, общински съветници, зам.-кметът Красимира Чахова, народните представители Емил Христов и Радостин Танев, областният управител Гергана Микова и заместниците ѝ Петя Чакърова и Димитър Драчев, ректорът на Тракийския университет проф. Иван Въшин, директорът на РЗИ д-р Златина Нанева, както и представители на местни и държавни институции, работещите специалисти в различни отделения на УМБАЛ и други.", "date": "2019.05.20", "title": "Стара Загора: Новият АГ комплекс на УМБАЛ „Проф. д-р Ст. Киркович“ бе официално открит"}
{"url": "http://www.focus-news.net/news/2019/05/20/2660169/evropeyski-izbori-2019-mariya-gabriel-gerb-83-ot-grazhdanite-v-evropeyskiya-sayuz-smyatat-che-falshivite-novini-ili-dezinformatsiyata-sa-zaplaha-za-demokratichnite-printsipi.html", "text": "83 % от гражданите в Европейския съюз смятат, че фалшивите новини или дезинформацията са заплаха за демократичните принципи. Това каза еврокомисарят и водач на листата на ГЕРБ и СДС за евроизборите Мария Габриел по време на дискусия на тема „Фалшиви новини и ценности на цифровото общество“ в Бургас, предаде репортер на  Радио „Фокус“ – Бургас . По думите ѝ според изследване основните теми, върху които фалшивите новини имат най-силно влияние, са здравето, околната среда и миграцията.  \r\n„В Европейския съюз фалшивите новини не са това, което наричаме незаконно съдържание. В европейското право незаконното съдържание означава език на омразата, пропаганда към тероризъм, сексуално насилие над деца и контрабандни стоки. За тях имаме много ясен подход. Аз се радвам, че той придобива все по-конкретни измерения. Признавам, че съм част от комисарите, които смятат, че има нужда от законодателство в тази насока. Вече има такова в областта на пропагандата към тероризъм. Приели сме законодателство, с което казваме, че в рамките на един час след сигнализирането платформите трябва да премахват съдържанието, пропагандиращо към тероризъм. Анализите ясно показват, че най-силното въздействие на този тип новини е през първите 2-3 часа. Този процес не е свършил и съм сигурна, че има още какво да се направи“, отбеляза еврокомисар Мария Габриел.  \r\nТя добави, че темата за незаконното съдържание е ясно определена в европейското право, за сметка на въпроса с фалшивите новини. „Темата не присъстваше преди да поема ресора „комисар по цифрова икономика и общество“. Не беше лесно, защото нямахме дефиниция за фалшиви новини или дезинформация. Не всички фалшиви новини са незаконни – има много „сиви“ зони. Има две червени линии, които никога няма да пресечем – свободата на словото и правото на достъп до информация. Поради тази причина започнахме със създаването на експертна група на високо равнище, които в рамките само на 7 седмици успяха да ни представят доклад, в който за първи път разполагахме с основни данни в тази насока“, посочи още Мария Габриел.  \r\nПо думите ѝ дезинформация или фалшива новина има тогава тогава, когато има и намерение за вреда. „Тук не говорим само за икономическа страна на проблема, а и за политическа и обществена. Най-негативното влияние на фалшивите новини е, че те рушат доверието. Разклащат доверието между обществото и институциите“, каза още еврокомисар Габриел. \r\nМария ПОПЧЕВА", "date": "2019.05.20", "title": "Европейски избори 2019: Мария Габриел, ГЕРБ: 83 % от гражданите в Европейския съюз смятат, че фалшивите новини или дезинформацията са заплаха за демократичните принципи"}
{"url": "http://www.focus-news.net/news/2019/05/20/2660166/varna-kashta-v-selo-dobrotich-e-bila-zapalena-umishleno-nyama-postradali-pri-pozhara.html", "text": "Лек автомобил, къща и изоставена постройка са горели във Варненска област в неделя. Това съобщиха от пресцентъра на  Областната дирекция на МВР . Вчера, около 03.50 часа, на тел. 112 е постъпил сигнал за пожар, възникнал лек автомобил, намиращ се на бул. „Сливница“ във Варна. Няма пострадали хора. Причината за инцидента се изяснява. Унищожена е задната част на автомобила. Около 16.00 часа през същия ден е постъпил сигнал за друг пожар, възникнал в къща в село Добротич. И при този инцидент няма пострадали хора. Причина за възникване на пожара е умишлено запалване. Унищожени са домашно имущество, мебели, електрически уреди, покривна конструкция, автомобил и градинска техника.  \r\nПоследният сигнал е подаден в 18.30 часа вчера. Съобщено е за горяща стая от изоставена къща, намираща се на ул. „Ивайло“. Няма пострадали хора. Причината за инцидента е небрежност при боравене с открит огън. Унищожени са отпадъци и покривна конструкция.", "date": "2019.05.20", "title": "Варна: Къща в село Добротич е била запалена умишлено, няма пострадали при пожара"}
{"url": "http://www.focus-news.net/news/2019/05/20/2660168/api-ogranicheno-ostava-dvizhenieto-po-pat-i-5-dzhebel-pv-sedlari-ot-km-351415-do-km-351755-poradi-remont-do-31-may.html", "text": "До 31 май е ограничено движението по път I-5 сп. Джебел -  п.в. \"Седлари\" от км 351+415 до км 351+755 поради поставяне на предпазни мрежи против камъни. Това съобщиха от пресцентъра на  Агенция „Пътна инфраструктура“ . Движението ще се извършва по обходен маршрут: по път II-59 сп. Джебел - Момчилград - п.в. \"Седлари\".", "date": "2019.05.20", "title": "АПИ: Ограничено остава движението по път I-5 Джебел -  п.в. \"Седлари\" от км 351+415 до км 351+755 поради ремонт до 31 май"}
{"url": "http://www.focus-news.net/news/2019/05/20/2660173/dobrich-mezhdunaroden-kongres-po-speleologiya-v-izkustveni-kuhini-be-ofitsialno-otkrit.html", "text": "Международен конгрес по спелеология в изкуствени кухини бе открит официално днес в Добрич. Той ще продължи до 25 май включително, предаде кореспондентът на  Радио „Фокус” – Варна . Това е третият световен конгрес по спелеология в изкуствени кухини, съобщи на пресконференция Алексей Жалов, който от 50 години се занимава с пещерно дело, като 34 години от този период той е превърнал спелеологията в своя професия. Подземните кухини са изкуствено създадени в различни исторически периоди или преустроени от човека подземни структури за обслужване на неговите специфични цели. Могат да бъдат гробници, скални църкви и манастири, рудници или кариери за добив на материали, тунели, рудодобивни, канализационни военни съоръжения. Събитието е организирано от Българското пещерно дружество с любезното съдействие и участие на Община Добрич и в сътрудничество с регионалните исторически музей в Добрич, Варна и Русе и под патронажа на Комисията по изкуствени кухини при Международния съюз по спелеология, Балканския спелеоложки съюз и Федерацията за проучване на подземни кухини „Хипогея“ в Италия. Конгресът е посветен на 90-годишнината на организираната спелеология в България. Участие са заявили специалисти от 14 страни –Армения, България, Великобритания, Германия, Грузия, Израел, Италия, Руската федерация, Сърбия, Турция, Украйна и Чехия.  Ще бъдат представени 38 тематични доклада. Най-многобройни са участниците от Италия. По време и след конгреса ще се проведат няколко екскурзии до различни изкуствени кухини, скални църкви и манастири в Добруджа. Основната идея на „Хипогея 2019“ е да продължи традицията, започната от първия подобен конгрес в Рим и наследеното от неговото второ издание в турската област Кападокия. Втората, но не и последна цел на събитието, е засилване на диалога и насърчаване на сътрудничеството между професионални изследователи на изкуствени кухини и любителите спелеолози, създаване на възможност на членовете на общността да споделят своя опит върху изследване на обекти, както и насърчаване на опазването на подземното, историческо и културно наследство. Работният език на форума е английски. Основните теми на дискусиите са няколко - резултати от проучване на различни видове обекти в зависимост от техния произход и предназначение; историческо, културно и икономическо значение на изкуствените кухини; опасности, опазване, възстановяване, норми за защита и последната тема е свързана със способите и средствата за събиране на научна информация, картографиране, визуализация и интерпретация на получените данни. \r\nЖулиета НИКОЛОВА", "date": "2019.05.20", "title": "Добрич: Международен конгрес по спелеология в изкуствени кухини бе официално открит"}
{"url": "http://www.focus-news.net/news/2019/05/20/2660172/evropeyski-izbori-2019-st-komisar-nikolay-hadzhiev-odmvr-blagoevgrad-grazhdanite-tryabva-da-ni-signalizirat-za-kakavto-i-da-e-bilo-vid-narushavane-na-izbornoto-zakonodatelstvo.html", "text": "Гражданите трябва да ни сигнализират, ако станат свидетели на какъвто и да е било вид нарушаване на изборното законодателство. Това каза пред  Радио „Фокус“ – Пирин  ст. комисар Николай Хаджиев, директор на Областна дирекция на МВР – Благоевград. Той апелира към жителите на Област Благоевград да подават сигнали към полицията, ако има нарушаване на  избирателните права, изготвяне на списъци, купуване и продаване на гласове и въобще всичко, което е свързано с нарушаване на изборното законодателство. „Има изградени щабове във всички полицейски управления в Областната дирекция на МВР – Благоевград. Ще работим съвместно и с Прокуратурата по отношение на всички действия, които са разписани под формата на правила за всеки един сигнал, който се получи във връзка с нарушаване изборните правила. Всеки един сигнал ще се проверява, докладва на съответната прокуратура, за да се предприемат необходимите действия“, каза още ст. комисар Хаджиев. Той добави, че до края на миналата седмица към тях не са постъпвали официални сигнали за нарушаване изборните правила. „Но най-вероятно тази седмица, непосредствено преди изборите ще се активизират и тези лица“, добави ст. комисар Хаджиев. \r\nЛивия НИНОВА", "date": "2019.05.20", "title": "Европейски избори 2019: Ст. комисар Николай Хаджиев, ОДМВР – Благоевград: Гражданите трябва да ни сигнализират за какъвто и да е било вид нарушаване на изборното законодателство"}
{"url": "http://www.focus-news.net/news/2019/05/20/2660177/kardzhali-ustanoven-e-nezakonen-prevoz-na-domashni-zhivotni-v-dzhebel-i-kardzhali.html", "text": "Незаконен превоз на товари са установили полицаи от РУ-Джебел и РУ-Кърджали в хода на специализирана операция за противодействие на престъпността в малките и отдалечени населени места. Това съобщиха от   ОДМВР-Кърджали  .  На 18 май около 09.30 часа полицаи от Джебел проверили в село Устрен товарен автомобил, управляван от 64-годишен. Шофьорът превозвал 10 броя домашни животни без необходимите разрешителни. На 19 май около 09.30 часа полицаи от РУ-Кърджали извършили проверка на товарен автомобил с 23-годишен водач, който не представил документи за превозваните 4 домашни животни. Служители на Областната дирекция по безопасност на храните съставили актове по Закона за ветеринарномедицинската дейност.", "date": "2019.05.20", "title": "Кърджали: Установен е незаконен превоз на домашни животни в Джебел и Кърджали"}
{"url": "http://www.focus-news.net/news/2019/05/20/2660175/evropeyski-izbori-2019-kandidatat-za-evrodeputat-mladen-shishkov-gerb-se-sreshtna-s-rabotnitsi-ot-rafineriya-v-belozem.html", "text": "Кандидатът за член на ЕП  Младен Шишков продължава със срещите в Пловдив област. Заедно с кмета на община Раковски Павел Гуджеров и с председателя на Общинския съвет на Раковски Георги Лесов  той  се срещна  и поговори с работници от рафинерия в село Белозем. Това съобщиха от пресцентъра на  ГЕРБ . \r\nПред хората Шишков подчерта важността на европейските избори. По думите му гласуването е възможност да се направи избор между възможностите, които реално съществуват. Отказът да се гласува е равен на това някой друг да избере вместо  нас.  „С вашата подкрепа евродепутатите от ГЕРБ/ЕНП ще работят за нашите региони и тяхната свързаност, за да има по-добри условия за развитието на бизнеса и качествено образование, което е предпоставка за създаване на работни места и увеличаване на доходите. Европейските средства ни помагат да правим градовете  и селата ни по-добри, за да останат и да се реализират младите хора тук и да получават достойно заплащане. По думите на Шишков предизборната кампания е започнала под знака на скандали, но хората  не бива да се поддават на тези провокации, а трябва да оценяват направеното от ГЕРБ и нейните евродепутати. \r\nТой призова присъстващите да гласуват активно за хората, които са работили в Европейските институции и знаят пътя, по който се вземат решенията, знаят как да защитават европейския интерес и този на българските граждани. По думите му пари ще има и за улици, и за нови паркове, и за читалища, училища и детски градини, благодарение за извоювания по-висок с 4 млрд. бюджет за България. Той подчерта, че тези пари трябва да се защитят и това трябва да го направят хората, които са го извоювали. \r\nШишков изтъкна факта, че при добър резултат на Европейските избори, стабилността на правителството ще се запази и то ще продължи да води страната ни в правилната посока.  В заключение Младен Шишков подчерта, че управлението на ПП ГЕРБ успя да утвърди България като надежден и стабилен партньор на международната сцена и гласът й все повече се чува в Европа.", "date": "2019.05.20", "title": "Европейски избори 2019: Кандидатът за евродепутат Младен Шишков, ГЕРБ се срещна с работници от рафинерия в Белозем"}
{"url": "http://www.focus-news.net/news/2019/05/20/2660174/vks-potvardi-okonchatelno-prisadata-na-publichen-izpalnitel-ot-varna-narushil-sluzhebnite-si-zadalzheniya-v-polza-na-firma-na-misho-birata-s-shteti-za-darzhavata-za-blizo-polovin-mln-lv.html", "text": "Състав на Върховния касационен съд остави (ВКС) в сила осъдителната присъда от 1 година лишаване от свобода с 3-годишен изпитателен срок, постановена от Апелативния съд във Варна, на Недрет Н., публичен изпълнител в Агенцията за държавни вземания – Варна. Това съобщиха от  Апелативна прокуратура-Варна . Той бе предаден на съд с обвинителен акт на Окръжната прокуратура във Варна за престъпление по служба - по член 282, ал. 2 от НК.  \r\nНедрет Н. нарушил служебните си задължения, като прекратил с разпореждане изпълнително производство, образувано за принудително събиране на дължими от дружество „Евродринкс“ АД на бизнесмена Михаил Михов държавни вземания, при положение че задължението не било погасено изцяло. Така с деянието си осъденият публичен изпълнител причинил на държавата значителни вредни последици. Според съдебно-счетоводната експертиза по делото стойността им възлиза на почти половин милион лева /498 728,68 лева/.  \r\nТова станало възможно чрез ръчни записи от идентифициран потребител с потребителското име на осъдения Недрет Н. В деловодната система на Агенцията за държавни вземания по изпълнителното дело срещу дружеството-длъжник „Евродринкс“ АД ръчно била вписана промяна на размера на дължимите лихви и на част от главниците по несъбраните вземания.  \r\nПървоначално Варненският окръжен съд признал за невиновен публичния изпълнител. Оправдателната присъда била потвърдена от Апелативния съд във Варна през декември 2016 г. Последвал протест на прокуратурата и въззивното решение на Апелативния съд било отменено от ВКС, а делото – върнато за ново разглеждане от друг състав на въззивната инстанция.  \r\nСлед връщането на делото за ново разглеждане в Апелативния съд във Варна  била постановена нова въззивна присъда, с която била отменена оправдателната присъда на Варненския окръжен съд и подсъдимият Недрет Н. бил признат за виновен по повдигнатото му обвинение по чл.282, ал.2, вр. ал.1 от НК, като му било наложено наказание лишаване от свобода за срок от една година, изтърпяването на което било отложено с изпитателен срок от три години.  \r\nРешението на Върховния касационен съд е окончателно и не подлежи на обжалване.", "date": "2019.05.20", "title": "ВКС потвърди окончателно присъдата на публичен изпълнител от Варна, нарушил служебните си задължения в полза на фирма на Мишо Бирата с щети за държавата за близо половин млн. лв."}
{"url": "http://www.focus-news.net/news/2019/05/20/2660178/premierat-boyko-borisov-shte-inspektira-razshirenieto-na-gazoprenosnata-mrezha-v-rayona-na-bolyarovo.html", "text": "Министър-председателят Бойко Борисов и изпълнителният директор на „Булгартрансгаз“ ЕАД ще инспектират извършените дейности по разширението на газопреносната мрежа от турско-българска до българо-сръбска граница. Това съобщиха от пресцентъра на  министерството на енергетиката . Посещението ще е в района на газоизмервателна станция Странджа, до Болярово, от 16.30 часа. Проектът „Разширение на газопреносната инфраструктура от българо-турската граница до българо-сръбската граница“ e част от концепцията за газов хъб Балкан. Разширението на съществуващата газопреносна система и реализацията на цялостната концепция за газов хъб „Балкан“ целят запазване на ролята на Република България, като водещ газоразпределителен център в региона и Европейския съюз като цяло.", "date": "2019.05.20", "title": "Премиерът Бойко Борисов ще инспектира разширението на газопреносната мрежа в района на Болярово"}
{"url": "http://www.focus-news.net/news/2019/05/20/2660179/ek-planat-yunker-nosi-pochti-400-mlrd-evro-investitsii.html", "text": "Европейският фонд за стратегически инвестиции (ЕФСИ) – фондът „Юнкер“ – се очаква да мобилизира 398,6 млрд. евро в инвестиции, стана ясно след последната среща на съвета на директорите на Европейската инвестиционна банка (ЕИБ), се казва в съобщение от  пресслужбата на ЕК. \r\nКъм май 2019г., сделките одобрени в рамките на фонда „Юнкер“, възлизат на 73,8 млрд. евро финансиране и покриват всички 28 държави членки. Около 949 000 стартиращи фирми, малки и средни предприятия (МСП) се очаква да се възползват от подобрения достъп до финансиране. Понастоящем, първите 5 държави по инвестиции отнесени към БВП, са Гърция, Естония, България, Португалия и Латвия. Европейската инвестиционна банка е одобрила 54,3 млрд. евро за финансиране на инфраструктура и иновационни проекти, които трябва да генерират 249,7 млрд. евро допълнителни инвестиции, докато Европейският инвестиционен фонд (ЕИФ), който е част от ЕИБ е одобрил 19,5 млрд. евро чрез споразумения с посреднически банки и фондове за финансиране на МСП, които пък се очаква да генерират 148,9 млрд. евро допълнително.", "date": "2019.05.20", "title": "ЕК: Планът „Юнкер“ носи почти 400 млрд. евро инвестиции"}
{"url": "http://www.focus-news.net/news/2019/05/20/2660171/dobrich-delegatsiya-na-asotsiatsiyata-na-evropeyskite-stolitsi-i-gradove-na-sporta-shte-poseti-kavarna-na-23-may.html", "text": "На 23 май 2019 г. Каварна ще бъде посетена от делегация на Асоциацията на европейските столици и градове на спорта - ACES Europe. Това съобщиха от пресцентъра на  Община Каварна . В 10.00 часа ще се състои среща с кмета на Каварна и кметския екип за представяне на кандидатурата на Каварна за европейски град на спорта 2020 и връчване на „златните писма“ за ръководството на ACES Europe. В 11.00 часа ще се проведе посещение на спортен комплекс „Каварна\". В 14.30 часа ще се състои посещение на изложба на тема „Спорт“ на децата от Общински детски комплекс – Каварна. В 15.00 часа е предвидено посещение на залите за Карате и Кик бокс в Каварна и откритата площадка за хандбал. В 16.00 ще се състои посещение на голф игрище „Тракийски скали”", "date": "2019.05.20", "title": "Добрич: Делегация на Асоциацията на европейските столици и градове на спорта ще посети Каварна на 23 май"}
{"url": "http://www.focus-news.net/news/2019/05/20/2660180/kardzhali-otkrito-e-tyaloto-na-68-godishen-mazh-v-zemlishteto-na-selo-raven.html", "text": "Открито е тялото на 68-годишен мъж в землището на село Равен. Това съобщиха от пресцентъра  ОДМВР-Кърджали .  Около 18.00 часа на 19 май мъжът е бил намерен, след като за случая е подаден сигнал в РУ-Момчилград. Не са открити следи от насилствена смърт.", "date": "2019.05.20", "title": "Кърджали: Открито е тялото на 68-годишен мъж в землището на село Равен"}
{"url": "http://www.focus-news.net/news/2019/05/20/2660181/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "И в днешното предаване „Садово в сърцето на Тракия“ на  Радио „Фокус“- Пловдив  ще ви информираме за най-важните събития и за случващото се на територията на Садово и региона. Започват Майските празници, които по традиция се провеждат в дните около 24 май – Ден  на българската просвета и култура и на славянската писменост, и празник на Община Садово. Повече за подготвената богата културна програма ще ни разкаже кметът на общината Димитър Здравков, който ще отправи и празнично послание от ефира ни. \r\nСелскостопанската гимназия в Садово навърши 136 години. Директирът на учебното заведение Димитър Йорданов ще ни разкаже как е отбелязан празника и ще ни информира за разкриването на нова специалност през следващата учебна година. С него ще коментираме и защо учениците в България проявяват слаб интерес към земеделието и специалностите, свързани с него. \r\nВ последните минути на предаването ще разберем отглеждат ли се ментови култури в Община Садово и има ли подходящи условия за развитие на това производство в страната. Шан събеседник ще бъде Десислав Дионисиев, преработвател на мента. \r\nПредаването „Садово в сърцето на Тракия” се излъчва всеки понеделник от 16.00 до 17.00 часа. Водещ е Тони Михайлов.", "date": "2019.05.20", "title": "Акценти в предаването „Садово в сърцето на Тракия” по Радио „Фокус”- Пловдив"}
{"url": "http://www.focus-news.net/news/2019/05/20/2660182/pleven-13-izpalniteli-na-vazrast-ot-18-do-35-godini-ot-balgariya-i-chuzhbina-uchastvat-v-parviya-tur-na-natsionalniya-konkurs-za-mladi-operni-pevtsi-gena-dimitrova-koyto-se-provezhda-v-grada.html", "text": "Започна първи тур от третото издание на националния конкурс за млади оперни певци „Гена Димитрова“ в Плевен, предаде кореспондентът на  Радио „Фокус“ . Музикалното събитие бе открито от председателя на Общински съвет - Плевен Мартин Митев в зала „Гена Димитрова“ на Регионален исторически музей - Плевен. Той  отбеляза, че след 10-годишно прекъсване Плевен възстановява една прекрасна традиция в своя културен календар.  \r\n„Радвам се, че едно прекрасно събитие, завещано ни от голямата Гена Димитрова и диригентът маестро Георги Нотев преди повече от 10 години, отново събира в Плевен млади оперни таланти. На всички участници искам да пожелая успех и предварително благодаря за красотата, която ще ни подарите в следващите дни“, обърна се към присъстващите Мартин Митев. До 18.30 в залата на читалище „Съгласие“ се провежда първият тур, в който участват 13 изпълнители от цял свят на възраст от 18 до 35 години.  \r\nВиолета КРЪСТЕВА", "date": "2019.05.20", "title": "Плевен: 13 изпълнители на възраст от 18 до 35 години от България и чужбина участват в първия тур на националния конкурс за млади оперни певци „Гена Димитрова“, който се провежда в града"}
{"url": "http://www.focus-news.net/news/2019/05/20/2660183/evropeyski-izbori-2019-valeri-simeonov-nfsb-priemaneto-na-evroto-shte-povliyae-na-balgarskiya-vlozhitel-lihvite-po-kreditite-shte-badat-namaleni.html", "text": "Въпреки, сериозните възражения, които са по-скоро политически, отколкото от  икономическа и финансова гледна точка -  България би имала полза от влизането в еврозоната. Това заяви в предаването „Свободна зона” при Георги Коритаров по ТВ Европа водачът на листата на „Патриоти за Валери Симеонов (НФСБ и Средна Европейска класа)” – Валери Симеонов. Това съобщиха от пресцентъра на  НФСБ . По думите му от приемането на еврото пряка финансова изгода ще има българският вложител, тъй като лихвите по кредитите ще бъдат намалени.  На второ място, българските банки ще бъдат освободени от тежкото задължение да поддържат една много висока ликвидност. „Към настоящия момент тя много често превишава 50 %. Което блокира средства, създава един много тежък административен ред, така че да се отговори на изискванията на Европейската банка и на Световната банка. Докато чуждите банки, които имат клонове в България поддържат една ликвидност от 2-3 %. Просто неравноправието е очевидно”,  коментира Валери Симеонов. Не на последно място – това ще повлияе и на дребния и среден бизнес, ще даде възможност за по-свободно боравене с банкови средства, сключване на договори, един допълнителен стимул за развитието и инвестициите като цяло. „Да не забравяме и че дисциплиниращите условия на Международния валутен фонд стабилизираха българския лев. Той е достатъчно стабилен, за да очакваме, че при един преход към еврото ще се получи някакъв драстичен скок. Което се е случвало при други държави в ЕС, които обаче не са имали валута под контрол”, подчерта Валери Симеонов. В разговора за това каква Европа трябва да имаме Валери Симеонов беше категоричен, че от гледна точка на местоположението на България в европейския континент задължително трябва да имаме обща европейска армия. „Ние нямаме друга гаранция срещу една евентуална агресия от страна на наша южна съседка”, подчерта лидерът на НФСБ. Той даде примера с Кипър,  разделянето му на две държави и напрежението между две страни-членки на НАТО Гърция и Турция, аргументирайки се, че членството ни в НАТО не е достатъчната гаранция при евентуална агресия срещу България. Валери Симеонов беше категоричен, че не вижда противоречие между това Европа да е Европа на нациите и създаването на обща валута и армия. „Така или иначе от членството си в ЕС България трябва да има ползи, да получава принадена стойност във всяко едно отношение и направление. И България ще продължи своето членство, независимо дали запазва своята самостоятелност по отношение на претенциите за съобразени с нейните специфични условия директиви и регламенти, но от друга - с участие в паричния пазар или общата армия”, подчерта Валери Симеонов.", "date": "2019.05.20", "title": "Европейски избори 2019: Валери Симеонов, НФСБ: Приемането на еврото ще повлияе на българския вложител – лихвите по кредитите ще бъдат намалени"}
{"url": "http://www.focus-news.net/news/2019/05/20/2660176/evropeyski-izbori-2019-elena-yoncheva-vav-feysbuk-borisov-lazhe-za-bratovcheda-radi-i-kashtata-v-barselona.html", "text": "Борисов лъже за братовчеда Ради и къщата в Барселона. Това написа водачът на листата на БСП за евровота Елена Йончева в социалната мрежа „Фейсбук“, съобщиха от пресцентъра на  партията . На въпрос от медиите за братовчед си Ради, Борисов отговори: „Ние не си говорим, та камо ли общ бизнес да имаме”. „Разполагаме с информация. Братовчедът Радослав Иванов днес е собственик на бившия бизнес на г-н Борисов, включително ИПОН. Видно от справки по партидите на редица дружества, в които Борисов е имал участие като собственик и/или управител, е че преди да стане кмет на Столична община и по-късно премиер, той е продал бизнеса си именно на братовчед си  Радослав Венциславов Иванов. Във времето, когато е кмет на София, Борисов прави заменки в полза на братовчед си Радослав Иванов – за терен на най-комуникативно място в „Люлин“. На 15.12.2006 г.  е вписана замяна на недвижими имот – гарсониера и апартамент на „Монтенегро 1” ООД, представлявана от Радослав Иванов (Братовчеда) и недвижим имот – 1060 кв.м. на комуникативно място в столичния квартал „Люлин“ на Столична община, представлявана от Бойко Борисов – кмет на гр. София в периода от 10.11.2005 г. до 27.07.2009 г. Подозрителен факт е, че „Монтенегро 1” ООД придобива тези два имота непосредствено преди договора за замяна. Разликата между стойностите на заменените имоти е в размер на 127 796, 96 лв.  За това свое задължение ли фирма  „Монтенегро 1” ООД за своя сметка е трябвало да проектира и изгради пътна отсечка, свързваща ул. „Филиповско шосе” и бул. „Панчо Владигеров”, както и да проектира и изгради ВиК съоръженията, осветление и пътна настилка? Ако това е така, дали посоченото задължение е изпълнено и дали въобще струва толкова? Изпращам сигнал до главния прокурор да образува проверка, която да установи- налице ли са престъпления във връзка с процесния договор за замяна. Братовчедът на премиера Борисов е в съдружие и с осъждани лица - Пламен Симов, известен с прякора си „Килията”. От справка в Търговския регистър по партидата на дружеството „Хай строй” ООД, ЕИК 131378629 е видно, че Радослав Венциславов Иванов (Братовчеда) продава своя дял в капитала на дружеството на Пламен Лазаров Симов, известен с прякора си „Килията”, който е осъждан за разпространение на наркотици и се води близък до премиерския кръг. По-късно Килията продава дяловете си обратно на Радослав Венциславов Иванов (Братовчеда). Ще внеса документи до главния прокурор да разпореди проверка, която да установи налице ли са данни за свързани лица по отношение собствеността на „Хай строй” ООД през годините, както и за финансовите средства на посочените дружества, евентуално за престъпления, свързани с пране на пари и/или организирана престъпна група с цел пране на пари. Цитираните по-долу поредица от имоти на братовчеда Ради будят съмнение за произхода на средствата, с които са закупени, както и за начина на закупуване на имотите на занижени цени. Настояваме прокуратурата да направи проверка. От справката по лице на Радослав Венциславов Иванов от имотния регистър прави впечатление, че след като братовчедът Борисов става кмет, а по-късно и министър-председател, братовчедът Радослав Венциславов Иванов сключва множество сделки за недвижими имоти в София и особено за имоти в с. Иваняне, Люлин – на стойност между 52 и 70 лв. на квадратен метър и Банкя. Сред последните се откроява сделка от 14.12.2007 г., с която Радослав Венциславов Иванов (Братовчеда) продава на кмета Бойко Борисов поземлен имот с площ от 462 кв.м. за  3496, 90 лева или по 7 лв. на кв.м. Видно от акта върху имота не е имало постройка, тъй като такава не е посочена да се прехвърля. Към днешна датата в този имот има изградена постройка с приблизителна застроена площ от 138 кв.м. Сделките показват, че освен всичко друго, Радослав Иванов (Братовчеда) изкупува имотите около къщата на премиера в Банкя. Имаме обосновано съмнение, че Радослав Венциславов Иванов (Братовчеда) е купил имот ведно с етаж от построената в него къща и гараж, който имот отново е в близост, съседство с тази на Борисов и по-точно зад неговата къща. Тези други сделки ме карат да подам сигнал до главния прокурор  да образува проверка, която да установи източника и размера на доходи на Радослав Иванов (Братовчеда), с които купува посочените имоти и най-вече- ползва ли се с протекции при закупуването на имоти на занижени цени, неотговарящи на пазарните. Радослав Венциславов Иванов (Братовчеда) участва, като собственик и управител  в редица търговски дружества, от които най-много се открояват тези, свързани със строителството на недвижими имоти - „Хай строй” ООД, ЕИК 131378629 и „Монтенегро 1” ООД. Братовчедът Радослав Иванов е съдружник с Иван Саздов във фирма \"Бетон 2\" ООД. Саздов представлява офшорната фирма \"Palms Enterprises\" (Overseas) LTD.  Тя изпраща по сметка на на \"EMA BGS SL\", 1,7 млн. евро. Фирмата е представлявана от Борислава Йовчева, а по-късно от нейния баща. Адресът на фирмата е същият като на т. нар. къща в Барселона - ул. \"Францеск Рибалта\" 8“, пише Йончева.", "date": "2019.05.20", "title": "Европейски избори 2019: Елена Йончева във „Фейсбук“: Борисов лъже за братовчеда Ради и къщата в Барселона"}
{"url": "http://www.focus-news.net/news/2019/05/20/2660187/kyustendil-v-chitalishte-bratstvo-beshe-otkrita-fotodokumentalna-izlozhba-po-povod-137-ta-godishnina-ot-rozhdenieto-kompozitora-georgi-goranov.html", "text": "В читалище „Братство” – Кюстендил беше открита фотодокументална изложба по повод 137-тагодишнина от рождението композитора Георги Горанов, предаде репортер на  Радио „Фокус” – Кюстендил . Председателят на читалището Иван Андонов разказа подробности за живота и делото на композитора.  \r\nГеорги  Горанов е роден в бедно  семейство в Кюстендил. Като ученик в педагогическо училище в родния си град учи цигулка и други музикални дисциплини при Карел Махан. Ръководи училищен хор и малък оркестър, за нуждите на който композира песни, пиеси за оркестър, хармонизира и разработва народни песни. През 1900 г. композира марша „Дружна песен“ по текст на Георги Кирков. След завършване на педагогическото училище Георги Горанов отива в Загреб да учи музика, но не го приемат, защото установяват, че е болен. Умира от туберкулоза в Кюстендил. „Според  данни Георги Горанов е композирал около 80 песни, инструментални и оркестрови пиеси и изготвил за отпечатване сбирка „Майски песни“, каза Иван Андонов.   \r\nРодната къща на композитора е реставрирана и е обявена за паметник на културата. Намира се на улица „Георги Горанов“, в източната част на Кюстендил и е паметник на културата от местно значение. \r\nВенцеслав ИЛЧЕВ", "date": "2019.05.20", "title": "Кюстендил: В читалище „Братство” беше открита фотодокументална изложба по повод 137-та годишнина от рождението композитора Георги Горанов"}
{"url": "http://www.focus-news.net/news/2019/05/20/2660184/pazardzhik-bez-voda-ostavat-selata-kalugerovo-i-vinogradets-poradi-avariya-na-glaven-vodoprovod.html", "text": "Без вода поради авария на главен водопровод  са селата Калугерово и Виноградец, съобщиха от „ В и К-Пазарджик“ .  Аварийни екипи работят по отстраняването на проблема и в двете населени места.  Очаквания час за пускане на водата е 17.00 часа. От водоснабдителното дружество се извиняват на абонатите си за причиненото неудобство.", "date": "2019.05.20", "title": "Пазарджик: Без вода остават селата Калугерово и Виноградец поради авария на главен водопровод"}
{"url": "http://www.focus-news.net/news/2019/05/20/2660189/sport-katar-otkri-parviya-stadion-za-mondial-2022.html", "text": "Катар откри официално първия от седемте стадиона за Световното първенство през 2022-ра година. Хората препълниха 40-хилядното съоръжение „Ал-Вакра“, което прие финала за Купата на емира при температура с 10 градуса по-ниска от 29-те извън него.", "date": "2019.05.20", "title": "Спорт: Катар откри първия стадион за Мондиал 2022"}
{"url": "http://www.focus-news.net/news/2019/05/20/2660185/poslanikat-na-es-v-makedoniya-samyuel-zhbogar-sledvashtata-sedmitsa-shte-bade-predstaven-dokladat-na-es-za-napredaka-na-stranata-ochakvam-reshenieto-za-datata-prez-yuni.html", "text": "Следващата седмица Европейската комисия ще публикува доклад за състоянието на Македония. Това обяви посланикът на Европейския съюз в югозападната ни съседка Самюел Жбогар в интервю за  МИА , като изрази увереност, че в документа ще бъде препоръчано да бъдат започнати преговорите за македонското членство в Общността. \r\nЖбогар припомни, че решението за определяне на дата ще бъде взето въз основа на доклада на ЕК.  \r\n„Очакваме това решение да бъде взето през юни и се надяваме, че ще се случи. Смятам, че през последната година страната показа своята посветеност на ЕС и реформите. Бяха взети някои важни решения и опозицията, и правителството работят по много важни закони. Има с какво да се похвалите и се надявам, че ще бъдете пример в региона за държава, посветена на реформите“, подчерта дипломатът.   Тереза Герова", "date": "2019.05.20", "title": "Посланикът на ЕС в Македония Самюел Жбогар: Следващата седмица ще бъде представен докладът на ЕС за напредъка на страната, очаквам решението за датата през юни"}
{"url": "http://www.focus-news.net/news/2019/05/20/2660188/evropeyski-izbori-2019-gerb-tsifrovoto-obshtestvo-dava-vazmozhnosti-za-mladite-hora-za-ikonomikata-za-razvitieto-na-regionite-na-darzhavata-i-na-evropa.html", "text": "Цифровото общество дава възможности – за младите хора, за икономиката, за развитието на регионите, на държавата и на Европа. Това Ивелина Василева, народен представител и кандидат за евродепутат от ПП ГЕРБ, по време на дискусия на тема „Фалшиви новини и ценности на цифровото общество“ в Бургас, с участието на еврокомисар Мария Габриел, предаде репортер на  Радио „Фокус“ – Бургас . По думите ѝ в същото време чрез технологиите фалшивите новини или дезинформацията намират своето разпространение. \r\n„Дезинформацията е един от пороците на цифровото общество. Мария Габриел даде нова визия на цифровата политика на Европейския съюз. Тя постави гражданите в центъра на политиката и отстоява подход, в който човекът управлява технологиите. Сред нейните ключови инициативи е всички общини да разполагат с безплатен интернет, платените стажове за студенти, роумингът. Мария създаде първата в историята програма „Цифрова Европа“ с бюджет 9.2 млрд. евро. С нейна инициатива в Европейския съюз има първата цифрова програма за Западните Балкани“, отбеляза Ивелина Василева. \r\nМария ПОПЧЕВА", "date": "2019.05.20", "title": "Европейски избори 2019, ГЕРБ: Цифровото общество дава възможности – за младите хора, за икономиката, за развитието на регионите, на държавата и на Европа"}
{"url": "http://www.focus-news.net/news/2019/05/20/2660193/veliko-tarnovo-20-godini-navarshi-dnevniyat-tsentar-za-detsa-s-uvrezhdaniya-v-debelets.html", "text": "20 години навърши Дневният център за деца с увреждания, който функционира към детския Дом за медико-социални грижи в Дебелец, навършил 65 години. Тържеството в съседното на Велико Търново градче събра много гости, а малчуганите ги зарадваха с детски песнички, стихчета и танци. Това съобщиха от пресцентъра на  Община Велико Търново . \r\nКметът Даниел Панов поздрави директората на социалната институция д-р Анелия Георгиева и целия екип за постигнатите резултати, за всеотдайността и високия професионализъм, с която работят в името на децата в нужда.  \r\n„Д-р Георгиева е посветила 40 години от живота си за утвърждаване на дома в Дебелец, а дневният център е преместен там именно по нейно предложение“, подчерта Панов. „В Дебелец виждаме пример на работещ модел на партньорства между бизнес, институции и неправителствени организации в името на децата. Това доказва, че хуманността, подкрепата за хората в нужда, солидарността не са забравени като ценности и именно те ни обединяват. Този модел е формула за успех, която може да бъде приложена в цяла България“, каза още Даниел Панов. \r\nПлакет на Министерството на здравеопазването връчи негов представител на д-р Анелия Георгиева. Тя благодари за подкрепата, която Дневният център и домът в Дебелец получават от институции, местна власт, неправителствен сектор, благодетели и родители.  \r\nСред гостите на тържеството бяха също председателят на Великотърновския общински съвет Венцислав Спирдонов, директорът на Регионалната здравна инспекция Евгения Недева, шефът на областната болница д-р Стефан Филев, кметът на Дебелец Снежана Първанова, директорът на общинската дирекция за социални дейности и здравеопазване Росица Димитрова и др.", "date": "2019.05.20", "title": "Велико Търново: 20 години навърши Дневният център за деца с увреждания в Дебелец"}
{"url": "http://www.focus-news.net/news/2019/05/20/2660190/evropeyski-izbori-2019-andrey-novakov-gerb-v-pleven-rabotim-za-tova-darzhavata-da-stava-po-bogata-a-zhivotat-na-horata-po-dobar.html", "text": "Работим за това държавата да става по-богата, а животът на хората - по-добър. А това става с работа и предприемчивост. Примерът в тази компания е красноречив. Това каза кандидатът за евродепутат Андрей Новаков, съобщиха от пресцентъра на  ПП ГЕРБ . Днес той посети най-голямата шивашка фабрика в Плевен, където работят 1500 души.  \r\nНоваков бе впечатлен от европейските условия, заплащане и социални политики на компанията, която осъществява успешни търговски взаимоотношения с водещи световни модни брандове. „Навсякъде се оплакват работодателите, че нямат работници. При вас, оказва се, този въпрос не стои. Хората сами идват да кандидатстват за работа. Искам членството на България в ЕС да се усети дори още по-силно във всички населени места, дори и най-малките”, каза още Андрей Новаков. \r\n„Доверие се гради с ясна позиция, визионерски подход и тесен контакт с  хората. Нашият кандидат за евродепутат Андрей Новаков и неговите колеги от листата съумяха с упорита работа да изградят такова доверие както в европейските ни партньори, така и тук, сред хората в страната. Затова се надявам да ги подкрепите с номер 12 в бюлетината, за да се чува гласът на България в Европа!”, призова хората народният представител Владислав Николов.", "date": "2019.05.20", "title": "Европейски избори 2019: Андрей Новаков, ГЕРБ в Плевен: Работим за това държавата да става по-богата, а животът на хората – по-добър"}
{"url": "http://www.focus-news.net/news/2019/05/20/2660192/shumen-vodata-ot-chetiri-obshtestveni-cheshmi-v-grada-e-s-otkloneniya-ot-normite.html", "text": "Водата от четири обществени чешми в Шумен е с отклонения от нормите, сочи справка на сайта на  Регионалната здравна инспекция . Лабораторен контрол е извършен на проби от 11 местни водоизточника. С отклонения по микробиологични показатели е водата от чешмата до к-с „Кьошковете”, от чешма № 1 по пътя за с. Лозево и от чешмата на разклона за с. Кочово по пътя от с. Лозево. Водата от тези чешми не следва да се ползва за пиене. Водата от чешмата на ул. „Янко Сакъзов”е с наднормено съдържание на нитрати. Измерената  стойност за нитрати е 56 мг/л, при максимално допустима 50 мг/л. Водата от тази чешма да не се ползва за пиене от малки деца. По всички изследвани показатели отговаря водата от чешмите в гр. Шумен по пътя за Паметник „Създатели на българската държава”, в местност „Бабешкия мост“, кв. Б. Българанов, по пътя за кв. Дивдядово, в кв. Дивдядово, ул. „Изворна“ до комплекс „Бохеми“, в кв. Дивдядово, ул. „Поройна“, на кръстовището на ул. „Тетово“ и ул. „В. Левски“ (срещу Томбул джамия) и чешма№ 2 по пътя за с. Лозево.", "date": "2019.05.20", "title": "Шумен: Водата от четири обществени чешми в града е с отклонения от нормите"}
{"url": "http://www.focus-news.net/news/2019/05/20/2660194/premierat-boyko-borisov-inspektira-nachaloto-na-stroitelnite-raboti-po-izgrazhdaneto-na-obhodniya-pat-na-pomorie.html", "text": "Премиерът Бойко Борисов инспектира началото на строителните работи по изграждането на обходния път на Поморие, предаде репортер на  Радио „Фокус“-Бургас . „Всичко е направено както трябва, в това число и шумозащитни стени, затова са толкова пари“, каза още Бойко Борисов. По думите му около 10 месеца ще са нужни, за да бъде готов обходът на Поморие. „Паралелно с това ще направим Северния обход на Бургас, за да не се влиза през кръговото движение на града“, заяви премиерът. Борисов посочи, че по този начин ще се намали трафикът от Бургас към Поморие. „Старият път остава, който иска ще може да го използва“, добави премиерът. „Ще се строи цялото лято, тъй като не е курортна зона и няма да спираме. Забавихме се заради обжалвания, иначе преди две години щеше да е готово. Добре че променихме закона“, коментира Бойко Борисов.  \r\nПо думите му трасето ще бъде дълго 5.8 км и ще струва 20.6 млн. лева. \r\nДеница ДИМИТРОВА", "date": "2019.05.20", "title": "Премиерът Бойко Борисов инспектира началото на строителните работи по изграждането на обходния път на Поморие"}
{"url": "http://www.focus-news.net/news/2019/05/20/2660195/mariya-semerdzhieva-ruo-smolyan-851-zrelostnitsi-ot-oblastta-tryabva-da-se-yavyat-na-maturata-po-balgarski-ezik-i-literatura-na-21-may.html", "text": "851 зрелостници от област Смолян трябва да се явят на матурата по български език и литература на 21 май. Това каза за  Радио „Фокус“ – Смолян  Мария Семерджиева – началник на Регионално управление на образованието (РУО) – Смолян. Държавният зрелостен изпит ще се проведе в 22 училища в региона, а учениците ще бъдат разпределени в 84 зали. „Предприети са всички мерки за сигурност както на матурата по български език, така и на тази по математика, която ще се проведе на 23 май. Във всички стаи има видеонаблюдение, осигурени са достатъчно квестори, предупредени са хората в електроразпределителното дружество да не се спира тока по време на матурите, проверени са и интернет връзките в училищата“, подчерта Семерджиева. Тя припомни, че изпитът започва в 8:00 часа и продължава 4 часа. Учениците със специални образователни потребности ще бъдат в самостоятелни зали, ще имат на разположение учители-консултанти и ще имат удължено време за изпита, каза още началникът на РУО – Смолян. \r\nНели ГЕРГЬОВСКА", "date": "2019.05.20", "title": "Мария Семерджиева, РУО – Смолян: 851 зрелостници от областта трябва да се явят на матурата по български език и литература на 21 май"}
{"url": "http://www.focus-news.net/news/2019/05/20/2660191/kmetat-na-asenovgrad-d-r-emil-karaivanov-se-sreshtna-s-premiera-borisov-na-porednata-inspektsiya-na-asenovgradsko-shose.html", "text": "Премиерът Бойко Борисов инспектира пътя Асеновград – Пловдив. С него бяха вицепремиерът Томислав Дончев и министърът на финансите Владислав Горанов. Те бяха посрещнати от Областният управител Здравко Димитров и кметовете на Асеновград – д-р Емил Караиванов, на Пловдив -Иван Тотев, на Куклен – Мария Белчева и на община „Родопи”- Пламен Спасов, съобщиха за  Радио „Фокус“ – Пловдив  от пресцентъра на Общината. \r\nБорисов посочи, че остава да се изградят локалните платна и осветлението и че са стартирали процедурите по обществените поръчки. Той допълни, че първата задача след реконструкцията на „Асеновградско шосе“ ще бъде довършването на околовръстния път на Пловдив и свързването на Южна дъга с Цариградско шосе. \r\n„След откриване на основното трасе на пътя Пловдив-Асеновград очаквам държавата да изпълни поетите си ангажименти и да приключи процедурите, с които да започне реалното изграждане на локалните платна, осигуряващи достъп на фирмите и гражданите до техните имоти” – коментира темата кметът на Асеновград д-р Емил Караиванов. \r\nОтносно предстоящата реконструкция на пътя Асеновград – Кърджали за която премиера каза, че има осигурени 33 милиона лева, д-р Караиванов поясни, че това е втората по важност пътна връзка, която минава през община Асеновград и подобряването на нейната инфраструктура е от важно значение за жителите на общината. \r\nВ заключение кметът допълни, че е разговарял със зам.-министъра на МРРБ Николай Нанков и представители на АПИ за необходимостта от инвестиции на моста на ул. „Васил Левски” (общински пазар).", "date": "2019.05.20", "title": "Кметът на Асеновград д-р Емил Караиванов се срещна с премиера Борисов на поредната инспекция на „Асеновградско шосе“"}
{"url": "http://www.focus-news.net/news/2019/05/20/2660186/strana-ukrayna-parlamentarni-izbori-v-ukrayna-na-14-ili-21-yuli.html", "text": "Предсрочните парламентарни избори в Украйна ще се проведат на 14 или 21 юли. Окончателната дата зависи от деня на официалното публикуване на съответстващия указ, заяви бившият началник на избирателната комисия на Украйна Александър Черненко (Блок Петро Порошенко), цитиран от украинското електронно издание  „Страна“ . \r\n„Ако президентският указ за разпускане на Радата бъде подписан и публикуван до сряда, 22 май, то предсрочните избори ще се състоят на 14 юли, ако е след сряда – на 21 юли“, заяви политикът. \r\nИзданието отбелязва, че консултациите за разпускане на Радата първоначално бяха планирани за 20 май. Всички лидери на партии и групи са в Киев, но те бяха отложени за вторник от 10:00 часа. Това може да означава, че указът за разпускане на сегашния състав на парламента се очаква във вторник, а официалната му публикация и влизането в сила – в сряда, 22 май. \r\nСпоред член 90 на Конституцията на Украйна, решението за предсрочно прекратяване на пълномощията на Върховната Рада на Украйна се взима от президента на страната след консултации с председателя на парламента, неговите заместници и председателите на депутатските фракции в законодателното събрание. \r\nТака официалното разпускане на Радата е възможно след констултации. След тях ще започне да тече срок от 60 дни, в течение на които трябва да се състоят предсрочните парламентарни избори. Тези 60 дни изтичат в полунощ на 21 юли. \r\nПо-рано „Страна“ съобщи, че Андрей Парубий, Владимир Гройсман, Арсений Яценюк и Петро Порошенко са се затворили в кабинета на председателя на Радата и обсъждат какво да правят с разпускането на Върховната Рада. Медията отбелязва още, че от „Баткивщина“ са прогнозирали парламентарни избори в Деня на превземането на Бастилията (14 юли) и аномално висока избирателна активност. \r\nЗа избори се обяви и лидерът на „Опозиционна платформа“ Юрий Бойко, който подчерта, че партията е готова да участва на предсрочния вот. \r\nПревод и редакция:", "date": "2019.05.20", "title": "„Страна“ (Украйна): Парламентарни избори в Украйна на 14 или 21 юли"}
{"url": "http://www.focus-news.net/news/2019/05/20/2660196/evropeyski-izbori-2019-kandidatat-za-evrodeputat-ot-gerb-andrey-novakov-v-pleven-dohodite-i-pensiite-se-uvelichavat-ne-s-obeshtaniya-a-s-proizvodstvo-i-s-rabota.html", "text": "Доходите  и пенсиите се увеличават не с обещания, а само с производство и с работа. През последните 10 дни непрекъснато се откриват нови заводи, каза на среща с работници в шивашка фирма кандидатът за евродепутат Андрей Новаков. Това съобщиха от пресцентъра на  ГЕРБ . Той даде за пример Враца, където при управлението на кмета Калин Каменов в последните години са открити 3 завода с 1000 нови работни места. „Стартовите заплати са високи. Съседните фирми, за да не си изпуснат хората - вдигат възнагражденията също. Аз вярвам, че това е единственият начин да се оправят заплатите и затова давам пример с градове, които са близо до Плевен, а не ви говоря за нещо далечно”, коментира Андрей Новаков. Кандидатът за евродепутат от листата на ГЕРБ и СДС бе категоричен, че България има авторитет в Европа и само единни българските представители в ЕП могат да защитават успешно националния интерес. „Бяхме против пакет „Мобилност” и той не мина. Искахме България да си увеличи финансирането след 2020 – увеличи го“, обясни Новаков. Областният координатор на ГЕРБ и народен представител Владислав Николов призова хората да гласуват с номер 12 в бюлетината, защото „единствено такива млади, компетентни и авторитетни хора като Андрей Новаков могат реално да постигат най-доброто за България в Европа“.", "date": "2019.05.20", "title": "Европейски избори 2019: Кандидатът за евродепутат от ГЕРБ Андрей Новаков в Плевен: Доходите и пенсиите се увеличават не с обещания, а с производство и с работа"}
{"url": "http://www.focus-news.net/news/2019/05/20/2660199/evropeyski-izbori-2019-ivan-krastev-bsp-rabotata-v-sotsialnata-sfera-e-nasha-kauza-i-shte-ya-otstoyavame-i-sled-izborite.html", "text": "Работата в социалната сфера е кауза, не е професия, и БСП ще продължи да я отстоява активно и след 26-и май. Това заяви кандидатът за евродепутат от листата на „БСП за България“ Иван Кръстев на среща с Национално представителните организации на и за хората с увреждания, които са членове на Националния съвет за хората с увреждания към Министерски съвет, съобщиха от пресцентъра на  БСП . „Мога да обещая, че независимо кой от нашата листа бъде избран да ни представлява в Европейския парламент, ние, българските социалисти, ще продължим да работим за това гласът на лявото, на социалното да бъде ясно чуван в Европа\", каза Иван Кръстев. Той обясни, че това означава нашите проблеми да бъдат там на водещо място в дневния ред. Кръстев подчерта, че в своите политики БСП винаги и последователно е извеждала на водещо място социалното начало – солидарността, доходите, функционирането на социалните системи и на системите за социална закрила. \"Смятаме, че развитието на държавата е неразривно свързано с поддържането на нормален баланс на обществено развитие. В момента ние сме в ситуация, в която ерозира не само държавността, не само правовия ред в страната, а ерозира общественото самосъзнание. Много често ни критикуват, че на водещи места в дебатите за предстоящите избори извеждаме въпроси, които са от вътрешно-политическия ред. Ние обаче разглеждаме вътрешните политики и европейските като едно неразривно цяло. Така трябва да бъде“, допълни кандидатът за евродепутат. Иван Кръстев отбеляза, че в кампанията за евроизборите кандидатите от листата на „БСП за България“ наблягат основно на въпроси като доходи и преодоляване на социалните неравенства. „За съжаление, огромна част от хората с увреждания в държавата са най-потърпевшите от проблемите в тази сфера\", коментира още той. Кръстев подчерта, че България всяка година получава препоръки в рамките на процедурата по европейския семестър, които много често касаят политики, свързани с най-уязвимите групи от обществото - това включва нискообразованите, части от етническите малцинства, но и хората с увреждания. \"Въпроси, свързани с достъпа до образование, до здравеопазване, качеството на публичните услуги като цяло, а аз бих добавил към това и достъпната среда, която остава някак на заден план,  независимо от изричните разпоредби на вътрешното ни законодателство. Много често сме свидетели как тези въпроси биват пренебрегвани и целите, които се поставят, не биват постигнати. А държавата или общините връщат включително и европейски средства под формата на финансови корекции, на други санкции, за това, че не са изпълнили предписания и изисквания, които са задължителни\", каза още кандидатът за евродепутат. Той уточни, че става въпрос за осигуряването на рампи, на достъпна среда, на асансьори, каквито няма или има, но бързо спират да работят. \"Знам всичко това, защото само преди 3 години бях млад татко и с количката с детето нямаше откъде да мина в квартала, в който живея. В същия квартал, в който живее и кметът Фандъкова. Налагаше се с детската количка да вървя по шосето, което е предназначено за движение на автомобили“, каза още той. Според Иван Кръстев доста притеснителен е фактът, че в листите с кандидати на другите  партии, които според електоралните нагласи имат шанс да излъчат евродепутати, няма експерти, тясно свързани със социалната политика. „Само в нашата имаме такива\", посочи той. По неговите думи не може в най-бедната държава членка на ЕС да няма хора, които да са ангажирани с въпроси като труд, заетост, социална тематика. \"За какво бихме работили ние? На първо място за Конвенцията за правата на хората с увреждания. Много би ми се искало да кажа, че искаме незабавно въвеждане на протокола към Конвенцията. Но е напълно ясно, че това няма как да стане от веднъж. Цената е огромна и няма как да бъде платена в краткосрочен план. На Европа обаче й е необходима пътна карта за поетапното въвеждане на протокола към Конвенцията. Нека да обявят – 5, 10 или 15 години, но да има срок“, заключи Иван Кръстев.", "date": "2019.05.20", "title": "Европейски избори 2019: Иван Кръстев, БСП: Работата в социалната сфера е наша кауза и ще я отстояваме и след изборите"}
{"url": "http://www.focus-news.net/news/2019/05/20/2660201/voennoe-obozrenie-v-ruskata-armiya-postapi-rszo-ot-novo-pokolenie-tornado-s.html", "text": "В руската армия са постъпили ракетни системи за залпов огън (РСЗО) от ново поколение, заяви генералният директор на компания „Техмаш“ Александър Кочкин, цитиран от специализирания портал  „Военное обозрение“ . \r\nВ интервю пред РИА Новости Кочкин отбеляза, че в руските въоръжени сили е доставена първата голяма партия РСЗО „Торнадо-С“. \r\nПо неговите думи, от този момент е започнала опитно-промишлената експлоатация на системите. Също така той отбеляза, че до това ниво ще бъдат модернизирани РСЗО „Смерч“, като проектната документация за това вече е готова. \r\nГенреалният директор на „Техмаш“ съобщи, че в момента във войската е формирана бригада „Торнадо-С“. Тази система има подобрени характеристики в областта на точността и „могъществото“ на снарядите. \r\nСистемата може да стреля както с реактивни снаряди „Смерч“, така и с нови управляеми боеприпаси с голям обсег, Бойните системи са оборудвани с автоматизирана система за управление на огъня: тя позволява да се ускори нанасянето на удара по целта. \r\nНовите системи имат екипаж от трима души. Времето за разполагане е около една минута. Обсегът на стрелбата е до 120 км. \r\nПревод и редакция:", "date": "2019.05.20", "title": "„Военное обозрение“: В руската армия постъпи РСЗО от ново поколение – „Торнадо – С“"}
{"url": "http://www.focus-news.net/news/2019/05/20/2660200/ministar-neno-dimov-uchastva-v-neformalna-sreshta-na-ministrite-na-es-po-okolna-sreda-v-bukuresht.html", "text": "Министърът на околната среда и водите Нено Димов участва в Неформална среща на министрите на ЕС по околна среда в рамките на Румънското председателство на Съвета на Европейския съюз, която започна днес в Букурещ. Това съобщиха от пресцентъра на  министерството . В рамките на днешната сесия, посветена на изменението на климата, беше обсъден потенциалът на иновациите и ролята на гражданите и бизнеса за постигане на нисковъглеродно бъдеще. Министрите се обединиха върху общото разбиране, че трансформацията към климатично неутрално общество и свързаната с това промяна на ежедневието на бизнеса и гражданите ще е свързана със значителни финансови ресурси. Посочено беше, че преходът към климатична неутралност не може да се осъществи без мобилизация и по-добро координиране на мерките в редица важни политики за усилване и насърчаване на растежа, конкуренцията, пазара на труда, социалната политика, развитието на умения, регионалното сближаване, данъчното облагане, научните изследвания и други структурни политики. Част от държавите, включително България, подчертаха, че при разработването на европейските политики е необходимо да бъде отчетен във възможно най-голяма степен принципът за солидарност в процеса на постигане на общите цели на Съюза, както и справедливо разпределение на разходите и ползите от прехода. Остава открит въпросът и за икономическата, социална и политическа цена, която всяка държава членка ще трябва да заплати за това. В рамките на последвалата дискусия относно резултатите от Глобалната оценка за биоразнообразието и екосистемните услуги на Междуправителствената платформа за биологично разнообразие и екосистемни услуги участниците се обединиха около необходимостта от целенасочени усилия на глобално ниво за опазването и предотвратяването на загубата на биологично разнообразие. Като стъпка в правилната посока беше посочено увеличеното финансиране на мерки в областта на околната среда в следващата Многогодишна финансова рамка (МФР). Подчертана беше и ролята на инвестициите в технологии и екоиновации, които не само не увреждат, но щадят и помагат за възстановяването на околната среда и екосистемите. Неформалната среща на министрите на ЕС по околна среда ще продължи и утре, когато се очаква да бъде обсъдена темата за управлението на водите с акцент върху контрола на замърсяването на водите с пластмаса и микропластмаси от реките до моретата.", "date": "2019.05.20", "title": "Министър Нено Димов участва в Неформална среща на министрите на ЕС по околна среда в Букурещ"}
{"url": "http://www.focus-news.net/news/2019/05/20/2660198/ivan-aleksiev-kmet-na-pomorie-zapochvame-obhoda-na-pomorie-koyto-e-posledniyat-etap-ot-doizgrazhdaneto-na-patya-burgas-slanchev-bryag.html", "text": "Започваме обхода на Поморие, който е последният етап от доизграждането на пътя Бургас-Слънчев бряг. Това каза пред журналисти кметът на Поморие Иван Алексиев, предаде репортер на  Радио „Фокус“ – Бургас . По думите му това е трасето, което свързва Летище „Бургас“ с к.к. „Слънчев бряг“. „След като реализирахме обхода на Ахелой миналата година, това даде отражение на самия регион, но „тапата“ се премести в участъка на Поморие. Аз изразявам личната си благодарност, защото този обход е проектиран преди 40 години.  30 години ни обещават, но благодарение на вашата воля вече нещата са факт, обходът на Ахелой функционира, сега стартираме изграждането на обхода на Поморие и тук регионът ще отпуши туризма. Целият бизнес е страшно доволен. Осигурили сме алтернативно трасе за строителната техника, за да не пречи на основния път“, отбеляза кметът Иван Алексиев. \r\nДеница ДИМИТРОВА", "date": "2019.05.20", "title": "Иван Алексиев, кмет на Поморие: Започваме обхода на Поморие, който е последният етап от доизграждането на пътя Бургас-Слънчев бряг"}
{"url": "http://www.focus-news.net/news/2019/05/20/2660203/evropeyski-izbori-2019-andrey-kovachev-v-dupnitsa-standartat-na-zhivot-se-vdiga-s-raboteshta-ikonomika-a-ne-s-resheniya-na-kominterna.html", "text": "Заплати и пенсии не се вдигат с решение на Коминтерна. Стандартът на живот се вдига с конкурентноспособна икономика, с експорт, с висока добавена стойност на продуктите и услугите, които произвеждаме в България. Това заяви д-р Андрей Ковачев по време на среща с граждани в Дупница, съобщиха от пресцентъра на  ГЕРБ . Ковачев допълни още, че обратно на дезинформацията – че нищо не се произвежда в страната ни – само за последните седмици са открити няколко завода и България става все по-добро място за инвестиции. „В никакъв случай не може и не трябва да си позволим да рискуваме европейското бъдеще на страната ни и да върнем България назад“, посочи вторият в листата на ГЕРБ и СДС. Пред присъстващите Ковачев сподели, че за него Дупница е едно специално място и пази скъп спомен за нея, защото е служил в казарма в този край. По време на срещата той подчерта, че благодарение на европейска солидарност над 80 млн. лева са били инвестирани в различни проекти в областта през последните години – улици, площади, училищни съоръжения, тръбопроводи. „България ще продължи да получава европейски средства и през следващия програмен период, чрез общите усилия на евродепутатите от ПП ГЕРБ. Ще концентрираме усилията си да подобрим свързаността на региона, за да се подобрят възможностите за инвестиции и развитието на малкия и среден бизнес в областта. Подкрепете силния отбор, който има уменията, опита и контактите да успее в Европа – отбора на ГЕРБ и СДС. На 26 май с №12 в интегралната бюлетина!“, призова д-р Андрей Ковачев.  \r\nПред дупничани главният секретар на СДС и кандидат за евродепутат Илия Лазаров заяви: „В листата на БСП е проф. Румен Гечев, който може да пише докторантура по това как се фалира държавата. Този човек сега иска да отиде в Европа, която мрази, за да се пенсионира с европейска пенсия. Това му е единствената цел и ние сме длъжни да не допускаме това да се случи – да си го пенсионираме в България, и да пенсионираме и БСП!“.  \r\n„Дупница винаги е била син бастион и тя ще си остане, надявам се, дълги години напред такава“, заяви лидерът на местната организация на ГЕРБ Ивайло Константинов. „През следващата седмица ще чуваме за всички нас всичко, което можете и не можете да си представите, защото тези избори на 26 май за нашите опоненти са на живот и смърт. Нашата работа обаче е да бъдем честни, да бъдем почтени, да се доказваме с работата си и да показваме реалните факти“, посочи Константинов. \r\n„Над България са надвиснали червени градоносни облаци. Вие много добре знаете какво се случва, когато държавата се успокои и тръгне напред – идват червените и съсипват всичко“. Това заяви пред препълнената зала в Дупница Костадин Костадинов, който е член на Националния изпълнителен съвет на СДС. „Сега, когато страната ни е с положителен темп на развитие, когато за последните години в Дупница се наливат милиони, ние рискуваме да допуснем червените да спрат фондовете и да пропилеят всичко“, каза Костадинов.  \r\nКметът на Дупница инж. Методи Чимев призова присъстващите да бъдат разумни на 26 май. „Хората, от които зависи ситуацията в България да продължи към по-добро, сме ние самите“, подчерта Чимев.  \r\nПредседателят на местния парламент Емил Гущеров посочи, че кандидатите на ГЕРБ правят така, че България да бъде добре приета сред европейските партньори, затова и трябва да бъдат подкрепени с номер 12 в бюлетината.  \r\nНа срещата в Дупница присъстваха също народният представител Радослава Чеканска, зам.-кметовете Крум Милев и Красимир Георгиев, съветници и десетки граждани.", "date": "2019.05.20", "title": "Европейски избори 2019: Андрей Ковачев в Дупница: Стандартът на живот се вдига с работеща икономика, а не с решения на Коминтерна"}
{"url": "http://www.focus-news.net/news/2019/05/20/2660204/evropeyski-izbori-2019-yaroslav-dimitrov-rik-pleven-271-000-hartieni-byuletini-sa-polucheni-za-oblastta.html", "text": "271 000 хартиени бюлетини са получени за област Плевен. Това каза за  Радио „Фокус“  Ярослав Димитров, председател на Районна избирателна комисия (РИК)-Плевен. Бюлетините са получени в Областна администрация - Плевен от печатницата. „Бюлетините се разпределят към общинските администрации в областта. Те получават и съответното количество бюлетини съобразно броя избиратели в тяхната община“, заяви Ярослав Димитров.  Общините съответно подготвят бюлетини и други материали и книжа за предизборния ден - 25 май, когато се раздават на секционните избирателни комисии (СИК) и те подготвят помещенията за изборния ден, обясни още Ярослав Димитров. „Първото обучение на членовете на СИК вече премина успешно в Община Гулянци. Провеждат се и в общините Пордим и Левски, а утре и в другиден  предстоят в останалите общини“, допълни Ярослав Димитров.  \r\nТой съобщи също, че машинно гласуване ще бъде осъществено в 113 избирателни секции в областта. „Машините ще бъдат доставени в избирателните комисии на 25 май. Технически лица от фирмата-изпълнител на поръчката и доставката съвместно с членовете на секционните комисии се подготвят за работа в изборния ден - 26 май“, посочи Ярослав Димитров. Той уточни, че членовете на секционните избирателни комисии ще бъдат обучени за работа с машините. „Смятам, че няма да има проблеми с този вид и начин на гласуване, алтернативен на нормалния с хартиена бюлетина“, коментира Ярослав Димитров.  \r\nВиолета КРЪСТЕВА", "date": "2019.05.20", "title": "Европейски избори 2019: Ярослав Димитров, РИК-Плевен: 271 000 хартиени бюлетини са получени за областта"}
{"url": "http://www.focus-news.net/news/2019/05/20/2660207/izvestiya-rusiya-balgariya-i-gruziya-sa-nay-populyarnite-destinatsii-za-lyatna-pochivka-na-rusnatsite.html", "text": "Туристическата компания „Связной Травъл“ е направила анализ на продажбата на самолетни билети, запазени за почивки в чужбина през лятото на 2019 година, пише  „Известия“ . \r\nСпоред данните на компанията, руснаците са купили най-много билети за България и Грузия. \r\n„Благоприятният климат в комбинация с евтините билети и елементарното получаване на визи правят България много привлекателен курорт. Грузия, на свой ред, привлича огромно количество руски туристи независимо от сезона“, е заявил директорът на „Связной травел“ Андрей Осинцев. \r\nСред останалите предпочитани направления са Турция, Испания, Черна гора, Италия и Франция. \r\nПо-рано е станало известно, че по време на майските празници руснаците са почивали най-много в Сочи, Крим и Анапа. На второ място по популярност са били пътуванията в Турция, Египет, Кипър, Испания и България. В топ 10 на най-известните направления влизат и Тайланд, Тунис и Хърватия. \r\nПревод и редакция:", "date": "2019.05.20", "title": "„Известия“ (Русия): България и Грузия са най-популярните дестинации за лятна почивка на руснаците"}
{"url": "http://www.focus-news.net/news/2019/05/20/2660205/evropeyski-izbori-2019-kandidatite-za-evrodeputati-andrey-kovachev-i-zhecho-stankov-ot-gerb-shte-uchastvat-v-kragla-masa-na-tema-zhenite-biznesa-i-evropa-na-21-may.html", "text": "Кандидатите за евродепутати от ГЕРБ Андрей Ковачев и Жечо Станковще участват в кръгла маса на тема \"Жените, бизнеса и Европа\", организирана от ЖГЕРБ-София. В нея ще се включат Валя Чилова, председател на Предприемачи ГЕРБ, Ирина Йорданова, председател на ЖГЕРБ-София и общинските съветници Михаела Иванова и Йоанна Драгнева. Това съобщиха от пресцентъра на  ПП ГЕРБ . Събитието ще се проведе на 21 май (вторник) в Networking Premium Coworking Space (ул. Г. С. Раковски 25, София) от 18.00 часа.", "date": "2019.05.20", "title": "Европейски избори 2019: Кандидатите за евродепутати Андрей Ковачев и Жечо Станков от ГЕРБ ще участват в кръгла маса на тема \"Жените, бизнеса и Европа\" на 21 май"}
{"url": "http://www.focus-news.net/news/2019/05/20/2660202/balgariya-i-germaniya-otchitat-rekorden-stokoobmen-pomezhdu-si-obzor.html", "text": "Република България и Федерална Република Германия отчетат рекорден стокообмен помежду си. Тези данни представиха вицепремиерът и министър на външните работи Екатерина Захариева и външният министър на Германия Хайко Маас. Във вчерашния ден Маас се срещна с премиера Бойко Борисов. Двамата обсъдиха актуални теми от двустранен характер, както и въпроси от дневния ред на Европейския съюз. На срещата беше посочено, че двете държави остават стратегически партньори в областта на търговията и инвестициите. През 2018 г. стокообменът между страните е 8,153 млрд. евро, което е с 11.8 % повече от миналата година. Инвестициите от Германия у нас през 2018 г. са в размер на 153,7 млн. евро. Вицепремиерът Екатерина Захариева отбеляза, че 1/3 от големите инвестиции в България са германски. „Германия винаги е била наш изключително важен стратегически съюзник и търговски партньор в голяма част от глобалните теми и предизвикателства. Тази година отбелязване най-големия стокообмен между двете държави от 1950 г. насам, с малко позитивно салдо към България“, добави Захариева. „Нашият бизнес и нашите фирми искат и се радват да работят заедно. Немският език е вторият най-изучаван чужд език у нас. В Германия в 8 университета се изучава български език и литература“, добави още вицепремиерът. Според нея предстоящите европейските избори са шанс Европа да пребори растящия тренд на национализма, популизма и евроскептицизма. \r\nГерманският външен министър Маас определи България като силен проевропейски партньор, намиращ се в сърцето на Европа. Той заяви, че държавите членки на ЕС трябва да говорят с един глас и да действат единно, но според него това ще бъде възможно, ако преодолеем различията си. „Ние сме сигурни, че след изборите България отново ще говори, защото има много теми, от които ние се нуждаем. Става дума за бъдещето на Европа, ние не искаме да я оставяме на популистите и националистите“, изтъкна той. По думите му страната ни ясно е заявила позиция по отношение на Западните Балкани още по време на председателство на Съвета на ЕС. „България има важен глас за Западните Балкани“, подчерта той, като обясни, че страната ни е модератор за намирането на европейския път на страните от Балканите. Очаква се по-късно двамата министри да се разходят в историческия център на София в района между ротондата „Свети Георги“, джамията „Баня Баши“ и Софийската синагога, символизиращи културното многообразие и толерантност на българския народ. Те ще направят първа копка на новата сграда на дипломатическата мисия. \r\nВ програмата на германския дипломат бе и среща и с президента Румен Радев. „За България, Германия е стратегически партньор в ЕС и много близък партньор в НАТО“, посочи Румен Радев и добави, че страната ни разчита на германска подкрепа за модернизация на Българската армия и за пълноценната интеграция на българската отбранителна индустрия и наука в рамките на общите европейски проекти, включително и финансирани чрез Европейския фонд за отбрана. \r\nХайко Маас коментира и информация за немската автомобилна компания „Фолксваген“, която възнамерява да започне инвестиции в България. По думите му това е въпрос с изключителна важност, но решението ще бъде взето от фирмата. Според него политиката не трябва да се меси в тези отношения.  \r\nДаяна ДЮЛГЕРОВА", "date": "2019.05.20", "title": "България и Германия отчитат рекорден стокообмен помежду си (ОБЗОР)"}
{"url": "http://www.focus-news.net/news/2019/05/20/2660209/inzh-daniel-panov-kmet-veliko-tarnovo-e-parviyat-balgarski-grad-v-koyto-se-otbelyazva-denyat-na-botev-sled-osvobozhdenieto.html", "text": "Велико Търново е първият български град, в който се отбелязва Денят на Ботев след Освобождението от турско робство. Това припомни кметът на историческата и духовна столица на България инж. Даниел Панов, който по-рано през деня подписа с ректора на Националния военен университет (НВУ) „Васил Левски“ бриг. ген. Пламен Богданов споразумение, с което висшето учебно заведение дарява на Общината мраморния бюст на Христо Ботев, съхраняван повече от 40 години в НВУ. предаде репортер на  Радио „Фокус“ – Велико Търново . Предстои поставянето на бюста на революционера в града. Мястото ще бъде т. нар. „градинка с магнолията“ – до Централната поща. „Прави се пространството, което ще е около паметника. Искам да благодаря на арх. Драго Йосифов, който участваше съвсем доброволно, както и на фирмите, които подпомагат това да се случи с дарения. Бюстът е съхраняван 40 години от НВУ, за което също искам да благодаря. Градът ни го дължи на Ботев, на неговата съпруга и дъщеря му, които имат отношение към историческата и духовна столица – Велико Търново“, каза още инж. Панов. Първото честване на 2-ти юни у нас се е провело през 1877 година. Тогава е почетена паметта на загиналите за свободата на България и националното обединение. \r\nЛуиза ТРАНЧЕВА", "date": "2019.05.20", "title": "Инж. Даниел Панов, кмет: Велико Търново е първият български град, в който се отбелязва Денят на Ботев след Освобождението"}
{"url": "http://www.focus-news.net/news/2019/05/20/2660210/api-utre-se-otvaryat-ofertite-v-obshtestvenata-porachka-za-stroitelstvoto-na-lokalnite-platna-na-patya-plovdiv-asenovgrad.html", "text": "На 21 май се отварят офертите за изработване на технически проект и строителство на локални платна на път II-86 Пловдив - Асеновград. Проектът ще се финансира от бюджета на Агенция „Пътна инфраструктура“, а индикативната стойност на поръчката е 15,5 млн. лв. без ДДС. Това съобщиха от пресцентъра на  АПИ . Второкласният път II-86 Пловдив – Асеновград е основната връзка с летище „Пловдив“ и индустриалния район край Пловдив. По ОП „Региони в растеж“ 2014-2020 г. завършва реконструкцията на 10-километровия участък, с което отсечката се разшири с още едно платно и вече е с автомагистрален габарит. През 2018 г. общините Куклен, Родопи и Асеновград предоставиха на АПИ изготвените идейни проекти за изграждането на локалните платна в участъка от км 14+860 до км 25+150 на път II-86. С построяването им ще се осигури безопасен и безконфликтен достъп от и до прилежащите имоти в близост до директното трасе на пътя, край което се разрастват търговски и индустриални обекти. Реконструкцията на отсечката ще осигури бърз транспортен достъп на жителите от общините Куклен и Асеновград и от област Смолян до АМ „Тракия“. Със средства от републиканския бюджет ще се изгради и кръгово кръстовище при 14-ти км на път II-86 Пловдив - Асеновград. То ще замени съществуващото на входа на град Пловдив при пресичането с Околовръстния път. Целта е да се осигури безконфликтно и по-бързо включване на пътуващите от АМ „Тракия“ към Асеновград и Смолян. През миналата година АПИ проведе обществена поръчка за изпълнител на кръговото кръстовище и има подписан договор, но стартирането на строителните работи в момента е блокирано от жалби, свързани с отчуждаване на засегнатите имоти. Делата са насрочени за началото на юни.  \r\nOфертите ще бъдат отворени в 15.00 часа в сградата на АПИ.", "date": "2019.05.20", "title": "АПИ: Утре се отварят офертите в обществената поръчка за строителството на локалните платна на пътя Пловдив - Асеновград"}
{"url": "http://www.focus-news.net/news/2019/05/20/2660214/kyustendil-mazh-e-osaden-na-11-godini-lishavane-ot-svoboda-za-ubiystvoto-na-saprugata-si-v-s-kosovo.html", "text": "Съдът е признал за виновен Н.Н. (на 64 години), обвинен от Окръжна прокуратура – Кюстендил за извършено от него убийство и за нарушена заповед за защита от домашно насилие – престъпление по чл. 116, ал. 1, т. 6, пр. 3, вр. чл. 115 от НК и по чл. 296, ал. 1, пр. 3 от НК. Това съобщиха от  пресцентъра на Апелативна прокуратура София. \r\nПодсъдимият Н.Н. и пострадалата Л.Н. (на 61 години) били женени от дълги години, като през първите двадесет години бракът им протичал сравнително нормално – без сериозни разногласия и конфликти.  \r\nПрез 1998 г. Н. заминал в САЩ, където започнал работа като шофьор на тежкотоварен автомобил. Голяма част от придобитите парични средства той изпращал на съпругата си – Л.Н., като я снабдил и с генерално пълномощно за представителство и извършване на правни действия. С получените пари били изградени жилища за членовете на семейството в гр. София и две къщи в с. Косово, община Трекляно. В един момент Н.Н. бил информиран от по-голямата си дъщеря – Д.Н., че майка й нецелесъобразно изразходва получаваните от него пари. Поради тази причина подсъдимият започнал да прави парични преводи на името на дъщеря си – Д.Н., а впоследствие и на по-малката З.Н.  \r\nПрез м. февруари 2017 г. Н.Н. окончателно се прибрал в България, като заживял заедно с жена си в новопостроеното им жилище в столицата. Подновеното им съвместно съжителство започнало проблематично, вследствие на недоволството на мъжа от начина на използване от страна на Л.Н. на паричните средства, изпращани от него от САЩ. Между двамата съпрузи непрекъснато възниквали пререкания и конфликти – най-вече във връзка с взаимни имуществени претенции. Н.Н. често проявявал агресия и многократно стигал до физическа саморазправа с Л.Н. Отправял й закани, че ще я убие.  \r\nПоради непоносимостта към съвместното им съществуване, предизвикана от непрекъснатите конфликтни ситуации, Л.Н. заявила на съпруга си, че ще се разведе с него, на което той отново отговорил с вербално и физическо посегателство. Пострадалата неколкократно напускала семейното жилище, но това не коригирало по никакъв начин поведението на подсъдимия. Л.Н. неведнъж сигнализирала и органите на полицията, но и тяхната намеса не довела до позитивен резултат.  \r\nГодина по-късно, след завръщането на Н.Н. от САЩ, пострадалата Л.Н. сезирала Софийския районен съд с искова молба по реда на Закона за защита от домашното насилие. На 12 март 2018 г., по водено гражданско дело, била издадена неподлежаща на обжалване Заповед за незабавна защита. С нея на подсъдимия Н.Н. било вменено задължение да се въздържа от домашно насилие по отношение на Л.Н. и да не доближава съпругата си на разстояние от 200 метра. Заповедта била връчена на Н.Н. чрез органите на полицията на 27 март 2018 г.  \r\nТри дни по-късно, на 31 март 2018 г., Л.Н. пристигнала в с.Косово. Тъй като забелязала автомобила на съпруга й, паркиран пред къщата им, тя отишла с багажа си във вилата в махала „Качаревци“, която стопанисвала от няколко години. На свой ред, подсъдимият, знаейки за предстоящото посещение на жена му, дошъл в селото ден по-рано. Когато разбрал за пристигането й, Н.Н. отишъл пред въпросния имот и застанал пред входната врата, изчаквайки появата на съпругата си. Жената излязла иззад сградата, откъдето забелязала съпруга си и му казала да се маха. Последвала размяна на гневни реплики.  \r\nЯдосан от демонстрираното нежелание за комуникация от страна на жена си, подсъдимият Н. започнал да я приближава с намерение за саморазправа. Уплашена, Л.Н. успяла да сигнализира за случилото се на телефон 112. Въпреки това мъжът заплашително продължил да скъсява дистанцията помежду им. В опит да се защити от посегателството върху себе си пострадалата грабнала от земята пластмасова тръба (с дължина около 50 см). Използвайки огромното си физическо превъзходство, Н.Н. я съборил по гръб на земята, изтръгнал тръбата от ръката й и започнал да я удря с нея по главата и лицето. От намиращото се в непосредствена близост помещение нападателят взел метална вила с четири шипа и дървена дръжка. С нея започнал методично да нанася множество силни удари с тъпата метална част по главата на Л.Н. Подсъдимият преустановил интервенцията си, едва когато обляната в кръв негова съпруга престанала да дава признаци на живот.  \r\nСлед това Н.Н. телефонирал на дъщеря си Д.Н. и я известил, че е убил майка й. Подсъдимият отишъл при съседа си, на когото казал за стореното от него с думите „Край! Приключих я! Убих я“.  \r\nПо повод сигнала на пострадалата до телефон 112, за проверка в селото били изпратени служители на ГПУ Олтоманци при РДГП – Драгоман. Запитан от тях за съпругата му, Н.Н. видимо спокоен отговорил, че я е убил преди 40 минути. Веднага му били поставени белезници, след които мъжът бил отведен до местопроизшествието.  \r\nОт извършената съдебномедицинска експертиза се установява, че смъртта на Л.Н. се дължи на тежката черепно-мозъчна травма (фрактура на черепа, субарахноидален кръвоизлив, мозъчни контузии и последващ мозъчен оток), довела до остри нарушения на дихателната и сърдечно-съдовата дейност с последващото им спиране.  \r\nПодсъдимият Н.Н. е осъден на „лишаване от свобода“ за срок от единадесет години при първоначален „строг“ режим на изтърпяване на наказанието. Присъдата може да бъде обжалвана пред Софийския апелативен съд в законоустановения срок.", "date": "2019.05.20", "title": "Кюстендил: Мъж е осъден на 11 години \"лишаване от свобода\" за убийството на съпругата си в с. Косово"}
{"url": "http://www.focus-news.net/news/2019/05/20/2660213/evropeyski-izbori-2019-andrey-novakov-gerb-ako-trimata-balgarski-evrodeputati-byaha-uchastvali-v-glasuvaneto-na-paketa-mobilnost-dnes-shtyahme-da-govorim-za-nego-v-minalo-vreme.html", "text": "Следващият Европейски парламент ще финализира процедурата за пакета „Мобилност“. Вероятно ще отпаднат част от неиздържаните текстове в сегашния вариант на пакета и през 2020 година ще бъде приет регламент. Това каза кандидатът за евродепутат от листата на ГЕРБ и СДС Андрей Новаков на среща с автобусни и товарни превозвачи от региона на Плевен, съобщиха от пресцентъра на  ПП ГЕРБ .  \r\n„Трима от българските евродепутати не присъстваха на гласуването на пакета „Мобилност“. С техния глас днес вече щяхме да говорим за пакета в минало време“, обясни Новаков. Той заяви, че ако получи подкрепата на хората - ще поиска членство в Комисията по транспорт, за да отстоява интереса на българските превозвачи. \r\n„Разговорите по пакета „Мобилност” ще се подновят зимата на тази година и затова е много важно какви хора българите ще изпратят в ЕП“, отбеляза кандидатът за евродепутат.", "date": "2019.05.20", "title": "Европейски избори 2019: Андрей Новаков, ГЕРБ: Ако тримата български евродепутати бяха участвали в гласуването на пакета „Мобилност“, днес щяхме да говорим за него в минало време"}
{"url": "http://www.focus-news.net/news/2019/05/20/2660215/evropeyski-izbori-2019-kandidatat-za-evrodeputat-ot-gerb-mladen-shishkov-v-belozem-s-povishenieto-na-uchitelskite-zaplati-profesiyata-stava-vse-po-privlekatelna-za-mladite.html", "text": "Кандидатът за евродепутат Младен Шишков се срещна с преподаватели  и педагози в село Белозем. С него бяха също кметът на община Раковски Павел Гуджеров и председателят на Общинския съвет на Раковски Георги Лесов. Домакин на срещата беше кметът на Белозем Иван Тачев. Това съобщиха от пресцентъра на  ГЕРБ . „Образованието винаги е било сред приоритетите на управлението на ГЕРБ, като целта е учителите да бъдат мотивирани чрез инвестиции в тяхното развитие и квалификация. Освен това средната брутна учителска работна заплата вече изпреварва средната за страната. С ежегодното увеличение на учителските заплати повишаваме социалния статус на преподавателите и така учителската професия става все по-привлекателна, дори за по-младите“, коментира Младен Шишков.  По думите му ако имаме добри и мотивирани учители, ще имаме добри специалисти, добри резултати и повече подготвени кадри. Шишков уточни, че благодарение на съвместната работа на институциите, в класната стая са върнати над 40 000 деца и подчерта, че образователната система, за да е ефективна, трябва да се отвори към бизнеса, професионалните гимназии да правят практики в предприятията и да се даде шанс на децата да получават практически ориентирано образование. По думите му обща цел е образованието  да стане национален приоритет, а затова може да помогне и европейското финансиране. До момента има отпуснати над 180 милиона лева за преодоляване на неравенството в образователните институции. 80 от тях са за детските градини, 100 милиона са за училищата. „Парите ги има, фондовете работят, имаме подкрепа от Европа, но е много важно как те ще бъдат усвоени“, коментира  още Младен Шишков. По думите му хората искат висок стандарт на живот, но той се постига с работеща икономика. Покрай разрастването на пазара на труда в България нуждата от квалифицирани кадри става все по-голяма. Отделно редица чуждестранни фирми откриват свои офиси в България, което предпоставя търсенето на цели екипи от квалифицирани кадри, коментира Шишков.  Според него следването в едни от най-престижните учебни заведения на Запад превръща българските студенти в особено ценни кадри за българския бизнес и те все по-често избират да се върнат в България, защото усещат че страната ни е стабилна и сигурна в последните години, а това е особена заслуга на правителството на Бойко Борисов.  „Държавата ни има нужда от тези умни и млади хора, които да работят с желание, за да направим заедно родината ни едно още по-добро място за живот и да повишим жизнения стандарт“, коментира Младен Шишков. „За да продължи подкрепата на правителството на Бойко Борисов към учителите и развитието и модернизирането на образованието трябва да сме част от силна и обединена Европа”, призова той.", "date": "2019.05.20", "title": "Европейски избори 2019: Кандидатът за евродепутат от ГЕРБ Младен Шишков в Белозем: С повишението на учителските заплати професията става все по-привлекателна за младите"}
{"url": "http://www.focus-news.net/news/2019/05/20/2660216/veliko-tarnovo-desislava-dimitrova-uchenichka-v-staroprestolnata-gimnaziya-po-ikonomika-poluchava-nagradata-24-may-na-obshtinata.html", "text": "Десислава Димитрова, ученичка в Старопрестолната гимназия по икономика, получава наградата „24 май” на Община Велико Търново. Предложението бе единодушно прието от Общински съвет - Велико Търново. В тържествената сесия,  която се проведе в Регионална народна библиотека „П. Р Славейков”, участваха 28 общински съветници, предаде репортер на  Радио „Фокус” - Велико Търново . Гласувани бяха и номинациите за общинските награди „Култура“ и „Св. Св. Кирил и Методий”.  \r\nДесислава Димитрова има отличен успех и е спечелила десетки награди и отличия от национални и международни състезания и олимпиади.  \r\nТрима педагози получават наградата „Св. Патриарх Евтимий“ за учител на годината. Това са д-р Северина Величкова от ДГ „Райна Княгиня“, Сребринка Минчева-Лакова от СУ „Емилиян Станев“ и Цветомила Драганова от ПМГ „Васил Друмев“. Същият приз бе връчен на Детска градина „Първи юни“ и на ОУ „Неофит Рилски“ (Килифарево). \r\nДве са номинациите за наградата „Култура“. В категория „Ярки постижения в областта на изкуствата и културата“ отличен е актьорът Милен Иванов. В категория за творчески дебют бе избрана журналистката и писателка Елена Чамуркова.  \r\nЦеремонията по награждаването ще се проведе от 18.00 часа в Музикално-драматичния театър „Константин Кисимов“, а веднага след нея ще бъде представен мюзикълът „Вражалец“ (по пиесата на Ст. Л. Костов). Спектакълът е подарък от Община Велико Търново за всички жители и гости на града по случай Деня на българската просвета, култура и на славянската писменост – 24 май.  \r\nЛуиза ТРАНЧЕВА", "date": "2019.05.20", "title": "Велико Търново: Десислава Димитрова, ученичка в Старопрестолната гимназия по икономика,  получава наградата „24 май” на Общината"}
{"url": "http://www.focus-news.net/news/2019/05/20/2660211/unian-ukrayna-ministarat-na-otbranata-na-ukrayna-i-direktorat-na-sluzhbite-za-sigurnost-podadoha-ostavki.html", "text": "Веднага след инаугурацията на новия украински президент Владимир Зеленски, министърът на отбраната на Украйна Степан Полторак и директорът на Службата за сигурност на Украйна (СБУ) Василий Грицак подадоха оставки, предава агенция  УНИАН . \r\nВоенният министър публикува заявлението си на своята страница във „Фейсбук“, като написа „Имам чест“ в поста си. \r\nЗа оставката на Грицак съобщи пресслужбата на СБУ: „Изпълнявам обещанието си и публично информирам: днес ще подам за разглеждане от новоизбрания президент на Украйна рапорт за уволнението ми от длъжността ръководител на СБУ“. \r\nПревод и редакция:", "date": "2019.05.20", "title": "УНИАН (Украйна): Министърът на отбраната на Украйна и директорът на службите за сигурност подадоха оставки"}
{"url": "http://www.focus-news.net/news/2019/05/20/2660217/sitel-makedoniya-yohanes-han-e-uveren-che-makedoniya-shte-poluchi-data-za-pregovori-s-es-prez-yuni.html", "text": "В момента Македония е политически най-стабилната страна в региона, заяви европейският комисар по разширяването Йоханес Хан във Виена. Той посочи Скопие като позитивен пример за решаване на спорове със съседи и отбеляза, че очаква и най-скептичните членове на Европейския съюз да признаят заслугите на Македония и да дадат зелена светлина за започване на присъединителни преговори с тази страна, предава скопският телевизионен канал  „Сител“ . \r\nНа дата се надява и македонският премиер Зоран Заев, който уверява, че македонските институции са готови за преговорния процес. \r\nИдната седмица Европейската комисия ще публикува доклада за напредъка на страната. За посланика на ЕС в Скопие Жбогар няма никакво съмнение, че Брюксел ще препоръча започване на преговори, но последната дума ще имат страните-членки. Според него, ЕС ще вземе решението на базата на напредъка в реформите. \r\nПревод и редакция:", "date": "2019.05.20", "title": "„Сител“ (Македония): Йоханес Хан е уверен, че Македония ще получи дата за преговори с ЕС през юни"}
{"url": "http://www.focus-news.net/news/2019/05/20/2660218/kazanlak-za-poredna-godina-gradat-shte-bade-domakin-na-traditsionniya-mezhdunaroden-folkloren-festival.html", "text": "За поредна година Казанлък ще бъде домакин на традиционния Международен фолклорен фестивал, каза за Радио „Фокус” Анна Кожухарова, директор на Библиотека „Искра”, която е организатор на проявата. Фолклорната проява е част от Фестивала на розата. Тя бе възстановена след известно прекъсване в годините. В стандартите на фестивала е участници в него да бъдат фолклорни формации от побратимени на Казанлък чуждестранни градове. „Това го превръща в една пъстра палитра от нации, костюми, настроение, цветове и багри”, каза Кожухарова. \r\nВъв фестивала тази година ще участват фолклорни формации от побратимени на Казанлък градове от Русия, Северна Македония, Китай, Гърция, Турция, Италия, както и местни фолклорни ансамбли – „Искра”, „Гъдулица”, „Арсенал” и „Палавници”. За първи път в проявата ще участват и представители от Белгия. Фестивалът ще бъде открит на 31 май (петък) и ще продължи в следващите два дни на 1 и 2 юни. \r\nСлавяна ГАЙДАРОВА", "date": "2019.05.20", "title": "Казанлък: За поредна година градът ще бъде домакин на традиционния Международен фолклорен фестивал"}
{"url": "http://www.focus-news.net/news/2019/05/20/2660212/rumen-angelov-rdbg-56-raketi-za-razbivane-na-gradonosni-oblatsi-sa-izstrelyani-v-oblast-montana.html", "text": "Изстреляни са 56 ракети за разбиване на градоносни облаци в областта. Това каза за  Агенция „Фокус“  директорът на Регионалната дирекция за борба с градушките в Монтана Румен Ангелов. „Имаме стрелба по 7 клетки в района на защитаваната територия от Регионалната дирекция за борба с градушките в областта“, отбеляза Румен Ангелов. Той посочи, че сведенията за валежи от дъжд са били в цялата защитена територия, а тези от градушка са били извън и на границата на защитаваната територия, в районите на селата Горна Вереница и Долна Вереница. Валежната пътека от градушката е била между двете села. Директорът на Регионалната дирекция посочи, че все още не е извършен оглед на защитаваната територия, за това не може да се обобщи какви са били пораженията. По думите му такива сведения ще има след минимум една седмица. \r\nИрина ИВАНОВА", "date": "2019.05.20", "title": "Румен Ангелов, РДБГ: 56 ракети за разбиване на градоносни облаци са изстреляни в област Монтана"}
{"url": "http://www.focus-news.net/news/2019/05/20/2660208/sport-balgariya-e-21-va-v-debyuta-na-ranglistata-na-atp-cup.html", "text": "От тази седмица за първи път официално бе представена ранглистата за ATP Cup, а благодарение на Григор Димитров България в момента е на позиция, която позволява на още четирима наши тенисисти да дебютират на престижния отборен турнир в началото на следващия сезон.ATP Cup се провежда в три австралийски града – Пърт, Сидни и Бризбън, в рамките на 10 дни (3 до 12 януари), като ще служи за подготовка за Australian Open. Ще участват 24 страни.  Турнирът има награден фонд на стойност 15 милиона долара и ще носи 750 точки за ранглистата на победителите. При избора на участници ще се гледа само ранкинга на най-високо класирания състезател от всяка държава.Всеки отбор ще се състои от до пет тенисисти, а всеки сблъсък – от два мача на сингъл и един на двойки.", "date": "2019.05.20", "title": "Спорт: България е 21-ва в дебюта на ранглистата на ATP Cup"}
{"url": "http://www.focus-news.net/news/2019/05/20/2660206/nimh-gradushka-e-padnala-v-montana-tam-sa-otcheteni-i-nay-mnogo-valezhi-ot-dazhd.html", "text": "Най-много валежи от дъжд са отчетени в Монтана- 5 л/кв.м., паднала е и градушка. Това съобщиха за  Агенция „Фокус“  от  Националния институт по метеорология и хидрология (НИМХ) . В централната част на Северна България се образуват редица мощни облаци с градоносни процеси. Във Видин са измерени валежи от дъжд от 2 л/кв.м., на останалите места дъждът е бил под 1 л/кв.м.  \r\nОт НИМХ посочиха, че дъждовният фронт се премества от запад на изток. В следващите часове и до полунощ в Западна и Централна България ще продължи да се развива мощна купесто-дъждовна облачност. Най-активни ще бъдат процесите в централната част на Дунавската равнина. Там на много места ще има валежи, гръмотевични бури и градушки. След полунощ явленията ще затихват.  \r\nИрина ИВАНОВА", "date": "2019.05.20", "title": "НИМХ: Градушка е паднала в Монтана, там са отчетени и най- много валежи от дъжд"}
{"url": "http://www.focus-news.net/news/2019/05/20/2660220/afp-evakuiraha-ayfelovata-kula-zaradi-katerach.html", "text": "Айфеловата кула е евакуирана в понеделник следобед, след като е забелязан мъж, който се катери по нея, предава  AFP , като се позовава на компанията, която стопанисва зданието. \r\n„Забелязан е катерач. Започваме стандартната процедура, трябва да спрем този човек и затова евакуираме кулата“, заяви представител на фирмата пред „Франс прес“ и добави, че полицията вече е пристигнала на мястото. \r\nПревод и редакция:", "date": "2019.05.20", "title": "AFP: Евакуираха Айфеловата кула заради катерач"}
{"url": "http://www.focus-news.net/news/2019/05/20/2660219/evropeyski-izbori-2019-mariya-gabriel-gerb-falshivite-novini-dokosvat-emotsiite-i-rushat-doverieto-mezhdu-obshtestvoto-i-institutsiite.html", "text": "„Темата за фалшивите новини не съществуваше и не бе на дневен ред, когато поех поста еврокомисар по цифрова икономика и общество. Пътят през последните две години не беше лесен, защото ЕС нямаше дефиниция за фалшивите новини. Има две „червени линии“, които никога няма пресечем – свободата на словото и правото на достъп до информация. Няма „рецепта чудо“ за справяне с дезинформацията. Не всички фалшиви новини са незаконни и това поражда „сиви зони“, към които трябва да сме внимателни. Началото бе поставено със създаване на Експертна група на високо равнище, които в рамките на 7 седмици успяха да представят доклад, публикуван през април 2018 г. , в който за първи път разполагаме с данни на ниво ЕС откъде започваме, мащаби на проблемът и посока, която да поемем. Най-големият успех на доклада бе общата дефиниция на термина „фалшиви новини“ – когато има намерение за вреда“. Това каза водачът на листата на ГЕРБ и СДС за европейските избори Мария Габриел по време на дискусия на тема „Фалшиви новини и ценности на цифровото общество“, съобщиха от пресцентъра на  ПП ГЕРБ . \r\nСъбитието се проведе в Експозиционен център „Флора“ в Бургас, като в него взеха участие близо 200 души – представители на медии, студенти от бургаски висши учебни заведения, IT специалисти, пиар специалисти. Бургаският кандидат за евродепутат от ГЕРБ Ивелина Василева бе модератор на дискусията, на която присъстваха още кметът на община Бургас Димитър Николов, народни представители, кметове от област Бургас и общински съветници. \r\n„През далечната 1992 година, за цялата година са били транслирани около 100 ГБ в интернет. Днес те са 26 800 ГБ за секунда, а се очаква през 2021 година да надхвърлят 110 00 ГБ в секунда. Количеството информация ни притиска и ни прави силно зависими от глобалните мрежи. От 10 новини – 6 механично се споделят, без да се чете съдържанието. Така хората стават неволно дистрибутори на фалшиви новини. Това е само едната страна, защото съпротивата срещу това, става особено трудна и заради растящия лавинообразно брой на анонимни сайтове и блогове, които бълват новини“, коментира кметът Николов по време на дискусията.  \r\nИвелина Василева заяви, че всеки в ежедневието си е бил жертва на фалшива новина или е срещал такива в социалните платформи и интернет пространство. „Провеждаме тази дискусия в Бургас, защото той е градът, който само преди два дни беше обявен за най-бързо развиващ се при раздаването на годишните награди от Българската асоциация по аутосорсинг и Българската асоциация на софтуерните компании. В категория за най-успешно сътрудничество между образованието и бизнеса победител е Професионалната гимназия по компютърно програмиране и иновации. Въпросът, пред който сме изправени днес, е как да запазим чистотата на информационната среда. Как да разпознаваме фалшивите новини и да се борим срещу това явление? Аз съм човек, който обичайно говори за чистата и здравословна околна среда и бургазлии имат висока чувствителност по темата. Но те са и хора, които точно и ясно преценят коя информация е вярна и коя не. Това е целта на дискусията „Фалшиви новини и ценности на цифровото общество“. Всички приветстваме усилията, които Мария Габриел положи като еврокомисар в сферата на дигитализацията и в борбата с дезинформацията“, допълни кандидатът за евродепутат от ГЕРБ .  \r\nГабриел подчерта, че няма рецепта чудо за фалшивите новини. „Те не са ново явление, съществували са още в гръцката митология. Новият момент спрямо дезинформацията е скоростта на разпространение и мащабите, който тя може да заеме. Не говорим само за икономическа страна на проблема, засягат се още две важни измерение- политическо и обществено. За мен най-негативното последствие от дезинформацията е, че те рушат доверието между гражданите и институциите“.  \r\nМария Габриел посочи, че 83% от гражданите на ЕС посочват дезинформацията като заплаха за демокрацията. „Тя проправя съмнение, дори когато сме сигурни, че разполагаме с невярна информация. Нашето изследване показва, че три са темите, по които фалшивите новини имат негативно влияние – здраве, околна среда и миграция. Силата им е, че те докосват емоциите. Всеки може да допринесе обаче за справяне с проблема. Най-голяма отговорност трябва да носят платформите и социалните медии, защото те до голяма степен са разпространители на дезинформацията. Стартирахме инициатива в тази връзка – Google, Facebook, Twiter седнаха заедно с рекламодатели, журналисти, както и неправителствени организации и разработиха в рамките на 3 месеца Кодекс за борба с дезинформацията. Платформите трябва да покажат, че могат да носят отговорност съответстваща на нивото им влияние. Имаме резултати, но се изисква още много работа“, каза още Мария Габриел. Тя допълни, че сред поисканите от нея мерки са били и премахване на фалшиви профили и страници, които често разпространяват фалшиви новини, както и яснота по отношение на ботовете.  \r\nТя засегна и темата за цифровизацията като част от ежедневието. „Новите технологии са добра възможност за нови услуги, продукти, работни места. Но крият и рискове за възникване на разлики между градове, региони и държави. Сега е моментът Европа, инвестирайки, да се върне в състезанието – да бъде лидер в определени теми и области. Европа трябва да инвестира и да покаже, че в центъра на нейния подход са хората“.", "date": "2019.05.20", "title": "Европейски избори 2019: Мария Габриел, ГЕРБ: Фалшивите новини докосват емоциите и рушат доверието между обществото и институциите"}
{"url": "http://www.focus-news.net/news/2019/05/20/2660222/aktsenti-v-sutreshniya-blok-dobro-utro-balgariya-na-radio-fokus-za-21-may.html", "text": "В сутрешния блок „Добро утро, България“ на  Радио „Фокус“  ще говорим за българската съдебна система – предвидима или неотработена е тя? Очаквайте коментара на адвокат Антон Станков, министър на правосъдието в правителството на Симеон Сакскобургготски и бивш съдия.  \r\nКакви са реалните потребности на българските граждани? Каква Европа искаме? В предизборното ни студио гост ще бъде Асим Адемов, кандидат за евродепутат от ГЕРБ.  \r\nБългарин с престижната награда „За забележителни постижения в насърчаване мира и мирното съвместно съществуване в свят на многообразие и различия” на „Центъра за мир Шимон Перес”. Кой е той и какъв е приносът му за това отличие? Подробностите ще научите в сутрешния ни блок малко преди 09.00 часа.  \r\nЧЕЗ – България стартира проект „Живот за птиците“ съвместно с „Българско дружество за защита на птиците“ – Гоце Делчев. Повече по темата ще научим от Денис Никифоров от Радио „Фокус“ – Пирин. Започнете деня информирани! Тези и още теми – в „Добро утро, България“ от 06.00 до 10.00 часа на 21 май, с водещ Йоланда Пелова.", "date": "2019.05.20", "title": "Акценти в сутрешния блок „Добро утро, България“ на Радио „Фокус“ за 21 май"}
{"url": "http://www.focus-news.net/news/2019/05/20/2660221/montana-vremenno-se-ogranichava-dvizhenieto-po-patya-berkovitsa-montana-poradi-ptp.html", "text": "Временно се ограничава движението по път II-81 Берковица – Монтана поради ПТП. Това съобщиха от  Агенция „Пътна инфраструктура“ . Водачите изчакват на място.", "date": "2019.05.20", "title": "Монтана: Временно се ограничава движението по пътя Берковица – Монтана поради ПТП"}
{"url": "http://www.focus-news.net/news/2019/05/20/2660223/varna-okrazhnata-prokuratura-razsledva-vodi-dosadebno-proizvodstvo-vav-vrazka-sas-smartta-na-rabotnik.html", "text": "Досъдебно производство по повод смъртта на работник ръководи Окръжната прокуратура във Варна. Случаят е от 15 май. Това съобщават от пресцентъра на  Апелативната прокуратура  в града. Делото се води за евентуално престъпление по член 123, ал. 1 от НК, който ангажира наказателната отговорност на всеки, който поради незнание или немарливо изпълнение на занятие или друга правно регламентирана дейност, представляващи източник на повишена опасност, причини смъртта на друг. На 15 май тази година в квартал „Изгрев“ двама работници на подизпълнител на енергодружеството са извършвали дейности по прекарване на електричество в парцел. Единият от работниците се заел да пренесе електрически стълб до мястото, където да бъде монтиран. При пренасянето закачил жиците. Бил ударен от ток и загинал на място. Действията по разследването на трудовата злополука продължават.", "date": "2019.05.20", "title": "Варна: Окръжната прокуратура разследва води досъдебно производство във връзка със смъртта на работник"}
{"url": "http://www.focus-news.net/news/2019/05/20/2660225/veliko-tarnovo-bezplaten-internet-shte-ima-v-publichnite-prostranstva-v-svishtov.html", "text": "Зона с безплатен достъп до интернет изграждат в Свищов. Това съобщиха за  Радио „Фокус“ – Велико Търново  от Общината. Дейността е част от проект, на стойност 15 000 евро, който местната администрация спечели след участие в инициативата WiFi4EU. Свищов е един от общо 63-те одобрени български градове. Общото финансиране за нашата страна е 945 000 евро. Община Свищов подаде своето заявление в първата секунда от отваряне на портала. По този начин тя се нарежда сред първите одобрени, като принципа на участие бе „пръв кандидатствал – пръв спечелил“. Срокът за реализация на проекта е 18 месеца, като процедурата за изграждането на интернет зоната ще стартира скоро и ще обхване ключови места от града. \r\nЦелта на WiFi4EU е не само да има свързаност на отделните хора, но и да помогне за културния и исторически обмен на информация. Всички регистрирани общини в платформата ще станат част от една общност и ще могат да се свържат с останалите участници. Сред останалите първенци са Столична община, Бургас, Добрич, Стара Загора, Силистра и други при реализацията на своите проекти. \r\nЛуиза ТРАНЧЕВА", "date": "2019.05.20", "title": "Велико Търново: Безплатен интернет ще има в публичните пространства в Свищов"}
{"url": "http://www.focus-news.net/news/2019/05/20/2660197/unn-ukrayna-rusiya-e-otkazala-da-vodi-pregovori-s-naftogaz-i-es-za-podnovyavane-na-tranzita-na-gaz-sled-2020-godina-balgariya-mozhe-da-ostane-bez-gaz.html", "text": "Руската страна е отказала да води тристранни преговори за транзит на газ с Украйна и Европейския съюз през май, а такива разговори не са съгласувани и за юни, написа в понеделник изпълнителният директор на Група „Нафтогаз“ Юрий Витренко във „Фейсбук“, предава украинската агенция  УНН . \r\n„Предвид това, че руската страна отказа да води тристранни преговори през май, т.е., след избирането на новия президент на Украйна, както и това, че не бяха съгласувани преговори за юни, то става очевидно, че те съзнателно блокират този процес. И тук спекулациите за повлияване на изборите за президент или парламент са само оправдание“, написа Витренко. \r\nТой предположи, че руснаците очакват решението на Дания за „Северен поток 2“, след което ще стане ясно дали строителството на газопровода ще се забави, или той ще започне да работи от 1 януари 2020 година, както е планирано. \r\n„Напомням, че само един от трите варианта за маршрути на „Северен поток 2“, които в момента разглеждат Дания, ще доведе до забавяне на строителството. И дори това забавяне не гарантира на Украйна запазване на транзита – Русия може съзнателно да избере сценарий, според който те просто ще ограничат доставките на газ в Европа до договорния минимум, което ще доведе до увеличаване на цените в Европа (и за Украйна) и след това от позицията на силата Русия ще натисне Европа да спре да отстрани пречките пред СП2“, добави той. \r\nУНН припомня, че по-рано Витренко е заявил, че Русия се опитва да забави тристранните преговори между ЕС, „Нафтогаз“ и „Газпром“. \r\nПревод и редакция:", "date": "2019.05.20", "title": "УНН (Украйна): Русия е отказала да води преговори с „Нафтогаз“ и ЕС за подновяване на транзита на газ след 2020 година (България може да остане без газ)"}
{"url": "http://www.focus-news.net/news/2019/05/20/2660224/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил, пътните настилки са сухи. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.05.20", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/05/20/2660227/kyustendil-obshtinskiyat-savet-shte-provede-mesechnoto-si-zasedanie-po-rano-ot-utvardenoto-v-pravilnika.html", "text": "Общинският съвет в Кюстендил ще проведе месечното си заседание по-рано от утвърденото в правилника. Това съобщи на пресконференция председателят на Общински съвет – Кюстендил Михаела Крумова, предаде репортер на  Радио „Фокус” – Кюстендил . Заседанието ще се състои на 28 май, от 14.00 часа, в залата на Парк-хотел „Кюстендил”. Причина за по-ранното провеждане на заседанието е предстоящо Общо събрание на Многопрофилната болница за активно лечение „Никола Василиев” – Кюстендил. Общото събрание е насрочено за 29 май, от 09.00 часа, но за тази цел Община Кюстендил трябва да излъчи свой представител, а Общински съвет да гласува по какъв начин той ще гласува по отделните точки в обявения дневен ред. Дневният ред съдържа няколко точки. Сред тях са: приемане на доклада на Съвета на директорите за дейността на дружеството за 2018 година; одобряване на годишния финансов отчет за 2018 година; освобождаване от отговорност на членовете на Съвета на директорите за 2018 година; избор и назначаване на лицензиран одитор за 2019 година; промяна в състава на Съвета на директорите; определяне на мандата на Съвета на директорите и на възнагражденията на членовете; промяна в капитала и в устава на дружеството; приемане на решение за продажба на имот, представляващ неоперативен актив, собственост на дружеството. \r\nКрумова информира, че общо 20 докладни записки са включени в предварителния дневен ред за заседанието на Общинския съвет. Съветниците трябва да приемат наредба за изменение и допълнение на приетата през месец март Наредба за изграждане и опазване на зелената система на територията на община Кюстендил. Промените са козметични и касаят два от текстовете в наредбата, заради допуснати технически грешки. Съветниците трябва да гласуват програмата за овладяване на безстопанствени кучета за времето до 2023 година. В дневния ред е включен отчет на общинското търговско дружество „Хигия”. В рамките на заседанието трябва да бъдат гласувани и промени в две решения, с които са сключени договори за кредит с фонда за органите на местно самоуправление. Включени са и докладни записки, касаещи финансово подпомагане на футболен клуб „Ботев” – Лозно, на храма „Свети Георги” в село Буново, на отбора на Езикова гимназия „Млад огнеборец”, както и на един жител на община Кюстендил с остри здравословни проблеми. Отпускат се 4 000 лева за закупуване на хладилна техника за нуждите на Кръвния център в Кюстендил. \r\nВенцеслав ИЛЧЕВ", "date": "2019.05.20", "title": "Кюстендил: Общинският съвет  ще проведе месечното си заседание по-рано от утвърденото в правилника"}
{"url": "http://www.focus-news.net/news/2019/05/20/2660226/evropeyski-izbori-2019-vodachat-na-evrolistata-na-dps-mustafa-karadaya-ot-momchilgrad-ako-sme-sgreshili-prostete-nie-proshtavame.html", "text": "Екипът на Централния лъч на Движението бе в Кърджалийска област. Председателят на ДПС Мустафа Карадайъ заедно с ръководството на партията и общински кметове пристигнаха в Джебел за да поздравят жителите на града по повод Деня на Джебел. Представителите на ДПС поднесоха цветя пред паметника в центъра на града, където се състоя и молитва в памет на жертвите на т. нар. \"възродителния процес\". Това съобщиха от пресцентъра на  ДПС . „Ако сме сгрешили, простете. Ние прощаваме!“ призова председателят на ДПС Мустафа Карадайъ по време на митинг от площада в Момчилград. Той даде пример с 2017 година, когато 100 000 гласа отидоха в празното, което доведе на власт в България националистите. Предизборният митинг започна с поднасянето на цветя и венци пред паметника на жертвите на т. нар. възродителен процес в центъра на града. „ГЕРБ казват: „Ние имаме 100 000 гласа от мюсюлманите в България. Те получават политическа сила от нашите гласове, получават власт чрез нашите гласове и ползват тази власт против нас. В европейския парламент заедно с нашите депутати отстояват езиковото многообразие. Идват в България, в нашата родина и забраняват нашия, турския език по време на предизборна кампания. Двоен стандарт, двоен аршин, лицемерие“, допълни Карадайъ. На централният площад се бяха събрали стотици момчилградчани, активисти и симпатизанти на ДПС, народни представители, кметове на общини и населени места, председатели на общински съвети и общински съветници от цялата област Кърджали. „Нашето единство се нарича ДПС. Каузата ни е твърде голяма, за да се борим помежду си. Ние сме пазителите на мира, стабилността и сигурността в държавата”, каза от трибуната Мустафа Карадайъ. „В Европейския парламент нашите представители отстояват езиковото многообразие. Младежката организация на ДПС е най-голямата в Европа с над 20 000 членове. Ние залагаме на доброто бъдеще на децата си. Нашето единство се нарича ДПС!“, заяви Карадайъ. \r\nПо повод свещения месец Рамазан председателят на ДПС Мустафа Карадайъ даде ифтар в кв. \"Възрожденци\". „Мотото на ДПС е „Ние залагаме на младите!”, но какви са младите в ДПС – млади, хубави, красиви, образовани, знаещи, можещи, доказали себе си в секторите, в които се развиват. Това е ДПС, това е нашата листа“, подчерта Мустафа Карадайъ. „Ако ми позволите, в Деня на Ататюрк искам да направя една аналогия. Ние през месец май честваме майските събития. Велики лидери, като великият Ататюрк се раждат на сто години веднъж, е казал народът, но ние в България имаме също един велик лидер - нашият почетен председател д-р Ахмед Доган, който направи така, че преходът от тоталитарна власт  към демокрация да стане по безкръвен начин. Това постигнахме ние от ДПС. Нашата мисия е да пазим целостта на страната, да пазим мира, стабилността и сигурността в нашата родина“, заяви лидерът на ДПС. Зам.-председателят на ПГ на ДПС Йордан Цонев напомни грозните събития по време на т. нар. „възродителен процес“ като каза, че помним събитията от 1989г., когато тоталитарната власт стреляше с куршуми срещу българските мюсюлмани. Но помним и 2017г., когато на власт дойдоха националистите и им дадохме възможност да стрелят с думи срещу вас, напомни Цонев. През 1989г. на пътя на куршумите заставаха нашите герои. От 2017 до днес на пътя на думите застават вашите избраници, ние от парламентарната група на ДПС и всеки ден ще се борим срещу езика на омразата, защото ние не искаме да се разделя нашата страна, бе категоричен той. \r\nНа предизборните срещи присъстваха и зам.-председателят на ДПС Ахмед Ахмедов, кметът на Кърджали и зам.-председател на ДПС инж. Хасан Азис, народните представители Ерол Мехмед, Адлен Шевкед, д-р Джевдет Чакъров, Хайри Садъков и Елхан Кълков, евродепутатите Неджми Али и Искра Михайлова, председателят на Младежко ДПС евродепутат Илхан Кючюк, членът на ЦОБ Ердинч Хайрула, областният председател на ДПС Кърджали Изет Шабан, кандидатите за евродепутати Атидже Алиева-Вели, Севим Мусак, Станислав Анастасов, Антоанета Асенова, Петър Чобанов, Сунай Якуб, Танер Кабилов и Цветан Енчев, общински кметове, областни и общински председатели на ДПС от страната.", "date": "2019.05.20", "title": "Европейски избори 2019: Водачът на евролистата на ДПС Мустафа Карадайъ от Момчилград: Ако сме сгрешили, простете, ние прощаваме"}
{"url": "http://www.focus-news.net/news/2019/05/20/2660229/evropeyski-izbori-2019-liderat-na-sds-rumen-hristov-bsp-ne-se-interesuva-v-kakva-evropa-shte-zhiveem-a-vodi-vatreshna-bitka-za-vlast.html", "text": "На 26 май са най-важните избори за Европа, но не по-малко важни са и за България. На 26 май избираме не просто кого да изпратим в Европарламента, а накъде ще гледа България – към демократична Европа, или към Евразийския проект на Кремъл. Това се посочва в  отворено писмо  на лидера на СДС Румен Христов. „Като десен човек и седесар, винаги съм вярвал, че принадлежността към НАТО и ЕС, за която работихме усилено, е необратима. Но не и днес. Защото заявките на български партии, близки до Кремъл, опровергават тази моя увереност. Защото виждаме как червените отново посягат към властта, и то с ръцете на знакови министри от кабинета Виденов, довел до разруха и всенародни протести“, посочва Христов. „Защото БСП не се интересува в каква Европа ще живеем, те не говорят за това. Водят ожесточена вътрешна битка, но не за справедливост, а за власт“, изтъква той. „Защото използват всички методи на 100 годишната си пропаганда – лъжи, манипулации, политическа мимикрия – само и само да заблудят българите, че са носители на нов морал и ще управляват добре. Защото те сочат с пръст другите, но не признават своите грешки. Громят корупцията, но своята прикриват  и защитават. Защото твърдят, че са за Европа и НАТО, но червената петолъчка им е по-скъпа от звездите на флага на ЕС. Защото ако БСП имат и само един глас повече, те ще поискат предсрочни парламентарни избори. И тогава, със „свой“ служебен кабинет, ще направят всичко възможно да възкачат на власт столетницата. Защото те пак са тук, и пак са същите“, заявява лидерът на СДС.  \r\n„За това ли работихме и мечтахме? Ще позволим ли БСП и присъдружните й да съсипят отново държавата и да ни върнат години назад? Не трябва да го допускаме! \r\nБългарите не заслужаваме това“, се посочва в писмото.", "date": "2019.05.20", "title": "Европейски избори 2019: Лидерът на СДС Румен Христов: БСП не се интересува в каква Европа ще живеем, а води вътрешна битка за власт"}
{"url": "http://www.focus-news.net/news/2019/05/20/2660230/sport-lyuboslav-penev-mozhe-da-stane-trenyor-na-otbor-ot-elita-na-sasht.html", "text": "Любослав Пенев може да продължи треньорската си кариера в Мейджър сокър лигата на САЩ. Той е сред вариантите за наставник на ФК Синсинати, който е последен в Източната конференция. Преди две седмици клубът уволни Алан Кок заради слабото начало на сезона. За последно Любо Пенев бе начело на ЦСКА, но изненадващо напусна „Българска армия“ в началото на май след отпадането на полуфиналите за Купата на България от Ботев Пловдив.", "date": "2019.05.20", "title": "Спорт: Любослав Пенев може да стане треньор на отбор от елита на САЩ"}
{"url": "http://www.focus-news.net/news/2019/05/20/2660235/montana-48-godishna-zhena-e-zaginala-pri-katastrofa-na-patya-berkovitsa-montana.html", "text": "48-годишна жена е загинала при катастрофа на пътя Берковица – Монтана. Това съобщиха за  Агенция „Фокус“  от пресцентъра на  ОДМВР- Монтана . Инцидентът е регистриран около 14.30 часа в местността Сечен камък, малко преди село Комарево. Причината за катастрофата е челен сблъсък между лек автомобил „Тойота Ярис\" и насрещно идващ бус. Загиналата жена е жителка на село Бързия. Тя е пътувала по пътя Монтана-София, в посока столицата. Бусът е бил управляван от 45-годишен мъж, с него е имало и друг пътник. Те са настанени в болница за преглед.  \r\nИрина ИВАНОВА", "date": "2019.05.20", "title": "Монтана: 48-годишна жена е загинала при катастрофа на пътя Берковица – Монтана"}
{"url": "http://www.focus-news.net/news/2019/05/20/2660234/evropeyski-izbori-2019-eva-maydel-gerb-23-ot-iznosa-ni-e-za-es-koeto-dokazva-visokoto-kachestvo-na-produktsiyata-ni.html", "text": "Твърдението, че вече нищо не се произвежда у нас, е лъжа. Данните показват, че у нас се произвежда в пъти повече и много по-качествени стоки и услуги, отколкото преди 20-30 години. Две-трети от износа е за държавите от Европейския съюз. Затова не е изненадващо, че всеки предприемач в България, с когото разговарям, заявява, че Европейският съюз е най-доброто място за развитие на бизнеса му и най-бързият и сигурен път към увеличаване на доходите на работещите. А сред кандидатите за европейските избори няма по-голям гарант, че България ще продължи по европейския си път на развитие и интеграция от екипа на ГЕРБ. Това заяви кандидатът за евродепутат на ГЕРБ Ева Майдел по време на срещи с предприемачи и работници в Добрич, съобщиха от пресцентъра на  партията .  \r\n„Вотът на 26 май е важен, защото залогът е стабилността на държавата и развитието ни занапред, усвояването на 18 млрд. лева от европейските фондове, които се очаква да бъдат заделени за България за следващия програмен период“, заяви народният представител от ГЕРБ и областен координатор вицеадмирал Пламен Манушев. \r\n„От изключително значение е българските представители в Европейския парламент да бъдат подготвени. Да знаят какво и как могат да постигнат, за да достигне европейската солидарност до всеки жител и на най-малкото населено място у нас. Именно такива са кандидати за евродепутати от листата на ГЕРБ и СДС“, посочи народният представител Даниела Димитрова. \r\n„Област Добрич има потенциал за още по-голямо развитие на индустрията и европейските средства могат да помогнат на местните предприемачи. Затова е важно хората да подкрепят кандидатите, който имат най-голям опит, авторитет и качества, за да привлекат повече средства по европейските фондове и финансови инструменти на Европейския съюз“, допълни Ева Майдел по време на срещите си с граждани в Добрич, Каварна и село Царевец.", "date": "2019.05.20", "title": "Европейски избори 2019: Ева Майдел, ГЕРБ: 2/3 от износа ни е за ЕС, което доказва високото качество на продукцията ни"}
{"url": "http://www.focus-news.net/news/2019/05/20/2660233/reuters-london-predupredi-iran-da-ne-provokira-sasht-zashtoto-tramp-shte-otgovori.html", "text": "Великобритания предупреди Иран в понеделник да не подценява решимостта на САЩ, защото ако американските интереси бъдат засегнати, администрацията на президента Доналд Тръмп ще отговори, предава  Reuters . \r\n„Бих казал на иранците: Не подценявайте решимостта на САЩ“, заяви външният министър на Великобритания Джереми Хънт. \r\n„Те не искат война с Иран. Но ако американските интереси бъдат атакувани, те ще отговорят. И това е нещо, за което иранците трябва да мислят много, много внимателно“. \r\nПревод и редакция:", "date": "2019.05.20", "title": "Reuters: Лондон предупреди Иран да не провокира САЩ, защото Тръмп ще отговори"}
{"url": "http://www.focus-news.net/news/2019/05/20/2660238/shumen-byuroto-po-truda-v-grada-shte-bade-premesteno-v-bivsheto-peto-ou-iv-vazov.html", "text": "Бюрото по труда в Шумен ще бъде преместено в бившето Пето ОУ „Ив. Вазов“. Това стана ясно по време днешния Консултативния съвет в Общината, предаде репортер на  Радио „Фокус“-Шумен . Докладната записка за предоставяне за управление на сградата на Агенцията по заетостта е включена в дневния ред за предстоящата на 30 май сесия на Общиннски съвет Шумен. Сега Бюрото по труда заема три етажа в сграда на ул. „Иван Александър“, които са част от капитала на дружество, което е обявено в несъстоятелност.  \r\n„Предстои разпродажба на имущество в този смисъл и Бюрото по труда трябва да се премести. Получихме запитване от Агенцията по заетостта дали нямаме подходяща свободна база и ние им предложихме училището“, обясни Росица Антонова, заместник-кмет по икономическо развитие. На Бюрото потруда ще бъде предоставена сградата на бившето училище и физкултурния салон, ако предложението получи одобрение от Общинския съвет. Росица Антонова посочи, че ще се търсят други помещения за отбора по кикбокс и за ателиета на Дружеството на шуменските художнци. \r\nИвелина ИВАНОВА", "date": "2019.05.20", "title": "Шумен: Бюрото по труда в града ще бъде преместено в бившето Пето ОУ „Ив. Вазов“"}
{"url": "http://www.focus-news.net/news/2019/05/20/2660237/pregled-na-mezhdunarodnite-novini-do-18-chasa-agentsiya-fokus.html", "text": "Премиерът на Украйна Владимир Гройсман обяви оставката на правителството на страната, предава  ТАСС . \r\nОсвен това той обяви, че ще се кандидатира на предсрочните парламентарни избори. „Уверен съм, че ще направим още много в бъдеще. И в новия парламент съвместно със своите единомишленици ще формираме професионален екип, който е способен да служи на държавата и да прави страната успешна“, заяви Гройсман на брифинг в понеделник. \r\n*** Айфеловата кула е евакуирана в понеделник следобед, след като е забелязан мъж, който се катери по нея, предава  AFP , като се позовава на компанията, която стопанисва зданието. \r\n„Забелязан е катерач. Започваме стандартната процедура, трябва да спрем този човек и затова евакуираме кулата“, заяви представител на фирмата пред „Франс прес“ и добави, че полицията вече е пристигнала на мястото. \r\n*** Веднага след инаугурацията на новия украински президент Владимир Зеленски, министърът на отбраната на Украйна Степан Полторак и директорът на Службата за сигурност на Украйна (СБУ) Василий Грицак подадоха оставки, предава агенция  УНИАН . \r\nВоенният министър публикува заявлението си на своята страница във „Фейсбук“, като написа „Имам чест“ в поста си. \r\nЗа оставката на Грицак съобщи пресслужбата на СБУ: „Изпълнявам обещанието си и публично информирам: днес ще подам за разглеждане от новоизбрания президент на Украйна рапорт за уволнението ми от длъжността ръководител на СБУ“. \r\n*** Руската страна е отказала да води тристранни преговори за транзит на газ с Украйна и Европейския съюз през май, а такива разговори не са съгласувани и за юни, написа в понеделник изпълнителният директор на Група „Нафтогаз“ Юрий Витренко във „Фейсбук“, предава украинската агенция  УНН . \r\n„Предвид това, че руската страна отказа да води тристранни преговори през май, т.е., след избирането на новия президент на Украйна, както и това, че не бяха съгласувани преговори за юни, то става очевидно, че те съзнателно блокират този процес. И тук спекулациите за повлияване на изборите за президент или парламент са само оправдание“, написа Витренко. \r\nТой предположи, че руснаците очакват решението на Дания за „Северен поток 2“, след което ще стане ясно дали строителството на газопровода ще се забави, или той ще започне да работи от 1 януари 2020 година, както е планирано. \r\n„Напомням, че само един от трите варианта за маршрути на „Северен поток 2“, които в момента разглеждат Дания, ще доведе до забавяне на строителството. И дори това забавяне не гарантира на Украйна запазване на транзита – Русия може съзнателно да избере сценарий, според който те просто ще ограничат доставките на газ в Европа до договорния минимум, което ще доведе до увеличаване на цените в Европа (и за Украйна) и след това от позицията на силата Русия ще натисне Европа да спре да отстрани пречките пред СП2“, добави той. \r\nУНН припомня, че по-рано Витренко е заявил, че Русия се опитва да забави тристранните преговори между ЕС, „Нафтогаз“ и „Газпром“. \r\n*** Предсрочните парламентарни избори в Украйна ще се проведат на 14 или 21 юли. Окончателната дата зависи от деня на официалното публикуване на съответстващия указ, заяви бившият началник на избирателната комисия на Украйна Александър Черненко (Блок Петро Порошенко), цитиран от украинското електронно издание  „Страна“ . \r\n„Ако президентският указ за разпускане на Радата бъде подписан и публикуван до сряда, 22 май, то предсрочните избори ще се състоят на 14 юли, ако е след сряда – на 21 юли“, заяви политикът. \r\nИзданието отбелязва, че консултациите за разпускане на Радата първоначално бяха планирани за 20 май. Всички лидери на партии и групи са в Киев, но те бяха отложени за вторник от 10:00 часа. Това може да означава, че указът за разпускане на сегашния състав на парламента се очаква във вторник, а официалната му публикация и влизането в сила – в сряда, 22 май. \r\nСпоред член 90 на Конституцията на Украйна, решението за предсрочно прекратяване на пълномощията на Върховната Рада на Украйна се взима от президента на страната след консултации с председателя на парламента, неговите заместници и председателите на депутатските фракции в законодателното събрание. \r\nТака официалното разпускане на Радата е възможно след констултации. След тях ще започне да тече срок от 60 дни, в течение на които трябва да се състоят предсрочните парламентарни избори. Тези 60 дни изтичат в полунощ на 21 юли. \r\nПо-рано „Страна“ съобщи, че Андрей Парубий, Владимир Гройсман, Арсений Яценюк и Петро Порошенко са се затворили в кабинета на председателя на Радата и обсъждат какво да правят с разпускането на Върховната Рада. Медията отбелязва още, че от „Баткивщина“ са прогнозирали парламентарни избори в Деня на превземането на Бастилията (14 юли) и аномално висока избирателна активност. \r\nЗа избори се обяви и лидерът на „Опозиционна платформа“ Юрий Бойко, който подчерта, че партията е готова да участва на предсрочния вот. \r\n***  Първият „Парад на гордостта“ на ЛГБТ-общността в Скопие ще бъде проведен на 29 юни, предава македонската електронна медия  A1 On , като се позовава на организационния комитет за провеждането на събитието.  \r\nОрганизаторите смятат, че парадът ще премине достойно и безопасно и че държавата е готова и зряла да организира подобно събитие, чиято цел е да бъде чут гласа на различните.  \r\n„Това е протест, в който ще търсим утвърждаване за реализиране на нашите права и свободи. Това е протест за изразяване на свободната воля на различните, които се интересуват от равен достъп до обществото, но също и протест за отдаване на почит на хора, които са станали жертви на насилие и стигматизирани в обществото поради различната им сексуална ориентация”, поясни Антонио Михайлов на пресконференция в седалището на местния Хелзинкия комитет. \r\nОрганизаторите - Националната мрежа за борба с хомофобията и трансфобията - смятат, че ще има огромна подкрепа и присъствие на първото подобно събитие в страната, което защитава цветовете на разнообразието и че МВР ще изпълнява на ниво задължението да гарантира безаварийно протичане на парада.  \r\nИнициаторите на събитието призоваха всички граждани и политици да подкрепят ЛГБТ общността, като се включат в първия „Парад на гордостта“ в Скопие. \r\n***  В момента Македония е политически най-стабилната страна в региона, заяви европейският комисар по разширяването Йоханес Хан във Виена. Той посочи Скопие като позитивен пример за решаване на спорове със съседи и отбеляза, че очаква и най-скептичните членове на Европейския съюз да признаят заслугите на Македония и да дадат зелена светлина за започване на присъединителни преговори с тази страна, предава скопският телевизионен канал  „Сител“ . \r\nНа дата се надява и македонският премиер Зоран Заев, който уверява, че македонските институции са готови за преговорния процес. \r\nИдната седмица Европейската комисия ще публикува доклада за напредъка на страната. За посланика на ЕС в Скопие Жбогар няма никакво съмнение, че Брюксел ще препоръча започване на преговори, но последната дума ще имат страните-членки. Според него, ЕС ще вземе решението на базата на напредъка в реформите.", "date": "2019.05.20", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/05/20/2660240/predstoyashti-sabitiya-v-stranata-za-21-may-agentsiya-fokus.html", "text": "*** \r\nOт 09.00 часа в Sofia Event Center заместник-министърът на регионалното развитие и благоустройството инж. Валентин Йовев ще открие Residential Forum 2019. В 16.15 часа заместник-министърът ще открие и Национален център по сеизмично инженерство в Университета по архитектура, строителство и геодезия в София. \r\n*** \r\nOт 09.00 часа 4 състав на Специализирания наказателен съд ще гледа делото срещу Симеон Д., Иво П. и др., обвинени в престъпление по служба.  \r\n*** \r\nOт 09.00 часа 9 състав на Специализирания наказателен съд ще гледа делото срещу Живко М., обвинен в изнудване.  \r\n*** \r\nOт 09.30 часа в заседателната зала в сградата на Висшия съдебен съвет, ул. „Eкзарх Йосиф“ № 12, Съдийската колегия ще проведе заседание.  \r\n*** \r\nOт 09.30 часа 5 състав на Специализирания наказателен съд ще гледа делото срещу Емил М., Мартин Д. и Калоян Б., обвинени в образуване и ръководене на организирана престъпна група.  \r\n*** \r\nOт 09.30 часа в НДК, Зала 7, конференция на тема „От грижа към самостоятелност: права и потребности на младежите, напускащи и напуснали алтернативна грижа“. \r\n*** \r\nOт 10.00 часа 15 състав на Специализирания наказателен съд ще гледа делото срещу Димитрина Р., Мария Ж. и др., обвинени в образуване и ръководене на организирана престъпна група.  \r\n*** \r\nOт 10.00 часа 13 състав на Специализирания наказателен съд ще гледа делото срещу Димитър Ж., Карен О., Юмер М. и др., обвинени в образуване и ръководене на организирана престъпна група.  \r\n*** \r\nOт 11.00 часа 17 състав на Специализирания наказателен съд ще гледа делото срещу Атанас С., Тодор С. и др., обвинени в образуване и ръководене на организирана престъпна група.  \r\n*** \r\nOт 11.00 часа 16 състав на Специализирания наказателен съд ще гледа делото срещу Светозар П., Антон Д., Албена А. и др., обвинени в образуване и ръководене на организирана престъпна група.  \r\n*** \r\nOт 11.00 часа в София Хотел Балкан, зала „Роял“, ще бъде представено тазгодишното издание на Национален индекс за безопасно шофиране SDInex. \r\n*** \r\nOт 11.00 часа в клуб „Перото“ в НДК ще бъде представено голямото проучване на групата BNP Paribas Personal Finance – “Observatoire”. \r\n*** \r\nOт 12.00 часа в Информациония център на \"София 2018 - европейска столица на спорта\" (срещу Румънското посолство), ще се състои пресконференция във връзка с предстоящата Европейска купа по спортно катерене за юноши и девойки, дисциплина боулдър. \r\n*** \r\nOт 13.30 часа 11 състав на Специализирания наказателен съд ще гледа делото срещу Атанас С., Стефан Г. и др., обвинени в образуване и ръководене на организирана престъпна група.  \r\n*** \r\nOт 14.30 часа 7 състав на Специализирания наказателен съд ще гледа делото срещу Александър Т., и Красимир Н., обвинени в образуване и ръководене на организирана престъпна група.  \r\n*** \r\nOт 15.00 часа в сградата на АПИ ще бъдат отворени офертите в обществената поръчка за строителството на локалните платна на пътя Пловдив – Асеновград. \r\n*** \r\nOт 17.00 часа във фоайето на БАН Централната библиотека на Академията ще представи две дарения от общо над 1300 книги българска и чуждоезична научна и художествена литература. \r\n*** \r\nOт 19.00 часа в жк. „Младост“ 1, градинката пред бл. 73, ще се проведе протест от кампанията „За чиста и уредена София 2019“. \r\n*** \r\nВ 17.30 часа в Градската библиотека ще се състои церемонията по награждаването на победителите от Седмия международен конкурс за хумор и сатира \"Голямата къща на мъдрите хора\". \r\n*** \r\nOт 17.30 часа на открита сцена „Охлюва“ ще се проведе концерт, посветен на Европейския морски ден – 20-и май. \r\n*** \r\nOт 17.00 часа в Дома на запасните воини – Варна, ул. „Ген. Столетов“ 3, офицерът от резерва, бивш силов директор в Община Варна и автор на 11 книги Павлин Павлов отправя поредното предизвикателство към българския читател. Той ще представи работата си като преводач с откъс от многотомните „Дневници на Гьобелс”. \r\n*** \r\nOт 18.30 часа родители от Варна ще излязат на пореден протест против Стратегията за детето. Те ще се съберат пред паметника на загиналите в Сръбско-българската война до сградата на Общината, от където ще тръгнат на шествие по улиците на града. Протестиращите ще преминат през бул. \"Сливница\" до Фестивалния и конгресен център. Оттам ще се отправят към бул. \"Княз Борис\" до площад \"Независимост\".  \r\n*** \r\nOт 19.00 часа в Синия салон на Морско казино – Варна Христо Мутафчиев ще представи заедно с Теа Денолюбова, книгата, посветена на живота му „Черно на бяло“. \r\n*** \r\nOт 17.00 часа на откритите сцени на площад „Македония“ и в парк „Дъбника“ Възпитаници от всички детски градини от община Враца ще вземат участие в традиционния Общински  празник „Децата на Враца празнуват“. \r\n*** \r\nOт 09.00 часа в Огледална зала „Нели Божкова“ ще се проведе Международен конгрес по спелеология в изкуствени кухини. \r\n*** \r\nOт 10.30 часа в ДГ 12 ще се проведе куклен спектакъл „Косе Босе“ на Държавен куклен театър „Дора Габе“. \r\n*** \r\nOт 17.30 часа в Художествена галерия – Добрич ще се състои изложба на Дружество на художниците педагози – Добрич. \r\n*** \r\nOт 18.00 часа в Огледална зала „Нели Божкова“ ще се състои Клавирен рецитал на Галин Ганчев. \r\n*** \r\nOт 18.00 часа в НЧ „Съгласие* 1890\" ще бъде представен театър „Ще ти разкажа за Америка. \r\n*** \r\nОт 10.30 часа в Областна инспекция по труда ще се проведе пресконференция във връзка с еднодневните трудови договори в селското стопанство и работата на непълнолетни лица през летния сезон.  \r\n*** \r\nOт 11.30 часа в НЧ”Елин Пелин - 1903 г.” , читалищен клуб, ще се проведе „За делото на светите братя” - среща разговор с ученици от 3 - ти клас.                                \r\n*** \r\nOт 18.30 часа в Галерия „Л. Гайдаров”, Дворец на културата, ще се състои концерт на Камерен оркестър „Орфей”, солисти  фагот и пиано,  диригент  Райчо Христов. \r\n*** \r\nOт 17.00 часа в галерия Дарение \"Колекция Светлин Русев\" Съюз на учените в България ще проведе ,,Слово за братята Кирил и Методий'' с награждаване на членове с кръгли годишнини и проф. Силвия Янкуловска ще сподели за срещата си с папа Франциск. \r\n*** \r\nOт 18.00 часа в зала ,,Катя Попова\" ще се състои тържествен концерт \"Признание\"  посветена на 24 май. \r\n*** \r\nОт 09.30 часа в малката конферентна зала на Дома на културата ще се проведе брифинг във връзка с Общо събрание за избор на ректор и Академичен съвет на Пловдивския университет „Паисий Хилендарски“ с мандат за следващите 4 години. \r\n*** \r\nВ 10.00 часа в Заседателната зала на Общината фондация \"Пловдив 2019\" ще обяви ново партньорство с пловдивска компания, която се ангажира да произвежда и разпространява продукта си за успеха на Европейска столица на културата. На пресконференцията ще бъде показан първият от серия колекционерски медали с изображение на Античен театър. \r\n*** \r\nВ 10.00 часа в залата на ресторант \"Централ\" ще се проведе пресконференция по повод предстоящото трето издание на фестивала \"Вкусът на Пловдив\", в който участва и пловдивският Фермерски пазар. \r\n*** \r\nOт 12.00 часа в Регионален пресклуб БТА – Пловдив, бул. „6-ти Септември“ 140, ще се проведе заключителна пресконференция по проект: „Изпълнение на мерки за енергийна ефективност в Рострейд ЕООД“ с регистрационен номер BG16RFOP002-3.001-0536. \r\n*** \r\nВ 12.00 часа в офиса на ПП \"Съюз за Пловдив\" на ул. \"Софроний Врачански\" ще се проведе пресконференция на съветниците от партията.  \r\n*** \r\nВ 13.00 часа в пространството до ул. „Пере Тошев“ № 56 заместник министър-председателят по обществения ред и сигурността, министър на отбраната и председател на ВМРО-БЪЛГАРСКО НАЦОНАЛНО ДВИЖЕНИЕ ще присъства на откриването на нова детска площадка.  \r\n*** \r\nВ 13.30 часа в зала 12 на Районния съд ще се проведе заседание по делото срещу Виолета Т. и Васил Г., обвинени в опит да прекарат човек зад граница без неговото съгласие, с цел набавяне на телесен орган - бъбрек. Заседанието е първо по делото. \r\n*** \r\nВ 14.00 часа в зала 7 на Районния съд ще се проведе заседание по делото срещу Милко Д. и Радослав К., обвинени в палеж на автомобил.  \r\n*** \r\nВ 18.00 часа в салона на галерия Възраждане ще се открие изложба на творби на големия български артист Ставри Калинов. \r\n*** \r\nOт 12.00 часа параклисът „Св. св. Константин и Елена“ в 101-ви Алпийски полк ще отбележи храмовия си празник.  \r\n*** \r\nOт 09.00 часа в църквата „Св. Св. Константин и Елена“ -с. Момчиловци ще се състои тържествена света литургия. \r\n*** \r\nOт 11.00 часа в Шесто основно училище „Свети Никола“ ще се проведе общинският кръг на състезанието „Българският език е лесен и интересен“. \r\n*** \r\nOт 19.00 часа в Оперен театър ще се състои премиерата на „ГЕТО“ - балет по музика на Клезмер и Горан Брегович.   \r\n*** \r\nOт 19.00 часа в Драматичен театър ще бъде представена постановката „Прелестите на изневярата”.      \r\n*** \r\nOт 09.00 часа в зала „Христо Самсаров“ на Община Търговище ще се проведе извънредно заседание на Общински съвет Търговище. \r\n*** \r\nOт 18.00 часа в малкия читалищен салон на НЧ \"Родопска искра 1880\" ще бъде открита изложба на картини от керамика и пластика на скулптора Марин Борисов. \r\n*** \r\nOт 10.00 часа в зала 363 в сградата на общината ще има брифинг.  \r\n*** \r\nOт 10.00 часа пред Ректората ще започне тържествената церемония за патронния празник на Шуменският университет „Епископ Константин Преславски“. \r\n*** \r\nOт 19.00 часа р-т „Кабиле“ ще се състои официалната церемония, на която ще бъдат наградени носителите на големите награди в сферата на образованието и културата. \r\n*** \r\n*** \r\nOт 09.30 часа в Сградата на ловците и риболовците в България в град София Петър Витанов, Димитър Данчев, Момчил Неков и Емил Георгиев ще се срещнат с ръководството на съюза.  \r\n*** \r\nOт 10.00 часа в село Душанци д-р Десислав Тасков ще се срещне с жители в Клуба на пенсионера. В 12.30 часа той ще се срещне с граждани в Клуба на пенсионера. \r\n*** \r\nВ 15.00 часа в гранд хотел \"София\" Петър Витанов, Румен Гечев, Валери Жаблянов и Мариела Модева ще се срещнат с ректори на ВУЗ-ове. \r\n*** \r\nВ 18.00 часа в градинката пред \"Майчин дом\" Мариела Модева ще се срещне с граждани. \r\n*** \r\nOт 18.00 часа в Networking Premium Coworking Space (ул. Г. С. Раковски 25) кандидатите за евродепутати от ГЕРБ Андрей Ковачев и Жечо Станковще участват в кръгла маса на тема \"Жените, бизнеса и Европа\", организирана от ЖГЕРБ-София.  \r\n*** \r\nОт 11.00 часа на улица „Катина и Никола Хайдукови“ 68 кандидатът за евродепутат от ГЕРБ Андрей Новаков ще открие детска площадка.  \r\n*** \r\nOт 15.15 часа Сергей Станишев ще проведе среща с обществеността в читалището на град Болярово.  \r\n*** \r\nOт 17.00 часа в Бургаски свободен университет ще се състои събитие на „Коалиция за България“.  \r\n*** \r\nOт 19.00 часа във Фестивалния и конгресен център ПП ГЕРБ ще представи листата си с кандидати за членове на Европейския парламент.  \r\n*** \r\nOт 13.00 часа в град Върбица Иво Христов ще проведе среща с обществеността в Младежкия дом \r\n*** \r\nВ 10.00 часа в квартал „Настан“ град Девин Цветелина Пенкова ще се срещне с обществеността в Пенсионерския клуб. В 17.00 часа в залата на хотел \"Орфей\" в град Девин, Цветелина Пенкова ще проведе среща с граждани. В 19.00 часа тя ще се срещне с младежи в заведение \"Вистото\". \r\n*** \r\nOт 13.00 часа в читалището на град Каолиново, Иван Кръстев ще проведе среща с обществеността. \r\n*** \r\nВ 17.00 часа в хотел \"Ловеч\" Велизар Енчев ще проведе среща с обществеността. \r\n*** \r\nOт 15.00 часа кандидатът за евродепутат Иван Кръстев ще се срещне с жители на село Никола Козлево в читалището. \r\n*** \r\nВ 12.30 часа кандидатът за евродепутат Крум Дончев ще проведе среща с граждани в град Нова Загора пред Партийния съвет.  \r\n*** \r\nOт 10.00 часа в Дома на културата Велизар Енчев ще се срещне с граждани. \r\n*** \r\nOт 15.00 часа кандидатът за евродепутат Цветелина Пенкова ще се срещне с жители. \r\n*** \r\nOт 12.00 часа на площада в село Гьоврен Цветелина Пенкова ще проведе среща с жители. \r\n*** \r\nOт  11.15 часа в град Сливен в партиен клуб \"Димитър Добрович\" Сергей Станишев ще даде пресконференция. В 11.45 часа той ще направи пешеходен тур по ларгото.   \r\n*** \r\nВ 16.00 часа в град Сливен Крум Донче  ще се срещне с граждани в комплекс \"Национал\". \r\n*** \r\nВ 15.00 часа в Музейния комплекс в град Смядово Иво Христов ще се срещне с граждани. \r\n*** \r\nOт 18.30 часа в салона на народно читалище „Пробуда 1897“ кандидатът за евродепутат от ГЕРБ Ивелина Василева ще се срещне с жители на град Средец. \r\n*** \r\nOт 18.30 часа в град Мъглиж Крум Дончев ще проведе среща с обществеността в Клуба на БСП. \r\n*** \r\nВ 10.30 часа в град Твърдица на ул. Хан Аспарух 13\" Крум Дончев ще проведе среща с граждани. След това, той ще посети картинг пистата до стадиона в града.  \r\n*** \r\nOт 15.15 часа в град Елхово Сергей Станишев ще се срещне с граждани в партийния клуб.  \r\n*** \r\nOт 17.00 часа кандидатите за евродепутати Иво Христов и Иван Кръстев ще дадат пресконференция в Областния предизборен щаб в град Шумен. В 18.00 часа те ще се срещнат с граждани и съсловни организации в Областния предизборен щаб.  \r\n*** \r\nOт 17.30 часа кандидатът за евродепутат Сергей Станишев ще даде пресконференция при шатра на БСП пред Централна поща в град Ямбол. В 18.00 часа в големия салон на НТС, той ще проведе среща с граждани. \r\n*** \r\nOт 15.00 часа в клуб \"Докле е младост\" Велизар Енчев ще се срещне с граждани.", "date": "2019.05.20", "title": "Предстоящи събития в страната за 21 май (Агенция „Фокус“)"}
{"url": "http://www.focus-news.net/news/2019/05/20/2660239/evropeyski-izbori-2019-izbornite-knizha-i-materiali-pristignaha-v-sliven.html", "text": "В Областната администрация в Сливен пристигнаха всички книжа и материали за предстоящите избори за членове на Европейския парламент от Република България. Това съобщиха от пресцентъра на  Областната администрация . \r\nИзборните бюлетини са 197 000. В следващите дни те ще бъдат разпределени и предоставени по график на общинските администрации в Сливен, Нова Загора, Котел и Твърдица. \r\nВ 81 секции на територията на област Сливен ще има възможност за машинно гласуване, като 52 от тях са в община Сливен, 16 – Нова Загора, 6 – Котел и 7 – Твърдица. В събота, 18 май, председателите на секционните избирателни комисии бяха в Районната избирателна комисия на обучение за машинното гласуване.", "date": "2019.05.20", "title": "Европейски избори 2019: Изборните книжа и материали пристигнаха в Сливен"}
{"url": "http://www.focus-news.net/news/2019/05/20/2660232/api-vremenno-dvizhenieto-po-patya-botevgrad-mezdra-v-uchastaka-novachene-lyutidol-se-osashtestvyava-dvuposochno-v-edna-lenta-poradi-ptp.html", "text": "Временно движението по път I-1 Ботевград - Мездра в участъка Новачене - Лютидол се осъществява двупосочно в една лента поради ПТП. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2019.05.20", "title": "АПИ: Временно движението по пътя Ботевград - Мездра, в участъка Новачене - Лютидол, се осъществява двупосочно в една лента поради ПТП"}
{"url": "http://www.focus-news.net/news/2019/05/20/2660236/kazanlak-s-poreditsa-ot-sabitiya-v-grada-shte-bade-otbelyazan-denyat-na-balgarskata-prosveta-i-kultura-i-na-slavyanskata-pismenost.html", "text": "С поредица от събития в Казанлък на 24 май ще бъде отбелязан Денят на българската просвета и култура и на славянската писменост, предаде кореспондент на  Радио „Фокус” . Денят ще бъде отбелязан от всички училища на територията на общината с тържествен водосвет, който ще започне в 9.00 часа. След приключване на тържествата учениците ще вземат участие в празнично шествие по централните улици на Казанлък, което ще стигне до централния площад „Севтополис”, където ще се състои общоградско тържество. По време на тържеството кметът Галина Стоянова ще награди победителите в инициативата на Общината „Младите лидери на Казанлък”. В 16.30 часа ще започне Мажоретно празнично шествие, което ще бъде последвано от Мажоретен фестивал на площад „Севтополис”. В 19.00 часа на организирана от Община Казанлък открита сцена, под надслов „Веднъж в живота” абитуриентите ще имат възможност да изявят своя талант. В 20.30 часа ще започне празничен концерт на формация „Петте сезона” с ръководител Стефан Диомов. В поредицата събития посветени на Деня на българската просвета и култура и на славянската писменост е и церемонията „Учител на годината - 2019”, която ще се проведе за втора поредна година на 23 май от 19 часа. Номинираните учители от община Казанлък в класацията са 41, в трите категории – „Учител на годината”, „Млад и успешен кадър” и „Цялостен принос в сферата на образованието”, в три направления – предучилищно, основно и средно образование. \r\nСлавяна ГАЙДАРОВА", "date": "2019.05.20", "title": "Казанлък: С поредица от събития в града ще бъде отбелязан Денят на българската просвета и култура и на славянската писменост"}
{"url": "http://www.focus-news.net/news/2019/05/20/2660241/predstoyashti-mezhdunarodni-sabitiya-za-21-may-agentsiya-fokus.html", "text": "*** Среща на министрите на околната среда на страните-членки на ЕС \r\n*** Конференция по разоръжаването \r\n*** Последен митинг на британските либерал-демократи преди европейските избори \r\n*** Новият гей-кмет-цветнокожа жена встъпва в длъжност \r\n***", "date": "2019.05.20", "title": "Предстоящи международни събития за 21 май ( Агенция „Фокус“ )"}
{"url": "http://www.focus-news.net/news/2019/05/20/2660242/blagoevgrad-intenziven-e-trafikat-po-avtomagistrala-struma-glaven-pat-e-79-i-vtoroklasen-pat-19-patnite-nastilki-na-mnogo-mesta-sa-mokri-i-hlazgavi.html", "text": "Интензивен е трафикът по автомагистрала „Струма“ и главен път Е-79, както и по второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са мокри и хлъзгави, на много места в област Благоевград вали дъжд, затова движението трябва да се извършва с повишено внимание. Особено внимателни трябва да бъдат шофьорите в Кресненското дефиле и проходите Предел и Папаз Чаир, където има вероятност за падане на скална и кална маса, както и клони от дървета. През деня не са регистрирани тежки пътни инциденти. В областта не се извършват ремонтни дейности по пътната мрежа, заради които да са въведени ограничения за движението. \r\nЛивия НИНОВА", "date": "2019.05.20", "title": "Благоевград: Интензивен е трафикът по автомагистрала „Струма“, главен път Е-79 и второкласен път 19, пътните настилки на много места са мокри и хлъзгави"}
{"url": "http://www.focus-news.net/news/2019/05/20/2660244/sliven-vzriv-e-stanal-v-kvartal-druzhba-nyama-postradali-po-parvonachalni-danni-stava-vapros-za-problem-s-bitova-tehnika.html", "text": "Взрив е станал около 11. 00 часа в квартал „Дружба“ в Сливен, съобщиха за  Радио „Фокус“ – Сливен  очевидци на инцидента. Взривът е станал в блок 9, вход А, на шестия етаж. Причините се изясняват. По първоначални данни става въпрос за проблем с битова техника. Пострадали няма.", "date": "2019.05.20", "title": "Сливен: Взрив е станал в квартал „Дружба“, няма пострадали, по първоначални данни става въпрос за проблем с битова техника"}
{"url": "http://www.focus-news.net/news/2019/05/20/2660243/nimh-utre-shte-bade-slanchevo-s-maksimalni-temperaturi-mezhdu-22-i-27-na-mesta-shte-prevali-kratkotraen-dazhd.html", "text": "До полунощ, по преминаването на студен атмосферен фронт, мощна купесто-дъждовна облачност ще се развива над Централна България, където на места ще има краткотрайни валежи и гръмотевични бури. Очакват се  градушки. Най-силни ще са явленията в централната част от Дунавската равнина. След полунощ явленията ще затихнат и до сутринта над цялата страна облачността ще намалее до незначителна. Утре ще преобладава слънчево време, след обяд над източните и планинските райони с развитие на купеста облачност, но само на отделни места ще превали краткотраен дъжд. Ще духа до умерен вятър от запад-югозапад. Максимални температури между 22° и 27°. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология.  \r\nАтмосферното налягане ще се задържи по-ниско от средното за месеца. Над Черноморието ще преобладава слънчево време. След обяд ще се развие купеста облачност, но само на отделни места, главно по северното крайбрежие ще превали краткотраен дъжд. Ще духа до умерен вятър от запад-югозапад. Максимални температури на въздуха: 22°-27°. Температурата на морската вода е 16°-18°. Вълнението на морето ще бъде 2-3 бала. Над планините ще преобладава слънчево време, след обяд с развитие на купеста облачност, но само на отделни места ще превали краткотраен дъжд. Ще духа до умерен, по билата и временно силен вятър от запад-югозапад. Максимална температура на височина 1200 метра – около 14°, на 2000 метра – около 7°. \r\nВ сряда вероятността за валежи е малка, ще преобладава слънчево време, с купеста облачност след обяд. Ще духа умерен, в отделни райони на Дунавската равнина и временно силен запад-северозападен вятър, който вечерта значително ще отслабне. В четвъртък от запад на изток ще премине още едно атмосферно смущение. На места ще превали и прегърми, с по-голяма вероятност в Южна България. Вятърът отново ще бъде от запад-северозапад, в Дунавската равнина - умерен. В петък облачността ще е значителна, купеста и купесто-дъждовна. На много места ще има превалявания, временно интензивни, придружени и с гръмотевици. Вятърът от северозапад ще се усили.", "date": "2019.05.20", "title": "НИМХ: Утре ще бъде слънчево с максимални температури между 22° и 27°, на места ще превали краткотраен дъжд"}
{"url": "http://www.focus-news.net/news/2019/05/20/2660245/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност и отлична видимост. Пътните настилки са сухи. През деня не са получавани сигнали за инциденти по пътищата в областта. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nПрез прохода Пампорово целогодишно е забранено движението на товарни автомобили над 3,5 тона. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в село Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в село Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.20", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/20/2660248/premierat-boyko-borisov-dokato-drugite-govoryat-za-diversifikatsiya-nie-ya-pravim.html", "text": "Докато другите говорят за диверсификация, ние я правим. Цялото трасе е за 18 млрд. куб. метра газ. Това е Балкански поток. В сряда ще направим същото и с Гърция - там е от 3 до 5 млрд. куб м. И с нашите находища - Хан Аспарух и Силистар - имаме пълна диверсификация. Това заяви министър-председателят Бойко Борисов, след като се запозна с извършените от „Булгартрансгаз“ ЕАД дейности по разширението на газопреносната инфраструктура от българо-турската граница до българо-сръбската граница, съобщиха от  правителствената информационна служба . Премиерът Борисов уточни, че компресорните станции са американски. „Създаваме условия и за американски втечнен газ, и за руски газ. Ние си построяваме в момента газовите магистрали. Паралелно с дипломацията и усилено строим“, добави още министър-председателят и уточни, че трасето трябва да е готово до октомври.  \r\nМинистър-председателят Борисов наблюдава полагането на тръби за изграждане на нов газопровод с дължина 11 км. от българо-турската граница до компресорна станция „Странджа“. На място се изгражда и газоизмервателна станция „Странджа“. Общата стойност на двата проекта е 75 млн. лв. – изцяло инвестиция на „Булгартрансгаз“. Предвижда се съоръженията да се въведат в експлоатация през месец октомври 2019 г., така че да се даде възможност природен газ от входна точка Турция да постъпва на българска територия януари 2020 г. Проектът e част от концепцията за европейски газоразпределителен център Балкан. Разширението на съществуващата газопреносна система и реализацията на цялостната концепция за газов хъб „Балкан“ целят запазване стратегическата роля на Република България, като водещ газов център в региона на Европа.", "date": "2019.05.20", "title": "Премиерът Бойко Борисов: Докато другите говорят за диверсификация, ние я правим"}
{"url": "http://www.focus-news.net/news/2019/05/20/2660246/burgas-suhi-i-normalno-prohodimi-sa-patishtata-v-oblastta.html", "text": "Бургас. Сухи и нормално проходими са пътищата в област Бургас. Това съобщиха за  Радио „Фокус“ – Бургас  от Областното пътно управление. Условията за пътуване са добри – видимостта е отлична, няма затворени пътни участъци, движението се осъществява без затруднение. Засилен е полицейският контрол по пътищата в областта. \r\nИнтензивен е трафикът на територията на град Бургас. Струпване на автомобили се наблюдава по входно-изходните пътни артерии, като автомобилният трафик е затруднен в района на пътен възел „Юг“ поради ремонтни дейности на бул. „Захари Стоянов“. В централната градска част движението също е интензивно, но няма образувани големи колони от автомобили. \r\nМария ПОПЧЕВА", "date": "2019.05.20", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/05/20/2660231/v-dans-se-provede-sreshta-vav-vrazka-s-predostavyane-na-informatsiya-po-iskane-na-glavniya-prokuror.html", "text": "В Държавна агенция „Национална сигурност” (ДАНС) се проведе среща под ръководството на главния прокурор Сотир Цацаров с участието на заместник главния прокурор Иван Гешев, министъра на вътрешните работи Младен Маринов, главния секретар на МВР гл. комисар Ивайло Иванов, директора на ГДБОП-МВР гл. комисар Ивайло Спиридонов, директора на ГДНП-МВР гл. комисар Христо Терзийски, изпълнителния директор на НАП Галя Димитрова, заместник-председателя на КПКОНПИ Антон Славчев, председателя на ДАНС Димитър Георгиев и заместник-председателя на ДАНС Недялко Недялков. Това съобщиха от пресцентъра на  ДАНС . Обсъдена бе координацията за изпълнение на разпоредени от главния прокурор на Република България Сотир Цацаров действия за предоставяне на информация за несъответствия с декларирано имотно състояние на лица, заемащи висши публични длъжности.  \r\nВ хода на координацията бе уточнено всяка институция по компетентност да обобщи без забавяне информация, съобразно поставените от главния прокурор изисквания, за систематизиране от ДАНС и предоставяне на Прокуратурата.  \r\nИнформацията е публикувана на интернет сайта на Държавна агенция „Национална сигурност”.", "date": "2019.05.20", "title": "В ДАНС се проведе среща във връзка с предоставяне на информация по искане на главния прокурор"}
{"url": "http://www.focus-news.net/news/2019/05/20/2660247/evropeyski-izbori-2019-sergey-stanishev-bsp-golemiyat-problem-v-balgariya-sa-dohodite.html", "text": "Големият проблем в България са доходите, каза Сергей Станишев, кандидат за евродепутат от листата на „БСП за България“, по време на предизборна среща със симпатизанти в Крайдунавския парк във Видин, предаде репортер на  Радио „Фокус“ – Видин . Той посочи, че има дълбок политически и идеологически сблъсък на две визии. „ГЕРБ какво ни казва? Всичко е наред, почти го няма бюджетният дефицит. Всъщност постоянно се преразпределят излишъци – произволно, обаче. Второ, от ГЕРБ казват – строим пътища, и като трето посочват, че безработицата е ниска. Безработицата е ниска, обаче, защото заради ниските доходи хората напускат страната. Бягат не само в големите градове в страната, но директно заминават за Германия, Англия, за Италия“, обясни Станишев. Той подчерта, че политиката на нарастване на доходите е политическа дейност, като това не е благотворителност, не е само социална политика. „Чрез ниските доходи се губи най-ценният ресурс на България – човешкият ресурс. Това е капиталът на една страна. Защото, ако днес във Видин дойде инвеститор и поиска да наеме 500 работници, той няма от къде да ги вземе“, каза Станишев. Според него в много градове в страната има недостиг на работна сила. Той допълни, че това е ключ към икономическото развитие на България. „Всичко друго ни обрича на пълзене много бавно и не сближаване, а отдалечаване от Европа. Във Видин хората много добре усещат и регионалните диспропорции, които са във всичко – в инфраструктура, в липсата на поминък, в разлика в доходите. Във Видин средната заплата е около 600 лв. на месец, а в София е около 1400 лв.“, каза Сергей Станишев.  \r\nСпоред него трябва да се модернизира главен път Е 79. \r\nСергей Станишев обясни, че от европейските избори зависи какво ще се случи в България. Според него дори БСП да спечели националните избори в България, то, ако левите не управляват в Европейския съюз, а доминира десницата, отново ще има пречки за българското ляво правителство. \r\nВ 17. часа започна среща на Сергей Станишев граждани, която се провежда в залата на Видинската Симфониета. \r\nАнна ЛОЗАНОВА", "date": "2019.05.20", "title": "Европейски избори 2019: Сергей Станишев, БСП: Големият проблем в България са доходите"}
{"url": "http://www.focus-news.net/news/2019/05/20/2660249/sofiya-ot-0930-do-1600-chasa-na-21-may-dvizhenieto-v-tunel-topli-dol-v-posoka-varna-shte-se-osashtestvyava-v-izprevarvashtata-lenta-poradi-remont-na-osvetlenieto.html", "text": "От 09.30 до 16.00 часа на 21 май движението в тунел \"Топли дол\" в посока Варна на автомагистрала \"Хемус\" ще се осъществява в изпреварващата лента поради ремонт на осветлението. Ще бъде ограничено движението по активната лента. Това съобщиха от пресцентъра на  Агенция \"Пътна инфраструктура\" . \r\nНеобходимо е шофьорите да карат с повишено внимание и съобразена скорост, спазвайки пътната сигнализация.", "date": "2019.05.20", "title": "София: От 09.30 до 16.00 часа на 21 май движението в тунел \"Топли дол\" в посока Варна ще се осъществява в изпреварващата лента поради ремонт на осветлението"}
{"url": "http://www.focus-news.net/news/2019/05/20/2660228/tass-ukrainskiyat-premier-obyavi-ostavkata-na-pravitelstvoto.html", "text": "Премиерът на Украйна Владимир Гройсман обяви оставката на правителството на страната, предава  ТАСС . \r\nОсвен това той обяви, че ще се кандидатира на предсрочните парламентарни избори. „Уверен съм, че ще направим още много в бъдеще. И в новия парламент съвместно със своите единомишленици ще формираме професионален екип, който е способен да служи на държавата и да прави страната успешна“, заяви Гройсман на брифинг в понеделник. \r\nПревод и редакция:", "date": "2019.05.20", "title": "ТАСС: Украинският премиер обяви оставката на правителството"}
{"url": "http://www.focus-news.net/news/2019/05/20/2660253/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Движението от и за пункта се осъществява без проблеми, пътните настилки са сухи. Няма образували се колони от чакащи автомобили. Не са въведени ограничения за движение на автомобили. \r\nВенцеслав ИЛЧЕВ", "date": "2019.05.20", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/05/20/2660254/sport-stiv-klark-e-noviyat-natsionalen-selektsioner-na-shotlandiya.html", "text": "Стив Кларк бе назначен за селекционер на националния отбор на Шотландия, съобщиха от пресслужбата на местната футболна федерация. 55-годишният специалист подписа тригодишен договор до световното първенство в Катар през 2022 година. На поста той заменя Алекс Меклийш. \"Кларк бе избран за най-добър мениджър в шотландското първенство през този сезон. Под негово ръководство Килмарнък завърши на трето място.", "date": "2019.05.20", "title": "Спорт: Стив Кларк е новият национален селекционер на Шотландия"}
{"url": "http://www.focus-news.net/news/2019/05/20/2660252/evropeyski-izbori-2019-vodachat-na-evrolistata-na-bsp-elena-yoncheva-vnese-signali-do-prokuraturata-za-uchastie-na-boyko-borisov-i-bratovcheda-v-apartamentgeyt.html", "text": "Водачът на листата на БСП за европейските избори Елена Йончева внесе сигнали до прокуратурата във връзка с прехвърлянето на бизнеса на Бойко Борисов на братовчед му, с когото премиерът твърди, че не поддържа контакт. Това съобщиха от пресцентъра на  БСП . В сигнала се казва, че - видно от справки по партидите на редица дружества, в които Борисов е имал участие като собственик и/или управител е че преди да стане кмет на Столична община и по-късно премиер, той е прехвърлил  бизнеса си именно на братовчед си  Радослав Венциславов Иванов. Това са фирмите ИПОН 1, Борко 2000 и БИУМ 99, която от своя страна е собственик на ИПОН-Агенция за сигурност и отбрана. Според справки на търговския регистър, след като Борисов става кмет, а по-късно и министър-председател, братовчедът Радослав Венциславов Иванов сключва множество сделки за недвижими имоти в София и особено за имоти в с. Иваняне. \r\n Вторият сигнал е за извършени заменки в полза на братовчед му Радослав Иванов – за терен на най-комуникативнато място в Люлин.  В сигнала до прокуратурата се казва, че анализът на решението на СОС, справката за собствеността на „Монтенегро 1” ООД и вписването на договора за замяна обосновават извода, че дружеството на Радослав Венциславов Иванов („Братовчеда”) получава общински имот от 1065 кв.м. на стойност 197 764 (сто деветдесет и седем хиляди седемстотин шестдесет и четири) лева срещу апартамент в Ботунец и гарсониера на обща стойност 69 984, 04 лева. Логичен е въпросът дали разликата между стойностите на заменените имоти в размер на 127 796, 96 лева е стойността на посоченото задължение на фирма  „Монтенегро 1” ООД за своя сметка да проектира и изгради пътна отсечка свързваща ул. „Филиповско шосе” и бул. „Панчо Владигеров”, както и да проектира и изгради ВиК съоръженията, осветление и пътна настилка о.т. 322 през о.т. 323 до свързване с о.т. 324. Ако това е така, дали посоченото задължение е изпълнено и дали въобще струва толкова – пита Йончева в сигнала. \r\nПо-рано през деня Йончева коментира, че сделките показват, че освен всичко друго, Радослав Иванов („Братовчеда”) изкупува имотите около къщата на премиера в Банкя и че има обосновано съмнение, че Радослав Венциславов Иванов (Братовчеда) е купил имот ведно с етаж от построената в него къща и гараж, който имот отново е в близост, съседство с тази на Борисов и по-точно зад неговата къща. „Тези други сделки ме карат да подам сигнал до главния прокурор да образува проверка, която да установи източника и размера на доходи на Радослав Иванов („Братовчеда”), с които купува посочените имоти и най-вече- ползва ли се с протекции при закупуването на имоти на занижени цени, неотговарящи на пазарните. Радослав Венциславов Иванов („Братовчеда”) участва, като собственик и управител в редица търговски дружества, от които най-много се открояват тези, свързани със строителството на недвижими имоти - „Хай строй” ООД, ЕИК 131378629 и „Монтенегро 1” ООД”, пише още Йончева. \r\nТретият сигнал до прокуратурата е във връзка с това, че „Братовчедът” Радослав Иванов е съдружник с Иван Саздов във фирма \"Бетон 2\" ООД. Саздов представлява офшорната фирма \"Palms Enterprises\" (Overseas) LTD. Тя изпраща по сметка на на \"EMA BGS SL\", 1,7 млн. евро. Фирмата е представлявана от Борислава Йовчева, а по-късно от нейния баща. Адресът на фирмата е същият като на т. нар. къща в Барселона - ул. \"Францеск Рибалта\" 8. В сигнала Йончева моли да бъде разпоредена проверка, която да установи налице ли са данни за свързани лица по отношение на представляващите по закон и пълномощия дружества, както и евентуално за престъпления свързани с пране на пари и/или организирана престъпна група с цел пране на пари.", "date": "2019.05.20", "title": "Европейски избори 2019: Водачът на евролистата на БСП Елена Йончева внесе сигнали до прокуратурата за участие на Бойко Борисов и „Братовчеда” в „Апартаментгейт”"}
{"url": "http://www.focus-news.net/news/2019/05/20/2660250/agentsiyata-po-vpisvaniyata-nyama-lipsvashti-danni-v-imotniya-registar.html", "text": "Във връзка със запитвания от медии за „липсващи записи“ в Имотния регистър, Агенцията по вписванията заявява, че няма липсваща информация в Имотен регистър относно сделки, в това число и сключвани от главния прокурор Сотир Цацаров. Това съобщиха от пресцентъра на  агенцията . През 2007 г. е функционирала старата система на Имотния регистър, като в нея не е имало изискване да се отразяват всички връзки между страните и имота. Действащата информационна система дава публичност и противопоставимост на данните, вписани в Имотния регистър. При различните начини на търсене на справки са дадени множество критерии, например, по физическо/юридическо лице, по двойно-входящ номер, по имот и прочие. В зависимост от избора на критерии, справката дава различна част от наличните данни. Именно на това се дължи заблудата, че в разпространените в медиите справки липсват данни. Заявяваме, че първичният документ е нотариалният акт, който е виден и е един и същ при всеки начин на търсене.", "date": "2019.05.20", "title": "Агенцията по вписванията: Няма липсващи данни в Имотния регистър"}
{"url": "http://www.focus-news.net/news/2019/05/20/2660257/sliven-intenzivno-no-bez-problemi-se-osashtestvyava-dvizhenieto-po-patishtata-v-oblastta.html", "text": "Сливен: Интензивно, но без проблеми, се осъществява движението по пътищата в Сливенска област, съобщиха от  Областното пътно управление . \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от село Садово до село Градец, от км 9+645 до км 13+042, е ограничено движението на МПС над 12 т поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка село Чубра – село Пъдарево е ограничено за МПС над 12 т поради намалена носимоспособност на пътя в участъка в област Бургас. Двете ограничения са в сила до до 30 юни.", "date": "2019.05.20", "title": "Сливен: Интензивно, но без проблеми, се осъществява движението по пътищата в областта"}
{"url": "http://www.focus-news.net/news/2019/05/20/2660260/evropeyski-izbori-2019-georgi-parvanov-abv-nie-koito-sme-minali-prez-darzhavnoto-upravlenie-sme-dlazhnitsi-na-pametta-na-trakiytsi-dali-zhivota-si-za-svobodata-i-obedinenieto-na-balgariya.html", "text": "Ние, които сме минали през политиката и държавното управление, сме длъжници на паметта на тракийци, дали живота си за свободата и обединението на България. Това каза президентът на Република България (2002-2012)  и основател на ПП АБВ Георги Първанов, автор на предговора и съавтор на книгата „Илинденско-Преображенското въстание 1903 през погледа на европейските дипломати“ по време на представянето на изданието в Бургас, предаде репортер на  Радио „Фокус“-Бургас . „В книгата не се третира само темата за отношението с Македония, аз избягвам да използвам понятието „Северна“, тъй като още не съм свикнал с него“, заяви той и коментира, че Илинденско-Преображенското въстание е едно събитие в българската история, което е тясно свързано с миналото на тракийския край.  \r\n„Аз съм имал честа и удоволствието в продължение на години да бъда на Петрова нива и може би да посетя голяма част от събитията в богатия исторически календар на тракийци, знам какво представлява това събитие в историческата ни памет“, добави Георги Първанов и коментира, че обединението на македонци и тракийци с освободената част от България е национален идеал. „Друг е въпросът, че ние сега ясно формулиран идеал нямаме“, каза още Първанов и посочи, че преди 100 години е нямало български вестник, в който, ако не ежедневно, то поне 4-5 пъти в седмицата темата на Македония да не присъства като информация или коментар. „Мога да поставя въпроса с тракийската тема, защото, когато бях президент, аз съм поставял въпроса с обезщетяването на наследниците на тракийските бежанци във всяка моя среща с турските лидери, в това число, особено с президента Ердоган, и в предишното му качество като премиер на Република Турция“, отбеляза Първанов. По думите му за него това е кауза и от времето, когато е бил държавен глава, като този въпрос е бил приоритет.  \r\n„Ние създадохме една смесена комисия по моя идея, премиерът Ердоган я прие и тя започна да функционира. В продължение на няколко години тази смесена комисия обсъждаше най-злободневните въпроси от българо-турските отношения, на първо място - този. Турската страна има своите претенции, става дума за пенсии на изселниците например, но в политиката е така, едната страна предявява своите претенции, другата излиза с насрещни такива и някъде по пътя трябва да се срещнат“, заяви Георги Първанов.  \r\nПо думите му времето, през което темата е била снета от дневния ред на българската политика, съвпада с първото правителство на Борисов. „Не само управляващите, но и парламентарната опозиция не надига глас по тази тема. Документи има, не е вярно това, което чувам от някои български политици, че нямало документи и трябвало всеки потомък да извади документ, с който да доказва тази принадлежност“, каза още Първанов. Той призова евродепутатите от всички парламентарни сили да си изработят една програма на националния интерес, по който няма да спорят по между си и ще отстояват заедно българските позиции. „Турция може да преговаря с Европейския съюз за евентуално бъдещо членство в съюза, изпълнявайки няколко задължителни условия, едно от които е да приеме една позиция, която е не просто нашата, това е позиция, която е доказуема, защитена от материалите на историческото минало“, заяви Първанов. \r\nДеница ДИМИТРОВА", "date": "2019.05.20", "title": "Европейски избори 2019: Георги Първанов, АБВ: Ние, които сме минали през държавното управление, сме длъжници на паметта на тракийци, дали живота си за свободата и обединението на България"}
{"url": "http://www.focus-news.net/news/2019/05/20/2660262/evropeyski-izbori-2019-obuchenie-na-sektsionnite-izbiratelno-komisii-se-se-provede-v-blagoevgrad.html", "text": "Обучение на секционните избирателно комисии се се проведе в Благоевград, предаде репортер на  Радио \"Фокус\" - Пирин . Обучението бе водено от председателя на Районна избирателна комисия-Благоевград, съвместно със служители на Областна дирекция на МВР - Благоевград и Регионална дирекция \"Пожарна безопасност и защита на населението\". Акцент в обучението бе поставен на мерките за сигурност и пожарна безопасност и правилата за подготовка и провеждане на изборите, според Изборния кодекс.  \r\nПо време на обучението стана ясно, че изборния ден започва в 07.00 часа. Ако има струпване на хора пред секциите, той може да бъде удължен, но не твърде много. В рамките на обучението бе коментирано, че в област Благоевград ще има 140 машини за гласуване. Освен това бе съобщено, че изборните книжа, след края на изборния ден ще бъдат предавани от по 3-ма членове на секциите в Драматичен театър \"Никола Вапцаров\"-Благоевград.  \r\nЛивия НИНОВА", "date": "2019.05.20", "title": "Европейски избори 2019: Обучение на секционните избирателно комисии се се проведе в Благоевград"}
{"url": "http://www.focus-news.net/news/2019/05/20/2660261/washington-examiner-izstrelyanata-po-amerikanskoto-posolstvo-v-bagdad-raketa-e-sashtiya-model-kato-na-iran.html", "text": "Ракетата, която избухна в неделя пред американското посолство в Багдад, е проектирана от Иран и се използва от терористични групи от Близкия изток, пише американското издание  Washington Examiner  в материал, представен без редакторска намеса. \r\nМакар да не е ясно кой е отговорен за изстрелването или снабдяването с ракета \"Катюша\", оръжия от същия тип са били конфискувани от йеменските власти на ирански кораб през 2013 г. Иран е известен с това, че подкрепя терористични групи в региона както финансово, така и с оръжие и се знае, че иранските сили използват ракети Катюша. \r\nБриг. Генерал Яхя Расул каза, че иракските военни смятат, че ракетата е изстреляна от Източен Багдад, където се намират много подкрепяни от Иран шиитски милиции. \r\nЕксплозията дойде в момент, когато напрежението между САЩ и Иран продължава да нараства. Непосредствено след експлозията президентът Тръмп изпрати предупреждение до Иран. \"Ако Иран иска да се бори, това ще бъде официалният край на Иран. Никога повече не заплашвайте САЩ!\", каза той. \r\nНе се съобщава за никакви жертви от нападението, първото във високо защитената Зелена зона на Багдад от септември. Много чуждестранни и иракски дипломати и длъжностни лица се намират в Зелената зона, макар че несъществените служители на американското посолство бяха евакуирани от Ирак миналата седмица. \r\nС обсег до 40 км , Катюша е евтино и невисокотехнологично оръжие. Първоначално от руски дизайн, Катюша за първи път е разгърната от съветската Червена армия през Втората световна война. Употребата продължава след разпадането на Съветския съюз, като много държави я въвеждат в своите национални армии. Това е и предпочитаното оръжие от спонсорираните от Иран терористични организации, включително \"Хамас\" и \"Хизбула\". \r\nАмериканските и британските сили в Ирак и Сирия бяха поставени под високо напрежение миналата седмица, след като разузнавателните съобщения предупредиха за потенциална иранска заплаха. Съединените щати са разположили авионосна ударна група, голям десантен кораб, контингент от бомбардировачи Б-52 и батарея за противоракетна отбрана „Пейтриът“ в района. \r\nПревод и редакция:", "date": "2019.05.20", "title": "Washington Examiner: Изстреляната по американското посолство в Багдад ракета е същия модел като на Иран"}
{"url": "http://www.focus-news.net/news/2019/05/20/2660251/blagoevgrad-vazstanoveno-e-osvetlenieto-v-tunel-zheleznitsa-na-pat-i-1-blagoevgrad-simitli.html", "text": "Възстановено е осветлението в тунел \"Железница\" на път I-1 Благоевград - Симитли. Това съобщиха от пресцентъра на  Агенция \"Пътна инфраструктура\" .", "date": "2019.05.20", "title": "Благоевград: Възстановено е осветлението в тунел \"Железница\" на път I-1 Благоевград - Симитли"}
{"url": "http://www.focus-news.net/news/2019/05/20/2660263/sport-marselinyo-nyama-da-igrae-za-balgariya-zaradi-kontuziya.html", "text": "Звездата на Лудогорец Марселиньо обяви, че няма да може да играе за националния отбор на България, тъй като има контузия и ще трябва да се възстановява близо месец. Чрез съобщение в социална мрежа бразилецът изрази задоволството си, че отново е получил повиквателна за селекцията и посочи, че ще му трябва един месец за възстановяване, което го вади от мачовете на българския шампион до края на сезона.", "date": "2019.05.20", "title": "Спорт: Марселиньо няма да играе за България заради контузия"}
{"url": "http://www.focus-news.net/news/2019/05/20/2660264/tass-zhena-rodi-shest-detsa-v-polsha.html", "text": "Едновременно шест деца – четири момичета и две момчета – роди в понеделник жителка на полския град Краков. За уникалния случай съобщи телевизионният канал TVN24. Новородените са се появили на белия свят в Университетската болница, предава  ТАСС . \r\nСпоред информацията, майката се чувства нормално. Всички младенци са поставени в кувьози. Всяко тежи по около 1 килограм. \r\nСпоред думите на представителя на болницата Мария Влодковска, „това е първият случай на раждане едновременно на шест деца в Полша“. \r\nПревод и редакция:", "date": "2019.05.20", "title": "ТАСС: Жена роди шест деца в Полша"}
{"url": "http://www.focus-news.net/news/2019/05/20/2660265/evropeyski-izbori-2019-ivo-hristov-bsp-mestniyat-biznes-v-balgariya-e-podlozhen-na-administrativen-reket-a-naselenieto-e-obezsarcheno.html", "text": "Местният бизнес в България е подложен на административен рекет, а населението е обезсърчено. Това показват срещите ми с хората, заяви пред журналисти във Велико Търново кандидатът за евродепутат от листата на „БСП за България” Иво Христов, който е на среща с избиратели в града, предаде репортер на  Радио „Фокус“ – Велико Търново . Залата се оказа тясна за всички симпатизанти на партията. Христов припомни, че само за миналата година около 30 000 българи са напуснали страната, а около 2 милиона наши сънародници се намират зад граница. Това, по думите му, са тежки травми, които могат да се излекуват само със смяна на модела на управление. „Това, което ги прогонва от България, не са ниските доходи, защото има и други страни с ниски доходи, а задушливото усещане за несправедливост“, подчерта кандидатът за евродепутат.  \r\nТой изрази надежда, че след пет години Европа ще е много по-солидарна, много по-свободна и по-самостоятелна, тъй като към днешна дата тя няма собствена външна политика поради липса на европейска отбрана. Най-важното според Христов е да се съхрани социалната държава. „Всички теми, които са част от предизборната кампания, са важни, но вътрешният залог е по-важен от европейския, защото победа на тези избори ще означава предпоставка за предсрочни парламентарни избори. Това е жизнено важно за България, тъй като виждаме, че управляващата коалиция затъва в корупция с всеки следващ ден. Така че, това е основната битка, основният залог за тези избори“, допълни още Иво Христов. Той коментира също, че гневът сред народа е повсеместен. \r\nЛуиза ТРАНЧЕВА", "date": "2019.05.20", "title": "Европейски избори 2019: Иво Христов, БСП: Местният бизнес в България е подложен на административен рекет, а населението е обезсърчено"}
{"url": "http://www.focus-news.net/news/2019/05/20/2660266/api-vazstanoveno-e-dvizhenieto-po-pat-ii-81-berkovitsa-montana.html", "text": "Възстановено е движението по път II-81 Берковица – Монтана. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.05.20", "title": "АПИ: Възстановено е движението по път II-81 Берковица – Монтана"}
{"url": "http://www.focus-news.net/news/2019/05/20/2660267/blagoevgrad-gradat-sabra-nay-pastrite-i-ekzotichni-peperudi-v-izlozhbata-zhivi-tropicheski-peperudi.html", "text": "Заместник-кметът с ресор култура и хуманитарни дейности Христина Шопова постави началото и официално откри за първи път в Благоевград Пеперудена стая. Това съобщиха от пресцентъра на  Общината . „Искам да благодаря за прекрасната идея. Благоевград се нареди до други 2 града,така че сме в Топ 3 и това ни прави горди,че имаме нещо ново и различно.Благодаря на целия екип на Регионален исторически музей,за това че с много работа отваря вратите към всички“, каза в част от словото си Христина Шопова. \r\nИзложбата се намира в Регионален исторически музей- Благоевград и ще бъде достъпна за жителите и гостите на Благоевград до 20 юни 2019 г.  \r\nВ рамките на един месец посетителите на музея ще имат невероятната възможност да се насладят на над 100 вида от най-красивите и атрактивни насекоми на Земята. Експерти създават условия, които в максимална степен пресъздават естествената им среда на живот. Тя включва тропическа растителност, висока влажност и подходяща температура. Тропическите създания идват от различни краища на света.  \r\nБлагоевград е третият град в страната, в който се реализира такава изложба.  \r\nОт Регионален исторически музей са подготвили тематични занимания за децата на Благоевград, сред които изработване на магнити под формата на пеперуди, картички, рисунки и други. С изработените артикули децата може да участват в изложбата.", "date": "2019.05.20", "title": "Благоевград: Градът събра най-пъстрите и екзотични пеперуди в изложбата „Живи тропически пеперуди“"}
{"url": "http://www.focus-news.net/news/2019/05/20/2660268/evropeyski-izbori-2019-denitsa-zlateva-bsp-vazhno-e-chovekat-da-bade-v-tsentara-na-politikite.html", "text": "За гражданите Европа е важна, защото виждат надежда, че тя ще ни помогне да постигнем по-високи социални стандарти, че ще ни помогне да преборим корупцията и че ще бъде коректив по отношение на върховенството на закона, независимата съдебна система и справедливото разпределение на европейските средства. Това заяви кандидатът за евродепутат от „БСП за България” Деница Златева в предаването \"Още от деня\" по  БНТ . По думите ѝ хората в България масово свързват усвояването на европейските средства с корупция. Тя изрази мнение,че всякакви злоупотреби с европейски средства трябва да бъдат разследвани и припомни думите на премиера, че тези, които са бръкнали в кацата с мед с лъжичка катран, трябва да си понесат цялата строгост на закона. „А то е каца с катран, в която е останала лъжичка мед, затова българите гледат с надежда към Европейската прокуратура”, уточни Златева. Кандидатът за евродепутат изтъкна, че в България има много зависимости, които са станали ясни през последните години: „Апартаментгейт”, „Хасковогейт”, „Суджукгейт”, сигналът на Йончева до прокуратурата от днес, свързан с обвързаности и зависимости в роднински връзки между премиера и неговия братовчед. „Няма как, когато има такива случаи, които се основават на документи, да получим зелена светлина от Брюксел, че сме преборили корупцията”, категорична бе Златева. „Темите, които чувате от БСП, са болните теми, които ни поставят хората. Въпросът, който ни задават е защо ние искаме да няма второ качество европейци, а в България ги делят на второ качество хора. Това трябва да бъде урок за всички, които се занимаваме с европейска политика”, коментира още Деница Златева. По думите ѝ пактът „Мобилност” е бил пример за това как не се защитават национални интереси и как е нужно да се търси национален консенсус още в началото на такива важни въпроси, а не в края. „Важно е да надскачаме тяснопартийния си егоизъм”, каза още тя. „Когато имаме големи неравенства, не може да се прилага еднакъв аршин по отношение на корпоративното облагане. Нужно е да се борим с данъчните измами, със зоните, които предлагат преференциално данъчно облагане, трябва да настояваме да има висока събираемост на данъците, за облагането на интернет гигантите – но това не може да стане с единна корпоративна ставка. Смятаме, че данъчната политика трябва да остане в правомощията на всяка държава-членка, а не да бъде общоевропейска”, коментира Златева. „За нас е важно човекът да бъде в центъра на политиките, а Европа да се върне към основните си принципи – солидарност, справедливост, равнопоставеност и най-вече - да се бори с неравенствата ”, заключи кандидатът за евродепутат.", "date": "2019.05.20", "title": "Европейски избори 2019: Деница Златева, БСП: Важно е човекът да бъде в центъра на политиките"}
{"url": "http://www.focus-news.net/news/2019/05/20/2660255/veliko-tarnovo-na-mesta-v-oblastta-prevalyava-dazhd-trafikat-e-natovaren.html", "text": "Изсичане на храсти се извършва по пътя между Джулюница и границата на Великотърновска с Търговищка област, в в участъка от км 149+000 до км 172+900, който е сигнализиран с пътни знаци, съобщиха за  Радио „Фокус“ – Велико Търново  от Областно пътно управление – Велико Търново. Времето във Великотърновския регион е предимно облачно. На места в областта превалява дъжд. Пътните настилки са частично мокри, а трафикът е натоварен.  \r\nВ едната лента се осъществява движението в участъка от пътя между Велико Търново и Антоново от км 137 до км 172+900, където се извършва ремонт на асфалтовата настилка, който ще продължи до края на май. Ограничено е движението на товарни автомобили над 10 тона по пътя Дебелец – Средни колиби – Елена поради намален габарит на пътното платно. В участъка се извършва разширяване, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му също е до края на месеца.  \r\nВ Прохода на Републиката остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.20", "title": "Велико Търново: На места в областта превалява дъжд, трафикът е натоварен"}
{"url": "http://www.focus-news.net/news/2019/05/20/2660269/evropeyski-izbori-2019-georgi-parvanov-abv-ne-sam-protiv-ot-tova-v-makedoniya-da-gradyat-identichnost-no-nyama-da-se-saglasya-nyakoy-da-ni-otkradne-istoriyata.html", "text": "Не съм против от това в Македония да градят идентичност, като искат да се нарекат македонци, ако искат и скандинавци или каквито и да е, без да влагам ирония или сарказъм, въпрос на тяхното самоуправление, но няма да се съглася някой да ни открадне историята, защото аз познавам документите. Това каза президентът на Република България (2002-2012) и основател на ПП АБВ Георги Първанов, автор на предговора и съавтор на книгата „Илинденско-Преображенското въстание 1903 през погледа на европейските дипломати“ по време на представяне на изданието в Бургас, предаде репортер на  Радио „Фокус“-Бургас . Първанов припомни, че през август 2017 г. беше подписан договор между България и Република Македония. „Г-н Борисов беше в Скопие, заедно с техния премиер Заев подписаха този документ, който беше обявен за исторически, макар че той повтаря декларацията на Иван Костов и на тогавашния премиер Любчо Георгиевски, но нека не сме претенциозни, в крайна сметка важното е, че се повтарят основни принципи и позиции на българската държава“, заяви Първанов. Според него това, което се случва, е, че вместо да покажем, че имаме обща история, започва раздалечаване и нова кражба на българската история.  \r\n„Преди една седмица видях едно интервю на българския председател на смесената българо-македонска комисия, която има за цел да установи параметрите на тази обща история, в което се обясняваше, че ние ще честваме заедно Самуил, св. Климент, св. Наум и нещо друго от далечното средновековно, а може би и антично минало. Това някой ще рече, че е добра новина, но мен това не ме радва особено, защото по същото време изтече информация, в която се разбра, че в двете страни на комисията спорят по това чии е Гоце Делчев“, коментира Първанов. Според него по този въпрос спор не може да има.  \r\n„Да се видят документите на фамилията, произхода, да се видят документите на Вътрешната македоно-одринска и Тракийска революционна организация, да се видят документите на западните дипломати, там нещата са много категорични. Всички неизменно казват, че населението от Македония и Одринска Тракия е българско. По тази логика на Петрова нива ще отбелязваме Преображенското, а в Македония – Илинденското въстание, не благодаря. Не е приемливо, защото, ако ние се откажем от историята си, питам се какво ни остава“, заяви Първанов. „Това опожарено минало, както го наричам, за което са дали живота си не само революционерите, но и много невинни хора, фактите са тук, десетки хиляди са тези, които прокудени от опожарените български селища, признават го всички и ние изведнъж тепърва да спорим по това, че Гоце Делчев, Яне Сандански, Даме Груев, Лазар Маджаров и др. не са българи“, заяви Георги Първанов и уточни, че това би било кражба или отказ от национална идентичност.  \r\n„Ние трябва да се преборим и с Турция, и с Македония, и това не е някакъв опит да спрем техния път към НАТО и ЕС. Преди повече от 10 години аз съм бранил европейското бъдеще на Македония, като държавен глава, аз съм ги защитавал, като кандидатура в НАТО и се потвърждавам нашата готовност да им съдействаме в тази посока“, каза още Първанов. \r\nДеница ДИМИТРОВА", "date": "2019.05.20", "title": "Европейски избори 2019:  Георги Първанов, АБВ: Не съм против от това в Македония да градят идентичност, но няма да се съглася някой да ни открадне историята"}
{"url": "http://www.focus-news.net/news/2019/05/20/2660271/plovdiv-gori-smetishteto-na-selo-tsalapitsa-na-myasto-sa-izprateni-tri-protivopozharni-avtomobila.html", "text": "Гори сметището на село Цалапица. Това съобщи за  Радио \"Фокус\"-Пловдив  говорителят на ОДМВР-Пловдив. Сигналът е подаден в 17.40 часа. На място са изпратени три противопожарни автомобила. Няма пострадали хора.  \r\nЦветана ТОНЧЕВА", "date": "2019.05.20", "title": "Пловдив: Гори сметището на село Цалапица, на място са изпратени три противопожарни автомобила"}
{"url": "http://www.focus-news.net/news/2019/05/20/2660270/evropeyski-izbori-2019-ivo-hristov-bsp-v-momenta-premierat-e-na-promotsionalno-turne-i-razdava-pari-ot-svoe-ime-koito-sa-pocherpeni-ot-haznata.html", "text": "Премиерът Борисов в момента е на промоционално турне из страната и раздава пари от свое име, които обаче са почерпени от хазната. Това каза във Велико Търново кандидатът за евродепутат от листата на „БСП за България” Иво Христов, предаде репортер на  Радио „Фокус“ – Велико Търново . Той допълни, че от срещите си с граждани може да обобщи, че хората виждат надежда в листата на БСП.  \r\n„Това, което ме огорчава, е, че страхът е пуснал вече корени в българското общество. Мислех, че след 1989 година България е станала устойчива демокрация, а сега констатирам, че на много места хората се страхуват да изказват свободно мнение, бизнесът се страхува да не загуби позиции, защото зависи от администрацията. Това е най-страшното“, подчерта кандидатът за член Европейския парламент. Според него промяната може да настъпи само, ако хората излязат и гласуват масово на 26 май. За пример Иво Христов даде кампанията на президента Румен Радев, която според него е пречупила статуквото.  \r\nОсвен това той подчерта, че ако БСП спечели на тези избори, задължително трябва да има и предсрочен парламентарен вот. „Справедливостта няма да започне от 26 май и да бъде абсолютна. Справедливостта е един далечен хоризонт, но, за да я има, трябва авторитаризмът на Борисов да бъде прекратен с предсрочни парламентарни избори“, посочи още Иво Христов. \r\nЛуиза ТРАНЧЕВА", "date": "2019.05.20", "title": "Европейски избори 2019: Иво Христов, БСП: В момента премиерът е на промоционално турне и раздава пари от свое име, които са почерпени от хазната"}
{"url": "http://www.focus-news.net/news/2019/05/20/2660258/ministar-rosen-zhelyazkov-letishte-sofiya-shte-ostane-darzhavno-prez-tseliya-period-na-kontsesiyata.html", "text": "Много ясно е да се подчертава, защото като че ли не е ясно- летище „София“ ще остане държавно през целия период на концесията. Всичко изградено на летището ще бъде държавно. Това каза министърът на транспорта Росен Желязков в предаването „Още от деня“ по  БНТ . „Летището се отдава на концесия, привлича се международен мениджър, който да го управлява. Той има ангажимент пред държавата да осигури всички дейности, които представляват държавния суверенитет на летището“, заяви той. В отговор на въпрос кой има повече шансове да спечели концесията на летище „София“- този с най-високо концесионно задължение или този, който предлага най- много инвестиции, министърът коментира: „Комисията работи. Няма да се ангажирам нито с прогноза, нито с допускане“. „Съотношението на критериите за оценяване е: 55% има значение концесионното възнаграждение на година, 45% има бизнес плана и предложенията за развитието на летището, в това число и финансови модел, от тях 10% имат значение инвестициите“, обясни Росен Желязков. „Независимо от всякакви спекулативни допускания, които се лансират в публичното пространство, всеки един от участниците има шансове да бъде класиран на първо място“, обяви той.  \r\nВ отговор на въпрос все още ли стои зад идеята си концесионните такси от летището да се „наливат“ в БДЖ, транспортният министър посочи: „Концесионните такси ще влизат във Фонда за гарантиране устойчивостта на пенсионната система, както е записано в закона“. „Първоначалното плащане за влизането на договора за концесия в сила в размер на 550 млн. лева с ДДС трябва да влезе в бюджета и може да послужи за погасяване на задълженията на БДЖ и НКЖИ към държавния бюджет“, обясни Желязков. Попитан с коя дума ще опише състоянието на БДЖ, министърът коментира: „Стабилно към развитие“.", "date": "2019.05.20", "title": "Министър Росен Желязков: Летище „София“ ще остане държавно през целия период на концесията"}
{"url": "http://www.focus-news.net/news/2019/05/20/2660259/haberturk-turtsiya-kakvo-iska-gazprom-ot-turtsiyai.html", "text": "В големия пазарлък между Турция и Русия за цената на природния газ и обемът на доставките, страните започнаха да разкриват своите карти. На масата се хвърлят критично важни искания. Руската компания Газпром иска Турция да продължи изтичащия през 2021 година договор за доставка на 8 милиарда кубически метра природен газ, от които 4 милиарда се внасят от частни компании, а останалата част – от държавната „Боташ“. Но Газпром дава сигнал: той иска „Боташ“ да поеме ангажимент за целия обем на газа, включително този на частните компании, пише турския ежедневник  Haberturk  в материал,  представен без редакторска намеса. \r\nЗапочнаха да се появяват някои подробности от хода на преговорите между „Боташ“ и Газпром. Турция има две главни изисквания – на първо място, цената на сровината и на второ, намаляване на количеството газ, което подлежи на задължително купуване на основата на принципа „вземи или плати“. \r\nВ отговор на това Газпром, както се съобщава, подложи на обсъждане някои критично важни теми. Компанията цели да запази своята сегашна относително силна позиция в търговията на газ с Турция. Газпром иска да поднови договорите или споразуменията за покупко-продажба, чийто срок изтича. Едно от тях е свързано с доставката на газ по „западния коридор“. Срокът на споразумението за купуване на 8 милиарда куб. м. изтича през 2021 година. Половината от обема се внася от частни компании, а втората – от Боташ. \r\nКакво иска Газпром? Според надеждни източници, компанията иска да удължи това споразумение, но дава сигнал, че  Боташ трябва да поеме договора за закупуване на 4 милиарда кубически метра, внесени от частни компании. \r\nЩе сметне ли Турция това изискване за целесъобразно? На този етап от преговорите няма ясен отговор на този въпрос. Отговорите ще възникнат в развитието на процеса. \r\nКакво стои зад това изискване? Източници обърнаха внимание на факта, че понастоящем частни компании внасят общо 10 милиарда кубически метра природен газ от Русия и отбелязват по отношение на плановете на Газпром следното: „Споразумението за закупуване на 4 от 10 милиарда кубически метра ще изтече. Газпром иска Боташ да поеме тези обеми - \"Газпром\" доставя газ на частните компании и Боташ на различна цена (на частните клиенти на по-ниска цена). Сега, в новия период, Газпром иска да работи с Боташ“. \r\nПревод и редакция:", "date": "2019.05.20", "title": "Haberturk (Турция): Какво иска „Газпром“ от Турция?"}
{"url": "http://www.focus-news.net/news/2019/05/20/2660272/strana-ukrayna-parvata-rech-na-vladimir-zelenski-v-radata-koi-sa-glavnite-poslaniya.html", "text": "След обявяването на Владимир Зеленски за президент, той изнесе първата си реч в този статут, пише украинското издание  „Страна“  в материал, представен без редакторска намеса. \r\nЗа разлика от персонажа му от сериала „Слуга народа“ Голобородко, той прочете текста от листове, от които вдигаше глава, за да погледне към залата в особено чувствителните мометни, или за да направи смешна гримаса. \r\nТой започна с тезата – всички ние сме президенти на Украйна. И всички отговаряме за съдбата на страната. Но това бе само лирическо встъпление. Нататък стана доста по-интересно. \r\n„Страна“ привежда главните послания от речта на Зеленски. Готов е да загуби президентското си кресло заради мира в Донбас \r\nЗеленски веднага даде да се разбере, че е готов на тежки решения заради мира в Донбас, които могат да му струват президентското кресло. \r\n„Често са ме питали, на какво сте готов за прекратяването на огъня. Странен въпрос. А на какво сте готови вие, украинците, за живота на вашите близки? Готов съм на непопулярни решения, готов съм да си загубя рейтинга. Готов съм да загубя своята длъжност, само за да настане мир“ (редки аплодисменти). „Няма да загубя наши територии! Никога! (бурни аплодисменти, залата става на крака). \r\n„Не ние започнахме тази война. Но ние трябва да я завършим“, заяви президентът, „И ние сме готови за диалог“. След това той премина на руски език. „Но аз съм уверен, че началото на диалога ще стане връщането на всички наши пленници“. \r\nСлед това от залата се чуха викове на недоволство. Това беше Олег Ляшко, на който не му хареса двуезичието на Зеленски. \r\n„Виждам, депутат Ляшко, че продължавате да делите украинците“, реагира Зеленски. \r\nТ.е., новият президент фактически призна, че заради мира в Донбас е готов на компромиси, които могат да предизвикат раздразнение в „партията на войната“. Характерно е, че седящите в залата Порошенко, Гройсман и Яценюк не ръкопляскаха на думите за необходимостта от мир. Но останалата зала аплодираше. \r\nОтбелязваме също преминаването на президента към руски език и заявлението, че сред защитниците на Украйна има много, които говорят на руски. Това маркира отношението на Зеленски към украинизацията, въпреки че той не коментира самия процес. \r\nНаистина, що се касае до преговорите с Русия, той постави едно условие – освобождаване на всички пленени украинци. Този процес върви вече много години и затова няма никакви признаци, че той ще се отмести от мъртвата точка точно сега, тъй като руснаците искат в замяна да получат своите граждани, които в момента се намират в украинските затвор и въобще, те искат да решават този въпрос в комплекс с реализацията на политическата част на Минските споразумения. \r\nТ.е., може да се получи ситуация, когато изказаното от Зеленски желание за мир го има, а самия мир го няма – защото не се изпълнява условието за размяна на пленниците. \r\nДоста удобна ситуация за новия президент – аз искам, но засега не се получава. Разгон на Върховната Рада и уволнение на Главния прокурор Юрий Луценко \r\nВтората главна точка от речта на новия президент е разпускането на Върховната Рада. Той заяви, че депутатите имат два месеца, за да приемат ключовите президентски закони: за премахване на имунитета, за наказателния закон за незаконно обогатяване и избирателния кодекс. И след това да отидат в почивка – „разпускам VIII състав на Върховната Рада“. \r\nИзборите, както вече каза новият президент, ще се състоят след два месеца. Ако дотогава той не загуби рейтинга си, партията „Слуга народа“ ще формира мнозинство лесно. \r\nИнтересно е, че при това Зеленски поиска от депутатите да уволнят всички чиновници от своята квота – включително Генералния прокурор Юрий Луценко, директора на СБУ Грицак и министъра на отбраната Степан Полторак. Правителството трябва да подаде оставка. Пълно рестартиране \r\nТретият важен маркер е отношението към правителството на Гройсман. Зеленски го нападна за високитеи тарифи и ужасните пътища, \"които се ремонтират само в бурното въображение на някого\". Той директно призова кабинета на министрите да подаде оставка: \r\n„Искам да цитирам американския актьор, който след това стана велики американски президент: „правителството не решава проблемите ни - правителството е нашият проблем.“. Не разбирам, нашето правителство, което само вдига ръцете си и ми казва, че не можем да го направим. Това е лъжа - можете, можете да вземете листа, да вземете писалката и да направите място за тези, които ще мислят за следващите поколения, а не за следващите избори“. \r\nТова означава, че въпреки срещите с Луценко и Гройсман, които мнозина тълкуват като постигане на определени споразумения със Зеленски, в действителност новият президент изисква тяхната оставка. Като цяло, това ще се случи автоматично - след предсрочните избори. 65 милиона украинци и никакви портрети \r\nОстаналите тези на Зеленски бяха в много отношения \"за красота\". Той обеща да предаде украински паспорт на всички етнически украинци, които живеят в други страни. И тзабранява на длъжностните лица да слагат портрета му в работните кабинети, а да слагат там портрети на децата си и да ги гледат в очите. Нищо критично за страната – но на народът му харесват такива изказвания \r\nТрябва да отбележим, че като цяло Зеленски говори добре и още с първата си реч той показа, че е способен красиво да поставя на мястото им депутатите – както се случи с Ляшко, който прекъсваше президента. С този риторически багаж неговият рейтинг явно е способен да се задържи още няколко месеца – и тогава Радата, според замисъла на новия президент, към август ще стане изцяло „зелен“. А след нея – и цялата останала власт. \r\nЩе се получи ли замисленият от Зе план ще покаже активността на депутатите в най-близко време. Главният въпрос днес е дали те ще успеят да оспорят решението за разпускане в съда. \r\nПревод и редакция:", "date": "2019.05.20", "title": "„Страна“ (Украйна): Първата реч на Владимир Зеленски в Радата. Кои са главните послания"}
{"url": "http://www.focus-news.net/news/2019/05/20/2660277/afp-kurts-uvolni-vatreshniya-ministar-na-avstriya.html", "text": "На пресконференция в понеделник австрийският канцлер Себастиян Курц заяви, че във връзка с корупционния скандал около дясната „Партия на свободата“ е уволнил министъра на вътрешните работи Херберт Кикъл, който е от нейната квота, предава  AFP . \r\nУволнението идва след оставката на вицеканцлера Хайнц-Кристиян Щрахе заради скандала, който предизвика разпадането на коалиционното правителство и насрочването на предсрочни избори. \r\nКурц заяви, че Кикъл е трябвало да подаде оставка, за да бъде гарантирано „пълно, прозрчно разследване“ на случая, но той е отказал да го направи. \r\nЗатова Курц заяви, че трябва да „предложи на президента да уволни вътрешния министър”. \r\nОстаналите министри от „Партията на свободата“ заплашиха да подадат оставка, ако Кикъл бъде уволнен. \r\n„Предполагам, че това ще се случи“, заяви Курц и добави, че ако действително стане така, „до изборите... овакантените постове ще бъдат заети от експерти или висши държавни служители“. \r\nПревод и редакция:", "date": "2019.05.20", "title": "AFP: Курц уволни вътрешния министър на Австрия"}
{"url": "http://www.focus-news.net/news/2019/05/20/2660278/sport-v-totnam-vyarvat-che-hari-keyn-shte-e-gotov-za-finala-na-shampionskata-liga.html", "text": "Нападателят на Тотнъм Хари Кейн може да се възстанови от контузията, която го измъчва за финалния мач от Шампионската лига с Ливърпул. Английският нападател получи травма в глезена си в четвъртфиналния мач от същия турнир срещу Манчестър Сити. От тогава не е изиграл нито една минута. Според лондонските медии, 25-годишният футболист ще се възстанови по-рано от очакваното. През уикенда Кейн участваше в тренировките и не изпитваше болка и ако ситуацията не се промени, той ще бъде включен в групата за лагера в Испания. През сезона той има 39 мача, в които вкара 24 гола и даде 6 асистенции.", "date": "2019.05.20", "title": "Спорт: В Тотнъм вярват, че Хари Кейн ще е готов за финала на Шампионската лига"}
{"url": "http://www.focus-news.net/news/2019/05/20/2660279/evropeyski-izbori-2019-elena-yoncheva-bsp-parvoto-koeto-shte-napravim-sled-tezi-izbori-e-da-ima-edinen-standart-v-evropa-za-minimalna-evropeyska-pensiya-i-zaplata.html", "text": "Първото, което ще направим след тези избори, е да има единен стандарт в Европа за минимална европейска пенсия и заплата. Това каза говорителят на ПГ на „БСП за България“ и водач на листата на БСП за предстоящите евроизбори Елена Йончева по време на закриването на кампанията на партията в Бургас, предаде репортер на  Радио „Фокус“ – Бургас . По думите ѝ минималната трябва да бъде минимум 60% от средната работна заплата. „Това е достижимо. Ние ще осъвременим пенсиите. Но това са само първите стъпки. Имаме такава програма, и левицата в Европейския парламент, наречена „Европейски социален стълб“, която вече е прокарана и която предстои да се гласува. Това е битка, но ние ще я спечелим“, отбеляза Елена Йончева.  \r\nТя добави, че е необходима икономика с висока принадена стойност. „Тези милиарди, които България губи всяка година, ние ще вкараме в реално работеща икономика. Ние ще дадем на всяко работещо семейство за всяко второ и трето дете 6400 лева. На тези семейства, които редовно плащат своите социални осигуровки. Трябва да се намали данъчната тежест на родители с деца. Необходимо е общинските детски градини да са безплатни. И ще го направим. Трябва да се намали ДДС на лекарствата и детските храни – по този начин ще помогнем на семействата. Но най-важна е икономиката – нещо, което България няма“, посочи още Йончева. \r\nМария ПОПЧЕВА", "date": "2019.05.20", "title": "Европейски избори 2019: Елена Йончева, БСП: Първото, което ще направим след тези избори, е да има единен стандарт в Европа за минимална европейска пенсия и заплата"}
{"url": "http://www.focus-news.net/news/2019/05/20/2660280/gd-granichna-politsiya-trafikat-na-gkpp-kapitan-andreevo-i-gkpp-lesovo-e-intenziven-na-izhod-za-tovarni-a-na-gkpp-dunav-most-vidin-za-vsichki-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на българо-турската граница е интензивен на изход за товарни, а на ГКПП \"Дунав мост-Видин\" на българо-румънската - за всички автомобили. Това съобщиха от  ГД \"Гранична полиция\" . \r\nПреминаването през всички останали български гранични контролно-пропускателни пунктове се осъществява нормално.", "date": "2019.05.20", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Лесово\" е интензивен на изход за товарни, а на ГКПП \"Дунав мост-Видин\" - за всички автомобили"}
{"url": "http://www.focus-news.net/news/2019/05/20/2660281/blagoevgrad-yugozapadnoto-darzhavno-predpriyatie-planinarskiyat-sayuz-i-koloezdachnata-liga-podpisaha-sporazumenie-za-opazvane-na-turisticheskite-marshruti-v-gorite.html", "text": "Югозападното държавно предприятие (ЮЗДП), Българският планинарски съюз (БПС) и Българската колоездачна лига (БКЛ) обединяват усилия за опазването и въвеждането на правила при ползването на туристическите маршрути в горите, стопанисвани от ЮЗДП. Това съобщиха за  Радио „Фокус“ – Пирин  от Югозападното държавно предприятие. В подписаното споразумение за сътрудничество се предвиждат съвместни дейности за поддръжка и ползване на пешеходни маршрути и трасета за планинско колоездене. При опазването на любимите на планинарите горски пътеки и маршрути, в съседство с които се извършва регламентиран дърводобив, ще се прилагат мерки за недопускане на повреди по трасетата и запазване на дърветата покрай тях. Най-посещаваните маршрути ще бъдат отразени в горскостопанските карти. \r\n„Документът е голяма крачка за постигане на баланс между рекреационните и стопанските функции на горите”, коментира директорът на ЮЗДП инж. Дамян Дамянов. За популяризиране на природосъобразни форми на туризъм, като пешеходен и велотуризъм, ще се организират съвместни инициативи и спортни мероприятия в държавните горски територии в обхвата на ЮЗДП. Първа стъпка е почистването на пътеката от Владая до с. Кладница, като част от традиционната обиколка на Витоша 100 км, която ще се проведе на 15-16 юни т.г. \r\n„Това споразумение е един тест към всички нас, който ще покаже можем ли да работим заедно в името на една обща кауза. То е основа, която може да заработи на територията на цялата страна, ако останалите държавни горски предприятия пожелаят да се включат”, посочва председателят на Българския планинарски съюз Димо Колев.", "date": "2019.05.20", "title": "Благоевград: Югозападното държавно предприятие, планинарският съюз и колоездачната лига подписаха споразумение за опазване на туристическите маршрути в горите"}
{"url": "http://www.focus-news.net/news/2019/05/20/2660275/nimh-193-lkvm-intenziven-dazhd-s-gradushka-sa-otcheteni-v-loveshkoto-selo-dermantsi.html", "text": "Най- значителен е валежът в ловешкото село Дерманци- 193 л./кв.м. За около 20 минути валежът от дъжд е бил интензивен и придружен с градушка с размер 1,5-2 см. Това съобщи за  Агенция „Фокус“  дежурният синоптик Анастасия Стойчева от Националния институт по метеорология и хидрология. В по-голямата част от Северозападна България количествата на валежите са от 2 до 10 л./кв.м. В Ябланица са отчетени 20 л./кв.м, като интензивният дъжд е бил придружен със слаба градушка. 18 л./кв.м са измерените валежи в Свищов, а 15 л./кв.м е валежът в Ловеч. В Левски количеството на валежа е 13 л./кв.м, паднала е и градушка с размер на череша. \r\nБиляна ИВАНОВА", "date": "2019.05.20", "title": "НИМХ: 193 л./кв.м интензивен дъжд с градушка са отчетени в ловешкото село Дерманци"}
{"url": "http://www.focus-news.net/news/2019/05/20/2660297/sport-shvetsiya-pobedi-latviya-s-54-na-svetovnoto-parvenstvo-po-hokey-v-slovakiya.html", "text": "Швеция победи Латвия с 5:4 в среща от група Б на световното първенство в Словакия. След победата Швеция заема трето място в класирането в групата с 15 точки и се класира за четвъртфиналите на първенството. Латвия остана на пето място в класирането с шест точки и няма шансове да се класира за следващия етап на турнира.", "date": "2019.05.20", "title": "Спорт: Швеция победи Латвия с 5:4 на световното първенство по хокей в Словакия"}
{"url": "http://www.focus-news.net/news/2019/05/20/2660299/ria-novosti-iran-e-predupredil-maae-che-e-uvelichil-obema-na-proizvodstvo-na-niskoobogaten-uran-chetiri-pati.html", "text": "Иран е предупредил Международната агенция по атомна енергия (МААЕ), че е увеличил обема на производство на нискообогатен уран четири пъти, предаде  РИА Новости .  \r\nТова е заявил представителят на Организацията за атомна енергия на Иран Бехруз Камалванди пред местни медии.  \r\nКамалванди е заявил, че Иран е „уведомил за това увеличение МААЕ, в рамките на стандартната процедура на ядреното споразумение“. \r\nПо думите на иранския представител, Техеран няма намерение да излиза от ядреното споразумение, допълва агенцията.   Светлин Божков", "date": "2019.05.20", "title": "РИА Новости: Иран е предупредил МААЕ, че е увеличил обема на производство на нискообогатен уран четири пъти"}
{"url": "http://www.focus-news.net/news/2019/05/20/2660301/evropeyski-izbori-2019-kardzhali-453-ma-politsai-zhandarmeristi-pozharnikari-i-granichni-politsai-shte-ohranyavat-obshtestveniya-red-i-izbornite-sektsii-na-25-may-i-26-may-v-oblastta.html", "text": "453-ма полицаи, жандармеристи, пожарникари и гранични полицаи ще охраняват обществения ред и изборните секции на 25 май и 26 май в област Кърджали. Това съобщиха от  ОДМВР-Кърджали . \r\nСъздаден е оперативен щаб в Областната дирекция за управление на силите и средствата за опазване на обществения ред и сигурността във връзка с провеждането на изборите за членове на Европейски парламент. Служителите поемат охраната на секциите от 15 часа на 25 май и приключват работата си след  обявяване края на изборния ден и транспортирането и предаването на изборните книжа в РИК.  \r\nОт ОДМВР-Кърджали напомнят на гражданите, че в секциите за гласуване не се допускат въоръжени лица, в нетрезво или неадекватно състояние. \r\nСлужителите на сектор „Български документи за самоличност“ в ОДМВР-Кърджали  и паспортните звена в в областта ще работят на 24 и 25 май от 8,30 до 17.30 часа, а  на 26 май 2019 г. от 08.30 до 19.30 часа.  \r\nГражданите, които нямат валидни документи/лична карта или личен /зелен/паспорт/, ще могат да упражнят правото си на глас. При невъзможност да им бъде издадена нова лична карта до края на работния ден на 23 май 2019 г., те ще могат да получат удостоверение, с което да гласуват. За тази цел е необходимо гражданите  лично да подадат искане в  сектор „Български документи за самоличност“ в Кърджали и в паспортните звена в областта за дните от 21 май 2019 г. до 25 май 2019 г. от 08.30 ч. до 17.00 ч. и на 26 май 2019 г. от 08.30 ч. до 19.00 ч.  \r\nУдостоверението се издава, за да послужи само пред секционната избирателна комисия и е валидно единствено за изборния ден - 26 май 2019 г. Сигнали за нарушения, свързани с изборния процес и съотносими към дейността на МВР, се приемат на откритата денонощна линия в МВР на тел. 982 2232 и e-mail: izbor@mvr.bg.", "date": "2019.05.20", "title": "Европейски избори 2019: Кърджали: 453-ма полицаи, жандармеристи, пожарникари и гранични полицаи ще охраняват обществения ред и изборните секции на 25 май и 26 май в областта"}
{"url": "http://www.focus-news.net/news/2019/05/20/2660276/valentin-nikolov-komisiya-po-energetika-balgariya-si-e-napisala-domashnoto-taka-che-da-ne-izpitva-defitsit-na-priroden-gaz.html", "text": "България си е написала домашното, така че да не изпитва дефицит на природен газ. Това каза за обзорното предаване „Това е България“ на  Радио „Фокус“  председателят на парламентарната комисия по енергетика Валентин Николов по повод на информацията, че руската страна е отказала да води тристранни преговори за транзит на газ с Украйна и Европейския съюз през май и съмненията, че страната ни може да остане без газ. Ако поради една или друга причина не е възможно преминаването на газ от Турция към Европа и не се постигне споразумение с Украйна, ще последват големи затруднения, прогнозира Николов. България ще може да си търси правата чрез арбитраж и чрез ЕС, защото няма да бъде пострадала само тя. Според председателя на парламентарната комисия по енергетика най-лошият сценарий е малко вероятен, защото транзитът на газ преминава през Полша за Германия и Словакия, а доверието към „Газпром“ ще бъде загубено, а те не биха допуснали това.  Николов допълни, че страната ни работи по намиране на решения и за най-неблагоприятната ситуация: „Булгаргаз“ направи търг за доставка на газ от Гърция, който премина успешно и количества газ вече преминават през реверсивната връзка, която имаме. „В сряда предстои и да направим първа копка на тръбопровода, който ще свърже Трансанадолския тръбопровод с нашата система. Постоянно следим количествата газ в Чирен, които са запас, с който да се покрият дефицитите през определен период от време. Съществува румънската връзка, която за съжаление все още не може да връща газ към България, но с помощта на ЕК румънците са се съгласили да направят подстанция или нагнетателна станция, с която да черпим румънска газ“, обясни той. Валентин Николов  допълни, нито „Газпром“ има интерес да се случи най-лошият вариант, нито пък ЕС. „Или преговорите ще продължат или транзитните шосета ще трябва да са готови до тогава, т.е. до края на 2020-та година“, добави той. \r\nЦоня СЪБЧЕВА", "date": "2019.05.20", "title": "Валентин Николов, Комисия по енергетика: България си е написала домашното, така че да не изпитва дефицит на природен газ"}
{"url": "http://www.focus-news.net/news/2019/05/20/2660300/vidin-zabranyava-se-polzvaneto-na-vodnite-ploshti-i-plazhovete-na-teritoriyata-na-obshtinata.html", "text": "Със заповед на кмета Огнян Ценков се забранява ползването на водните площи и плажовете в гр. Дунавци, с. Антимово, с. Гомотарци, с. Кошава, с. Сланотрън, с. Кутово и всички други водни площи по поречието на река Дунав, както и на тези, находящи се и преминаващи през територията на населените места от община Видин, за летния сезон на 2019 година, съобщиха за  Радио „Фокус“ – Видин  от Общината. Това се налага поради факта, че посочените в заповедта водни площи и плажове не отговарят на изискванията на Наредбата за водноспасителната дейност и обезопасяването на водните площи, за осигуряване  безопасността на хората и предотвратяване на инциденти. Същите не са обезопасени, съгласно изискванията на чл. 10, ал. 1 и ал. 2 от цитираната Наредба. \r\nНастоящата заповед е сведена до знанието на кметовете и кметските наместници за изпълнение, на детските градини, училищата и Регионално управление на образованието за сведение. Копие от нея е изпратено  на директора на Регионална здравна инспекция – Видин, Басейнова дирекция „Дунавски район“ – Плевен и на Областния съвет на Български червен кръст – Видин, също за сведение.", "date": "2019.05.20", "title": "Видин: Забранява се ползването на водните площи и плажовете на територията на Общината"}
{"url": "http://www.focus-news.net/news/2019/05/20/2660273/evropeyski-izbori-2019-prof-aleksandar-marinov-politolog-v-gerb-ednite-se-biyat-dokray-a-drugite-se-podgotvyat-za-izmakvane.html", "text": "Седмица преди евроизборите сме свидетели на „мазало“. Това каза в обзорното предаване „Това е България“ на  Радио „Фокус“  политологът проф. Александър Маринов. Той обясни, че в ГЕРБ се наблюдават две тенденции: едните се бият докрай, а другите се подготвят за измъкване. В ГЕРБ има разнобой и това е ясно, независимо от опитите им да се внушава оптимизъм и воля за победа. „Панаирите от вчера и днес звучат неубедително. Няма вече хъс и увереност в победата“, каза още политологът. „Оттегляно от ГЕРБ от бизнес средите и от хора, които преди това са им помагали, е започнало. Той определи като проблем, че през последните две години опозицията не успява да капитализира нищо от пропадането на своя основен опонент. Според политолога единственото, на което те разчитат, е нарастващото желание в обществото ГЕРБ да си отиде. „Ако помислим, какво представлява кампанията на БСП, ще видим, че за сега няма изцепки, но липсва усещането за алтернатива нито по европейските въпроси, нито по вътрешната политика“, коментира анализаторът. „Необходими са добре обосновани и цялостни предложения, за да се изкоренят пороците, на които сме свидетели. Всеки ден има скандали и почти всеки ден оставка“, каза още Маринов. Според него „Борисов знае, че има десетки сериозни поводи да излезе нов пореден скандал, затова създава нагласа, че това са фишеци, но всички знаем, че това е само върхът на айсберга“. Намираме се в преходния период, в който витае усещане на липса на алтернатива, уточни проф. Александър Маринов. „Обществото все по-настойчиво ще започне да търси и да изработва алтернатива, каквато партиите на статуквото не са готови да предложат. Променят се не само играчите и съдиите, но и правилата на играта. Навлизаме в нов период, който не можем да си обясним с опита от последните десетилетия“, коментира той и допълни, че няма готов резервен отбор, а публиката е не само публика, но и играч.  \r\nЦоня СЪБЧЕВА", "date": "2019.05.20", "title": "Европейски избори 2019: Проф. Александър Маринов, политолог: В ГЕРБ едните се бият докрай, а другите се подготвят за измъкване"}
{"url": "http://www.focus-news.net/news/2019/05/20/2660302/plovdiv-100-peyki-sa-osigureni-za-predblokovite-prostranstva-v-kv-trakiya.html", "text": "100 пейки са осигурени за предблоковите пространства в кв. „Тракия“ в Пловдив. Това съобщи за  Радио „Фокус“ – Пловдив  районният кмет Костадин Димитров. Раздаването на пейките на заявилите желание домоуправители започва от днес, посочи Димитров. Той допълни, че за първи път тази година съоръженията ще се дават на елементи – летви, стойки, крепежни елементи, а жителите трябва сами да си ги монтират. \r\n„През последните години работим последователно за осигуряване на пейки на обществени места и пред блоковете в район „Тракия“, заяви кметът Костадин Димитров и припомни, че и миналата година в района също са поставени 100 броя.  \r\nЗа трета година е в сила изискването за монтирането на пейка пред входа да има писмено изразено съгласие на етажната собственост, с цел да се избягват конфликтни ситуации между съседите. \r\nТони МИХАЙЛОВ", "date": "2019.05.20", "title": "Пловдив: 100 пейки са осигурени за предблоковите пространства в кв. „Тракия“"}
{"url": "http://www.focus-news.net/news/2019/05/20/2660298/veliko-tarnovo-ministrite-mladen-marinov-i-desislava-taneva-shte-napravyat-ogled-na-myasto-na-shtetite-prichineni-ot-intenzivnite-valezhi-v-rayona-na-svishtov-na-21-may.html", "text": "Министрите на вътрешните работи Младен Маринов и на земеделието, храните и горите Десислава Танева и директорът на ГД \"Пожарна безопасност и защита на населението\" главен комисар Николай Николов ще бъдат утре сутрин в Свищов. Това съобщиха от пресцентъра на  МВР . Те ще направят оглед на място на щетите, причинени от интензивните валежи в района. За 08.30 часа в сградата на Общината е насрочена работна среща. След нея са предвидени изявления за медиите.", "date": "2019.05.20", "title": "Велико Търново: Министрите Младен Маринов и Десислава Танева ще направят оглед на място на щетите, причинени от интензивните валежи в района на Свищов на 21 май"}
{"url": "http://www.focus-news.net/news/2019/05/20/2660303/dimitar-popov-bdzp-gotse-delchev-do-noemvri-shte-ustanovim-opasnite-uchastatsi-za-ptitsite-v-savmestniya-ni-proekt-s-chez-balgariya-zhivot-za-ptitsite.html", "text": "До ноември ще установим опасните участъци за птиците в съвместния ни проект с ЧЕЗ – България „Живот за птиците“. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ (БДЗП) – Гоце Делчев. По думите му проектът цели да се определят рисковите места за птиците като електропроводите, които са опасни за тях. „Обикаляйки определени райони, ние търсим загинали птици, вследствие на токов удар или сблъсък с електрическите жици. До момента сме изминали около 200 км от клон Гоце Делчев с автомобил и около 50 км пеш. До сега сме открили шест загинали птици като 4 от тях са грабливи. Това е статистика, която е доста висока сравнение с останалите райони на България“, добави Димитър Попов.  \r\nТой заяви, че тези трасета се обхождат на всеки 20 дни и се търсят жертви. „Надяваме се, че няма да има повече жертви от тези, които сме намерили. Ние ще продължим работата си до ноември, когато ще знаем със сигурност кои са опасните участъци за птиците като ще продължим да обхождаме местата, където сега не сме успели да проучим добре“, каза още Димитър Попов. \r\nДенис НИКИФОРОВ", "date": "2019.05.20", "title": "Димитър Попов, БДЗП – Гоце Делчев: До ноември ще установим опасните участъци за птиците в съвместния ни проект с ЧЕЗ – България „Живот за птиците“"}
{"url": "http://www.focus-news.net/news/2019/05/20/2660256/mishel-barnie-es-e-gotov-da-otgovori-na-turskite-provokatsii.html", "text": "Мишел Барние, главният преговарящ за Брекзит от страна на Европейския съюз, заяви в понеделник, че Брюксел е готов да отговори адекватно, в случай, че Турция продължи „незаконните си сондажи за въглеводороди“, като отбеляза, че Съюзът стои твърдо зад Кипър, предава електронното издание на вестник  Kathimerini . \r\nБарние, който в момента е на посещение в Кипър в контекста на турне по европейските столици, за да обсъди ситуацията по отношение на Брекзит, се срещна с кипърския министър на външните работи Никос Христодулидис, който го информира за неотдавнашните незаконни операции на Турция в изключителната икономическа зона на Кипър. \r\n„ЕС стои твърдо зад Кипър и очаква Турция да зачита суверенните права на държавите-членки на ЕС\", каза Барние, като повтори бележките на председателя на Европейския съвет Доналд Туск след срещата на върха на ЕС в Сибиу, Румъния. \r\nБарние каза още: „изразяваме сериозна загриженост относно обявеното от Турция намерение за извършване на сондажни дейности в изключителната икономическа зона на Кипър. \r\n„В този контекст ние настоятелно призоваваме Турция да прояви сдържаност, да зачита суверенните права на Кипър в ИИЗ и да се въздържа от всякакви подобни незаконни действия, на които ЕС ще реагира адекватно и в пълна солидарност с Кипър“, добави той. \r\nХристодулидис каза, че нарастващите незаконни дейности на Турция в ИИЗ на Кипър са в нарушение на суверенните права на Никозия и противоречат на международното право и правото на ЕС. \r\nПревод и редакция:", "date": "2019.05.20", "title": "Мишел Барние: ЕС е готов да отговори на турските провокации"}
{"url": "http://www.focus-news.net/news/2019/05/20/2660305/smolyan-s-mnozhestvo-proyavi-obshtina-chepelare-shte-otbelezhi-24-may-i-praznika-na-grada.html", "text": "С множество прояви Община Чепеларе ще отбележи 24 май и празника на града. Това съобщиха от пресцентъра на  Общината . На 21 май ще бъде открита изложба на картини от керамика и пластика на скулптора Марин Борисов в малкия читалищен салон на НЧ „Родопска искра 1880″ от 18.00 часа.  \r\nНа 22 май ще се проведе юбилеен концерт „Фолклорът – лек за душата“, посветен на 25 години ОДК и 10 години ТК„Веселие“. Концертът ще бъде на площад „Олимпийски“ от 18.00 часа.  \r\nНа 23 май ще има концерт на СУ „Васил Дечев“, „Светът е хубав, светът е чудесен“ концерт, който ще се проведе в НЧ „Родопска искра 1880″ от 18.00 часа. От 19.30 часа на площад „Олимпийски“ ще се проведе концерт на струнен квартет „Мистик“, а от 20.30 часа ще тръгне и факелното шествие по ул. „Васил Дечев“. \r\nНа 24 май – ден на българската просвета и култура и на славянската писменост и Празник на град Чепеларе са предвидени няколко прояви. В градинката пред НЧ „Родопска искра 1880″ ще бъде открита изложба на стари снимки „24 май през годините“. От 11.00 часа ще се проведе тържествено шествие на учители, ученици и випускници, което ще мине по ул. „Васил Дечев“ – 11.00 часа. След това от 11.30 часа на площад „Олимпийски“ ще има празнични поздравления и награждаване на заслужили ученици, просветни дейци и самодейци. Празниците продължават с Празничен концерт с Нина Иванова и „Карлък Бенд“ на площад „Олимпийски“ -12.00 часа. Вечерта от 18.30 часа ще има концерт на Веси Бонева live и изпращане на абитуриентите на града, който отново ще е на площада в града.", "date": "2019.05.20", "title": "Смолян: С множество прояви Община Чепеларе ще отбележи 24 май и празника на града"}
{"url": "http://www.focus-news.net/news/2019/05/20/2660306/evropeyski-izbori-2019-lilyana-pavlova-gerb-sds-vidin-zapochna-da-se-promenya-i-tova-e-blagodarenie-na-usiliyata-na-kmeta-na-pravitelstvoto-i-na-evropeyskite-fondove.html", "text": "Видин започна да се променя и това е благодарение на усилията на кмета, на правителството и на европейските фондове. Тава заяви на среща с видинското гражданство в Спортната зала Лиляна Павлова, кандидат за евродепутат от ГЕРБ-СДС,  предаде репортер на Радио \"Фокус\" - Видин . Заедно с Лиляна Павлова в препълнената Спортна зала бе д-р Иво Ралчовски, също кандидат за евродепутат  и председателят на предизборния щаб на ГЕРБ Цветан Цветанов. Предизборната среща започна с едночасов концерт на Ансамбъл „Дунав“. Срещата бе открита от народния представител от ГЕРБ Владимир Тошев.  Според Лиляна Павлова от ГЕРБ си дават реална сметка  за постигнатото, но заявяват, че  имат още много какво да дадат. „Трябва още много работа, за да постигнем желания успех. А, това е – достойни доходи, работни места, достойни пенсии, повече индустрия, за да бъде България още по-привлекателна и да бъде едно прекрасно място за живеене. Имаме прекрасни кметове и много добре работим с тях, трябва да ги подкрепим защото те са на място и познават най-добре проблемите на хората. В лицето на вашия народен представите Владимир Тошев имаме депутат, който е стожер на интересите на Видинския край“, каза Лиляна Павлова. Тя посочи, че  България вече е член на Европейския съюз вече 12 години, бюлетината на ГЕРБ е с номер 12, а победата, която ще извоюват на тези избори е 12-та.   \r\n„Институциите на Европейския съюз не са нещо много далечно. Те са част от нас, от българския живот. Всеки един закон, всяко нещо, което се обсъжда и приема и одобрява в Брюксел, касае всеки един от нас, касае нашето ежедневие. Всяко нещо, което се случва в Европейския съюз трябва да отчита нашите специфики и нашите проблеми. Но, за да се случва това трябва да има достойни хора, които познават  България и знаят как да ги защитят, познават европейските институции и механизми. ГЕРБ членува в най-голямото политическо семейство в Европа – ЕНП. Това ни дава силата. Ние поемаме ангажимента в Европейския парламент да работим за повече регионална политика, повече европейски фондове, за повече инвестиции в селското стопанство и ние можем да го изпълним всичко това“, обясни Павлова. Тя допълни, че  като членове на Европейската народна партия депутатите от ГЕРБ-СДС  ще имат съмишленици, ще имат мнозинство в този Европейски парламент. Според Павлова от ГЕРБ не дават голи обещания и техните  ангажименти ще бъдат изпълнени. „Вярваме, че България трябва да изпрати хора, знаещи, можещи и компетентни каквито са всички мои колеги от листата на ГЕРП – СДС. Много ми е болно когато хулят държавата ми. Нямаме нужда някой да отиде там да хули държавата, да петни името на страната ни, да отблъсква инвеститори и да ни спират европейските фондове. Познавате ме като човек дълго време работил в областта на регионалната политика и познаващ добре проблемите“, каза Павлова.  Три са основните неща, които ще устояват ГЕРБ-СДС  в Европейския парламент – повече средства за регионална политика за България, като тези средства да достигнат до 18 млрд. лева., но този път ще ги инвестират в по-малките населени места, за да намалят обезлюдяването в тях и да се подобри тяхната инфраструктура. „Благодарение на усилията на правителството за по-добри приходи в бюджета пътят Видин-Ботевград е ясен и твърд ангажимент. Изборът на изпълнител за първия участък от пътя ще се случи до дни, като вече се работи по отчуждаване по целия участък. Благодарение на тази инфраструктура бизнесът ще инвестира в региона, ще има повече работни места. Това е важно за младите хора, които учат във Видинския филиал на Русенския университет ще останат във Видин, ще живеят и работят тук“, категорична бе Лиляна Павлова.   \r\nАнна Лозанова", "date": "2019.05.20", "title": "Европейски избори 2019: Лиляна Павлова, ГЕРБ - СДС: Видин започна да се променя и това е благодарение на усилията на кмета, на правителството и на европейските фондове"}
{"url": "http://www.focus-news.net/news/2019/05/20/2660308/korea-herald-severna-koreya-prodalzhava-sas-svoite-kritiki-kam-yuzhna-koreya.html", "text": "Северна Корея продължи със своите критики към Южна Корея, като призова Сеул да отхвърли влиянието на чужди сили, във връзка със срещата на работната група Сеул – Вашингтон, пише изданието  „Korea Herald“ .  \r\nМеждувременно, китайски данни показаха, че Пхенян е получил хуманитарна помощ от Пекин през миналата година, въпреки резолюциите на Съвета за сигурност на ООН.  \r\nСевернокорейските държавни медии обвиниха правителството на Южна Корея, че подхранва раздорите между двете страни, работейки със САЩ, фокусирайки се върху предстоящата среща на работната група Сеул – Вашингтон.  \r\nФормирана през ноември, тази работна група координира действията на съюзниците по отношение на Северна Корея. Последната среща на тази работна група беше по-рано този месец, след като Северна Корея изстреля ракети с малък обсег на действие.  \r\nСтатия в севернокорейска държавна медия казва, че Южна Корея „затяга примката“ около Северна Корея, като си сътрудничи със САЩ. В статията се призовава Сеул да задвижи изпълнението на споразуменията с Пхенян.  \r\n„Южна Корея трябва да преустанови политиката на разчитане на чужди сили, която противоречи на изискванията за благото на народа и да заеме позиция за задвижване на изпълнението на постигнатите междукорейски споразумения“, се казва в статията на севернокорейската държавна медия.   Светлин Божков", "date": "2019.05.20", "title": "„Korea Herald“: Северна Корея продължава със своите критики към Южна Корея"}
{"url": "http://www.focus-news.net/news/2019/05/20/2660309/pet-svishtovski-sela-postradaha-ot-poroyni-dazhdove-chast-ot-zhp-liniyata-mezhdu-svishtov-i-levski-e-otnesena.html", "text": "Пет свищовски села пострадаха от поройни дъждове тази вечер, предаде репортер на  Радио „Фокус” – Велико Търново  от Община Свищов. Десетки къщи, селскостопански имоти и дворове в селата Морава, Овча могила, Вардим, Совата и Деляновци са наводнени. Силните ветрове са отнесли част от жп линията по направлеение Свищов-Левски-Троян /в района на Морава/. В същия момент в учстъка е преминавал влак. Данни за пострадали няма, а пътниците са транспортирани до Свищов с автомобил изпратен от Общината. На мястото на инцидента има екипи на Районна служба „Пожарна безопасност и защита на населението”, които отстраняват щетите. Има и няколко отсечки с пострадала асфалтова настилка.  „Фокус”  припомня, че още утре сутрин министъра на вътрешните работи Младен Маринов и неговата колежка Ивелина Иванова ще посетят региона, ще огледат пораженията и ще дадат повече информация.", "date": "2019.05.20", "title": "Пет свищовски села пострадаха от поройни дъждове, част от жп линията между Свищов и Левски е отнесена"}
{"url": "http://www.focus-news.net/news/2019/05/20/2660312/sport-slaviya-pobedi-etar-s-10.html", "text": "Славия победи Етър с 1:0 в първи мач от плейофа за класиране на 7-о място в Първа лига на България. Победния гол отбеляза Йомов в 45-ата минута.  \r\nСрещата реванш ще се играе във Велико Търново на 23 май. Победителят от двубоя ще се класира за плейоф за класиране в Лига Европа през следващия сезон.", "date": "2019.05.20", "title": "Спорт: Славия победи Етър с 1:0"}
{"url": "http://www.focus-news.net/news/2019/05/20/2660313/afp-politsiyata-e-zadarzhala-kateracha-koyto-predizvika-evakuatsiya-na-ayfelovata-kula.html", "text": "Мъжът, който предизвика евакуация на Айфеловата кула в понеделник, беше задържан, след като прекара на известната кула повече от шест часа, предаде  AFP .  \r\nЧовекът, чиято самоличност все още не е идентифицирана, е задържан от спасителните екипи, разположени в кулата. Местните власти в Париж съобщиха, че Айфеловата кула ще бъде отворена отново за посетители във вторник.   Светлин Божков", "date": "2019.05.20", "title": "AFP: Полицията е задържала катерача, който предизвика евакуация на Айфеловата кула"}
{"url": "http://www.focus-news.net/news/2019/05/20/2660304/zam-kmetat-hristina-shopova-i-direktorat-na-dt-nikola-vaptsarov-margarita-macheva-zakriha-sedmoto-izdanie-na-mezhdunarodniya-festival-tara-ra-bumbiya-v-blagoevgrad.html", "text": "Зам.-кметът Христина Шопова и директорът на ДТ „Никола Вапцаров“ Маргарита Мачева закриха седмото издание на международния фестивал „Тара-ра-бумбия“ в Благоевград. Това съобщиха от  Община Благоевград . Бурни аплодисменти, публика на крака и много вдъхновение поставиха финала на седмото издание на театралния фестивал „Тара-ра-бумбия“. Територия за млад театър бе официално закрит от заместник –кмета по култура и хуманитарни дейности на община Благоевград Христина Шопова. „След 11-дневния маратон и тези 22 спектакъла, които Ви предоставихме, със сигурност се убедихте, че младите са голяма надежда за България и аз съм сигурна, че българският театър го чака много добри мигове. Благодаря на театрланата публика в града,която преживя това вълнение и беше част от всичко това. Тази година посветихме седмото издание на фестивала на театралната памет и  100-годишнината на Драматичен театър „Никола Вапцаров”,  който в момента има млад и амбициозен директор в лицето на Маргарита Мачева. Пожелавам ѝ смелост, сила и удържане на професионализма на високо ниво!“, каза в словото си зам.-кметът. Изключителната актриса Жанет Керанова получи стилен букет от заместник-кмета Шопова, по повод рождения ѝ ден. След края на представлението бяха поднесени и кошници цветя от името на  министъра на културата Боил Банов, кмета на община Благоевград д-р Атанас Камбитов и от Общински Куклен театър- Благоевград.Последното представление, което бе поставено на сцената на ДТ „Никола Вапцаров“ в рамките на фестивала „Тара-ра-бумбия“ бе постановката „Под манастирската лоза“ по Елин Пелин. Режисьор на спектакъла е Калин Ангелов, за сценографията и костюмите се бе погрижил Никола Налбанто, а за музиката Мартин Каров. Тази вечер на сцената се превъплатиха актьорите Албена Чобанова, Аладин Алиибрахим, Александър Митев, Андраш Кончалиев, Кънчо Кънев, Мариана Бонева, Мартин Лазаревски и Пепа Манева. С играта си те докоснаха публиката и пресъздадоха произведението на Елин пелин по необикновен и запомнящ", "date": "2019.05.20", "title": "Зам.-кметът Христина Шопова и директорът на ДТ „Никола Вапцаров“ Маргарита Мачева закриха седмото издание на международния фестивал „Тара-ра-бумбия“ в Благоевград"}
{"url": "http://www.focus-news.net/news/2019/05/20/2660307/pleven-gradushka-s-goleminata-na-leshnik-padna-v-selo-beglezh.html", "text": "Градушка с големината на лешник падна в   село Беглеж, предаде репортер на  Агенция \"Фокус\" . Бурята продължи около 15 минути и нанесе щети върху насажденията. В части от населеното място електричеството е спряно.", "date": "2019.05.20", "title": "Плевен: Градушка с големината на лешник падна в село Беглеж"}
{"url": "http://www.focus-news.net/news/2019/05/20/2660311/evropeyski-izbori-2019-tsvetan-tsvetanov-gerb-v-pravitelstvoto-na-boyko-borisov-nikoga-ne-spiraha-evrofondovete-a-na-bsp-neprekasnato-im-gi-spiraha.html", "text": "В правителството на Бойко Борисов никога не спираха еврофондовете, а на БСП непрекъснато им ги спираха, каза на среща в препълнената Спортна зала във Видин Цветан Цветанов, председател на предизборния щаб на ГЕРБ,  предаде репортер на Радио „Фокус“ – Видин . Той посочи, че кметовете на Видинска област са се възползвали от еврофондовете и са усвоили над 89 млн. „Това нямаше да се случи ако управляваха БСП. Ние управляваме стабилно и искаме да продължим тази стабилност защото европейските фондове могат да бъдат предоставени на държавите, когато те изпълняват определени критерии. България в лицето на кабинетите Борисов-1,2 и 3 изпълнява тези критерии и за това се усвояват тези средства и стигат до всички жители на населените места. Има много проблеми, които са наслагвани с годините и се търсят допълнителни финансови възможности“, каза Цветанов. Той благодари на кметовете на ГЕРБ от Видинска област, които поставяха проблемите на хората и търсеха тяхното решение с помощта на правителството. Според него това е възможно когато имаш стабилно правителство, имаш повече приходи, за да можеш да направиш съответното преразпределение и да подпомогнеш всички общини независимо от коя политическа сила са кметовете. Цветанов допълни, че Лиляна Павлова най-добре знае като регионален министър как са решавани проблемите на всички общини. „Това е силата на една политическа партия - това, което прави едно правителство и премиерът Борисов и ние го доказваме всеки ден. Убеден съм, че в тези избори ще победи тази партия, която води позитивна кампания и която може да отчете изпълнените ангажименти“, обясни Цветан Цветанов. Той допълни, че за Видин най-важна е магистралата Ботевград-Видин и тя ще бъде построена от правителството на ГЕРБ, но се нуждаят от максимално широка подкрепа на тези избори. Той благодари на СДС и всички партии, които са ги подкрепили на тези избори. „Нашата листа е избрана от всички структури на ГЕРБ в цялата страна и беше подкрепена вчера в зала „Арена Армеец“ от бъдещия председател на Европейската комисия Манфред Вебер, който е приятел на България. Ето това е доверието, което имаме и то трябва да бъде оценено“, заяви Цветанов.  \r\nАнна ЛОЗАНОВА", "date": "2019.05.20", "title": "Европейски избори 2019: Цветан Цветанов, ГЕРБ: В правителството на Бойко Борисов никога не спираха еврофондовете, а на БСП непрекъснато им ги спираха"}
{"url": "http://www.focus-news.net/news/2019/05/20/2660310/afp-saveta-za-sigurnost-na-oon-otkaza-na-rusiya-da-razgleda-vaprosa-za-ukrainskiya-zakon-za-ezika.html", "text": "Европейските страни, подкрепени от САЩ, са блокирали искането на Русия да се свика среща на Съвета за сигурност на ООН, по въпроса за новия закон за държавния език в Украйна, предаде  AFP .  \r\nВ подкрепа на руското искане са гласували пет страни, Русия, Китай, ЮАР, Доминиканската република и Екваториална Гвинея.  \r\nПротив руското предложения са гласували шест страни – САЩ, Франция, Великобритания, Германия, Полша и Белгия.  \r\nЧетири страни са се въздържали.   Светлин Божков", "date": "2019.05.20", "title": "AFP: Съвета за сигурност на ООН отказа на Русия да разгледа въпроса за украинския закон за езика"}
