{"url": "http://www.focus-news.net/news/2018/03/18/2500886/pazardzhik-velikdenska-rabotilnitsa-otvarya-vrati-v-etnografskata-ekspozitsiya-na-regionalniya-istoricheski-muzey-na-26-mart.html", "text": "Великденска работилница отваря врати в Етнографската експозиция на Регионалния исторически музей в Пазарджик на 26 март, съобщиха за Радио „Фокус“ – Пазарджик от музея. Работилницата ще продължи до 30 март, като по време на нея специалистите от етнографския отдел ще показват традиционни техники и начини за украсяване на великденските яйца, разпространени в нашата област – Ракитово, Велинград, Белово. Всеки посетител е необходимо да си донесе варено яйце, пчелен восък, битова свещ (за двама) и под вещото ръководство на етнографите сам ще изпише и отнесе в дома си сътвореното от собствените си ръце. Работилницата ще бъде отворена всеки делничен ден от 10,00 до 16,00 часа.", "date": "2018.03.18", "title": "Пазарджик: Великденска работилница отваря врати в Етнографската експозиция на Регионалния исторически музей на 26 март"}
{"url": "http://www.focus-news.net/news/2018/03/18/2500889/horst-zeehofer-es-tvarde-mnogo-pouchava-iztochnite-si-strani-chlenki-otnosno-migratsiyata.html", "text": "Според вътрешния министър на Германия Хорст Зеехофар ЕС държи твърде поучителен и пренебрежителен топ при общуването си със своите източни страни членки, предава Politico.\r\n„Морализаторският тон спрямо източноевропейците е контрапродуктивен, защото всяка от тези страни има гордост“, заяви Зеехофер. Той допълни, че поради тази причина ЕС „трябва да бъде по-гъвкав“. \r\nСъщевременно той посочи, че по отношение на миграцията фокусът трябва да се съсредоточи върху ограничаването и интеграцията. „Без ограничение, интеграцията няма да успее. А Имиграция без ограничение ще погълне страната“, допълни той. Виктор Турмаков", "date": "2018.03.18", "title": "Хорст Зеехофер: ЕС твърде много поучава източните си страни членки относно миграцията"}
{"url": "http://www.focus-news.net/news/2018/03/18/2500885/voice-of-america-izrael-e-unishtozhil-tunel-na-hamas-v-ivitsata-gaza.html", "text": "Израелската армия съобщи, че е разрушила тунел в Ивицата Газа, изкопан от членовете на „Хамас“, през който да извършват нападения, предава  Voice of America.\r\nАрмията съобщава, че частично е разрушила тунел, изкопан през 2014 г. и който „Хамас“ е укрепвал, за да може да го използва отново. \r\nСпоред военния говорител лейтенант Йонатан Конрикус подобни усилия от страна на палестинската организация „биха били безсмислена загуба на ресурси“, които могат да се използват за жителите на Газа. \r\nГоворител на „Хамас“ заяви, че Израел „демонстрира фалшиви постижения“, за да засили духа на армията си. Виктор Турмаков", "date": "2018.03.18", "title": "Voice of America: Израел е унищожил тунел на „Хамас“ в Ивицата Газа"}
{"url": "http://www.focus-news.net/news/2018/03/18/2500888/blagoevgrad-svetovnopriznatiyat-balgarski-uchen-prof-plamen-atanasov-poseti-yuzu-neofit-rilski.html", "text": "Директорът на Центъра за микроинженерни материали към Университета на Ню Мексико, Албакърки, САЩ и вицепрезидент на Международната електрохимична асоциация (International Society of Electrochemistry) – проф. Пламен Атанасов, бе гост на Югозападен университет (ЮЗУ) „Неофит Рилски“ в Благоевград. Това съобщиха от пресцентъра на висшето учебно заведение. \r\nПосещението му в университета е по покана на ръководителя на Иновационния Център за Еко Енергийни Технологии (ИЦЕЕТ) и зам.-декан по научноизследователската дейност на Природо-математическия факултет при ЮЗУ „Неофит Рилски“ проф. д-р Марио Митов.\r\nВ рамките на 4-дневната си визита проф. Атанасов се запозна с дейността на Иновационния център и бяха обсъдени възможности за активно сътрудничество за реализиране на мащабни научноизследователски проекти, финансирани от различни международни програми. Бяха дискутирани ключови въпроси относно изпълнението на текущ проект „Нови горивни елементи, базирани на химични и микробни процеси“, осъществяван в ИЦЕЕТ от екип под ръководството на проф. Митов, както и приложението на биологичните горивни елементи в бъдеща технология за пречистване на отпадни води.\r\nСветовнопризнатият учен се срещна с преподаватели, студенти и докторанти, пред които изнесе публична лекция на тема „Ново поколение електрокатализатори за горивни елементи“. Проф. Атанасов представи иновативен подход, разработен от неговия екип, за създаване на катализатори несъдържащи благородни метали, както и приложението им в разнообразни енергопреобразуващи технологии – от горивни елементи за автомобилната индустрия до устройства за пречистване и обезсоляване на води.\r\nПрофесионалната кариера на проф. Пламен Атанасов започва в Централната лаборатория за електрохимични източници на ток (понастоящем Институт по електрохимия и енергийни системи) към БАН, където защитава своята докторска дисертация. Специализира в областта на биоелектрохимия на ензимите в Института по електрохимия „Фрумкин“ в Москва. През 1992 г. се премества в Университета на Ню Мексико (UNM), Албакърки, САЩ, където участва в разработването на разнообразни електрохимични биосензори за приложение в биомедицината, екологията, безопасността на храните и отбраната. През 1999 г. Пламен Атанасов е привлечен от Superior MicroPowders LLC (придобит по-късно от Cabot Corp.) като ръководител на проект за разработването на катализатори на горивни елементи в индустриален мащаб. През 2007 г. проф. Атанасов основава Центъра за възникващи енергийни технологии (CEET) към Университета на Ню Мексико. В периода 2012-2013 е Декан по научните изследвания към Института по инженерство на UNM. От 2015 г. е директор на Центъра за микроинженерни материали (CMEM) на UNM. Проф. Атанасов е асоцииран с Националната лаборатория „Лос Аламос“ и е почетен професор на БАН. През 2015 г. е избран за Вице-президент на Международната електрохимична асоциация. Понастоящем е почетен професор по Химично и биологично инженерство и Химия и химична биология. През настоящата година проф. Атанасов е официално въведен в Националната академия на изобретателите на САЩ.\r\nРазнообразните научно-изследователски програми на проф. Атанасов са насочени към разработването на нови неплатинови електрокатализатори за горивни елементи, нано-структурирани катализатори за окисляване на комплексни горива, нови материали и технологии за преобразуване и съхранение на енергия, ензимни и микробиални горивни елементи и други иновативни биоелектрохимични системи и технологии. Неговите изследователски програми са финансирани от DOE-EERE и DOD-ARO, NSF и Bill & Melinda Gates Foundation. Той притежава 54 патента, значителен брой от които са лицензирани и са в основата на няколко катализаторни продукта. Проф. Атанасов е публикувал над 360 рецензирани научни статии, 20 глави в книги и е редактирал книга за ензимни горивни елементи. Член е на редакционните колегии на ACS Applied Energy Materials, ChemElectroChem (Wiley-VCH) и Electrocatalysis (Springer). Бил е научен ръководител на 33 успешно защитили докторанти и редица постдокторанти в UNM. За наша чест, сред тях е и д-р София Бабанова, защитила първата дисертация в България в областта на микробиалните горивни елементи в нашия университет.", "date": "2018.03.18", "title": "Благоевград: Световнопризнатият български учен проф. Пламен Атанасов посети ЮЗУ „Неофит Рилски“"}
{"url": "http://www.focus-news.net/news/2018/03/18/2500890/veliko-tarnovo-eksperti-ot-riosv-sa-spasili-9-zashtiteni-ptitsi-prez-2017-g.html", "text": "Експерти от Регионалната инспекция по околната среда и водите (РИОСВ) във Велико Търново са спасили 9 защитени птици през 2017 г. Това съобщи за Радио „Фокус“ – Велико Търново Милка Асенова, експерт от РИОСВ – Велико Търново. По нейни думи във връзка със зачестяването на случаите с бедстващи животни през пролетно-летния сезон експертите от РИОСВ отправят към гражданите съвети за реакция в подобни случаи.\r\nАсенова уточни, че на първо място трябва да се установи дали намереното животно наистина е бедстващо т. е. - има ли видими физически увреждания и намира ли в условия, застрашаващи живота му. „В зависимост от вида на животното – защитен вид, ловен обект, селскостопански животни, кучета и котки, вариантите да се потърси помощ и/или съвет са няколко. Подробна информация е представена на сайта на РИОСВ“, допълни още тя.\r\nМилка Асенова припомни, че от компетентността на РИОСВ е да предприема мерки, засягащи защитени видове, включени в приложенията на Закона за биологичното разнообразие. Експерти от инспекцията преценяват състоянието на екземпляра. В случай, че може да оцелее без намеса, той се оставя на място или се насочва за лечение и отглеждане към спасителен център.\r\nПрез миналата година, в резултат на навременната намеса на експертите по биологично разнообразие от РИОСВ – Велико Търново, са спасени девет защитени птици, които са изпратени за лечение в Спасителния център за диви животни в Стара Загора.\r\nНасоките в помощ на гражданите за реакция при откриване на бедстващи животно са публикувани на интернет страницата на инспекцията: http://www.riosvt.org/logos/signali_zashtiteni_jivotni.pdf.\r\nНадежда КРЪСТЕВА", "date": "2018.03.18", "title": "Велико Търново: Експерти от РИОСВ са спасили 9 защитени птици през 2017 г."}
{"url": "http://www.focus-news.net/news/2018/03/18/2500884/d-r-dora-georgieva-dietolog-postite-imat-polozhitelen-efekt-varhu-endokrinnata-sardechno-sadovata-i-nervnata-sistema.html", "text": "Постите имат положителен ефект върху организма на хората. Това каза за Радио „Фокус“ – Пирин д-р Дора Георгиева, диетолог. По думите й те влияят благоприятно на ендокринната, сърдечно-съдовата и нервната система при човека, като нормализират и кръвното налягане, подобряват обмяната на вещества и функциите на отделителната ни система. „Бих искала да отбележа, че по-продължителното лишаване на организма от необходимите хранителни вещества и намаленият прием на калории могат да отслабят нашата имунна система“, подчерта тя. \r\nД-р Георгиева допълни, че по време на прилагане на хранителен режим ние може да се чувстваме отпаднали, уморени, да изпитваме болки в стомаха и подуване на корема, както и тежест след хранене. „Това се дължи от стрес от нарушения ни начин на хранене. Налага се да компенсираме намаления прием на витамини и микроелементи чрез храната по време на самите пости“, посочи още тя. Диетологът препоръча хората да не се притесняват за изключените от менюто храни, тъй като има много варианти за заместването им. „Например варивата – боб, леща, нахут, грах - със зърнени храни, като най-разпространените са ориз, просо, киноа и царевица“, обясни тя. Д-р Георгиева каза още, че правилно подбрани комбинации могат да образуват един пълноценен протеин и организмът ни няма да изпадне в така нареченият „белтъчен дефицит“, който се проявява при липсата на месо и млечни продукти.\r\nКристина МИТКОВА", "date": "2018.03.18", "title": "Д-р Дора Георгиева, диетолог: Постите имат положителен ефект върху ендокринната, сърдечно съдовата и нервната система"}
{"url": "http://www.focus-news.net/news/2018/03/18/2500895/interfaks-po-predvaritelni-danni-vladimir-putin-poluchava-poveche-ot-90-ot-glasovete-v-krim-i-sevastopol.html", "text": "По данни на ЦИК на Русия действащият президент на Страната е получил 91,7% от гласовете в Крим и 91,52% във Севастопол, предава Интерфакс.\r\nПо предварителни данни е кандидатът от КПРФ Павел Грудинин с 2,23 от гласовете в Крим и 2,92% от гласовете във Севастопол.  Кандидатът от ЛДПР Владимир Жириновски получава съответно 1,91 и 2,64%. Виктор Турмаков", "date": "2018.03.18", "title": "Интерфакс: По предварителни данни Владимир Путин получава повече от 90% от гласовете в Крим и Севастопол"}
{"url": "http://www.focus-news.net/news/2018/03/18/2500905/tass-milorad-dodik-zayavi-che-ochakval-pobedata-na-vladimir-putin.html", "text": "Президентът на влизащата в състава на Босна и Херцеговина Република Сръбска Милорад Додик заяви, че е бил уверен в победата на Владимир Путин на президентските избори в Русия, предава ТАСС.\r\n„Очаквах победата на Путин, разбира се. Той е безспорен политически лидер на руския народ, а също, бих казал, безспорен политически лидер на целия свободен свята – на тези, които се стремят да се уважават един-друг, тези които не искат да си налагат нищо помежду си. Смятам, че той върна силата на Русия и удържа велика победа“, заяви Додик.  Виктор Турмаков", "date": "2018.03.18", "title": "ТАСС: Милорад Додик заяви, че очаквал победата на Владимир Путин"}
{"url": "http://www.focus-news.net/news/2018/03/18/2500893/tass-vladimir-putin-blagodari-na-privarzhenitsite-si-za-pobedata-na-prezidentskite-izbori.html", "text": "Президентът на Русия Владимир Путин благодари на поддръжниците си за подкрепата на президентските избори, предава ТАСС.\r\n„Силно ви благодаря за подкрепата. Искам да се обърна към тези, които са се събрали днес в Москва и към нашите привърженици на цялата територия на нашата огромна страна: големи благодарности за резултата“, заяви той от сцената на провеждан в руската столица концерт-митинг „Русия, Севастопол, Крим“.  Виктор Турмаков", "date": "2018.03.18", "title": "ТАСС: Владимир Путин благодари на привържениците си за победата на президентските избори"}
{"url": "http://www.focus-news.net/news/2018/03/18/2500894/ria-novosti-pri-prebroyavane-na-byuletinite-ot-polovinata-izbiratelni-sektsii-vladimir-putin-poluchava-poveche-ot-75-ot-glasovete.html", "text": "Действащият президент на Русия Владимир Путин води на президентските избори в Русия, събирайки точно три четвърти от гласовете след обработката на данните от половината избирателни секции, предава РИА Новости.\r\nПо данни на ЦИК на Русия след обработката на 50,01% от секциите, Путин получава 75,01% от гласовете. \r\nКандидатът от КПРФ Павел Грудинин заема второ място с 13,25% от гласовете, а на трето място е лидерът на ЛДПР Владимир Жириновски с 6,29% от гласовете. Четвърто място заема кандидатът от „Гражданска инициатива“ Ксения Собчак с 1,43%.  Виктор Турмаков", "date": "2018.03.18", "title": "РИА Новости: При преброяване на бюлетините от половината избирателни секции Владимир Путин получава повече от 75%  от гласовете"}
{"url": "http://www.focus-news.net/news/2018/03/18/2500892/ria-novosti-po-predvaritelni-danni-v-chechenskata-republika-za-vladimir-putin-sa-glasuvali-93-ot-izbiratelite.html", "text": "Президентът на руската Чеченска република Рамзан Кадиров обяви, че повече от 93% от избирателите в нея са гласували за Владимир Путин на президентските избори в страната по предварителни данни, предава РИА Новости.\r\n„Искам да благодаря на чеченския народ за това, че дойде на изборите, демонстрира единство и това, че няма да се отклоним от поетия път. Днес чеченският народ направи своя избор, повече от 93% от избирателите, по предварителни данни да гласували за действащия президент. От целия чеченски народ и от себе си лично поздравявам за преизбирането действащия президент на Русия Владимир Путин“, заяви Кадиров.  Виктор Турмаков", "date": "2018.03.18", "title": "РИА Новости: По предварителни данни в Чеченската република за Владимир Путин са гласували 93% от избирателите"}
{"url": "http://www.focus-news.net/news/2018/03/18/2500654/predstoyashti-sabitiya-v-stranata-za-18-mart-agentsiya-fokus.html", "text": "***\r\nОт 14.30 часа в МВнР вицепремиерът и министър на външните работи Екатерина Захариева ще връчи най-високото отличие на Министерството на външните работи  - „Златна лаврова клонка” на изпълнителния директор на Агенция ЕВРОПОЛ  Роб Уейнрайт. \r\n***\r\nОт 16.00 часа в кинозалата на Ню Бояна Филм Студиос ще се проведе церемония по награждаване на победителите в кино състезанието “Ню Бояна 24”.\r\n***\r\nОт 19.00 часа в театър Азарян официално ще бъде открит Софийски театрален салон. \r\n***\r\nОт 10.00 часа на площад „Македония“ ще се състои състезание „Дамско рали“, организирано от Община Благоевград и Автомобилен спортен клуб „Диамо”.  \r\n***\r\nОт 10.00 часа народният представител Даниела Димитрова ще се срещне с жителите на село Орляк, община Тервел. За 12.00 часа е насрочена приемната ѝ в село Безмер.\r\n***\r\nОт 11.00 часа в Държавен куклен театър „Дора Габе“ ще се играе спектакълът „Лека нощ, съкровище“.\r\n***\r\nВ 09.00 часа в храм „Успение на Пресвета Богородица\", Негово преосвещенство Константийският епископ Яков ще оглави архиерейска света Литургия.\r\n***\r\nВ 09.00 часа в митрополитския храм „Св. вмчца Марина“ ще бъде отслужена архиерейска св. Литургия по повод Четвърта Неделя на Великия пост – на св. Йоан Лествичник.\r\n***\r\nВ 10.30 часа в Античен форумен комплекс „Августа Траяна“ ще се проведе XX Фестивал на маскарадните игри.", "date": "2018.03.18", "title": "Предстоящи събития в страната за 18 март (Агенция „Фокус“)"}
{"url": "http://www.focus-news.net/news/2018/03/18/2500655/pregled-na-osnovnite-temi-v-svetovniya-pechat-agentsiya-fokus.html", "text": "Министъра на правосъдието на САЩ Джеф Сешънс се намира под нарастващ натиск, породен от искането да бъде назначен втори специален прокурор заради отправени обвинения за злоупотреби в Министерството на правосъдието и Федералното бюро за разследване (ФРБ), пише The Hill. \r\nДо сега тези призиви, идващи най-вече от дясната част на политическия спектър, бяха оставени без отговор, като официални лица от министерството посочваха като причина за това наличието на специален инспектор, който се очакваше да излезе с доклад към началото на пролетта. Но Сешънс разкри, че миналата седмица е поискал от дългогодишен служител в Министерството на правосъдието да разгледа нуждата от назначаването на специален прокурор по въпроса, което е знак, че може би завеждащият ведомството е решил да обърне на идеята по-голямо внимание. \r\nСпоред високопоставени членове на Републиканската партия, работещият конкретно по въпроса инспектор няма нужните правомощия за да предприеме цялостно разследване относно действията на ФБР. Така например в изпратено по-рано тази седмица писмо Сешънс бива призован да назначи специален прокурор, който „да събере всички факти“, докато друг републиканец заяви пред местна телевизия, че „ФБР и Министерството на правосъдието са корумпирани, по мое мнение, що се отнася до въпроса с разследването около имейлите на Хилъри Клинтън.\" \r\nАко Сешънс не назначи специален прокурор, който да разгледа въпроса около възможната корупция в министерството и във ФБР, смята изданието, то той може да е следващият уволнен, след като във вторник Доналд Тръмп замени държавния секретар Рекс Тилърсън с директора на ЦРУ Майк Помпео. Малко по-късно се породиха спекулации, че следващия който ще бъде изгонен от администрацията е президентският съветник за националната сигурност Хърбърт Макмастър.  \r\nДругият специален прокурор е Робърт Мюлер, който води разследването за евентуалната руска намеса на американските президентски избори.\r\n*** Израелските въоръжени сили съобщиха в събота, че край границата между Ивицата Газа и страната е детонирано взривно устройство, като няма данни за пострадали или нанесени щети, пише израелското издание Haaretz. Въпреки това обаче армията на страната е нанесла удар по позиции на Хамас като отговор. Вестникът отбелязва, че това е четвъртият подобен инцидент в последния месец, при който взривно устройство избухва край граничната линия между Ивицата и Израел.\r\nСпоред данни на армията, произшествието е станало в северната част на Ивицата Газа, а като отговор чрез танков огън е бил унищожен преден пост на Хамас. Според кореспонденти на няколко медии, израелските военни са изстреляли три снаряда, вследствие на което от Министерството на здравеопазването на Палестинската автономия разкриха, че един човек е леко ранен.\r\nИзданието припомня, че в четвъртък бяха задействани други две такива устройства, заложени около 100 метра от граничната линия и детонирани при преминаването на израелски патрул. Най-сериозният инцидент се случи през февруари, когато при подобен случай двама войници от въоръжените сили на Израел бяха тежко ранени. При инцидента, според разпространени от армията данни, четирима войници са отишли да проверят палестински флаг, който е бил сложен на граничната ограда при сблъсъци между палестинци и военни предния ден, докато взривното устройство е било заложено до него. \r\n*** Личният адвокат на американския президент Доналд Тръмп предположи, че държавният глава се надява завеждащият разследването на евентуалната руска намеса на президентските избори в САЩ от 2016 г. специален прокурор Робърт Мюлер да бъде уволнен, след като същото се случи на заместник директора на Федералното бюро за разследване (ФБР) Андрю Маккейб, пише Washington Examiner. \r\nСлед като в събота министъра на правосъдието Джеф Сешънс обяви, че уволнява Маккейб по-малко от 48 часа преди той да може да се пенсионира, адвокатът Джон Доуд заяви, че се надява заместника на Сешънс Род Розенщайн, който отговаря за „руското разследване“ „да последва примера“ даден от министъра. \r\n„Нядявам се Розенщайн да последва добрия пример на Сешънс и постави край на разследването за предполагаемата руска намеса“, заяви Доуд, като изрази мнението, че разследването е изфабрикувано от „шефа на Маккейб Джеймс Коми на базата на подправено и корумпирано досие“. \r\nАдвокатът на Тръмп е направил коментара си като отговор на въпрос, засягащ уволнението на Маккейб, което бе определено от президента като „велик ден за демокрацията“. Уволненият заместник директор отхвърли съобщенията идващи от две от подразделенията на ФРБ и цитирани от Сешънс, според които Маккейб е извършил неразрешено разкриване на информация и е направил неверни твърдения, докато се намирал под клетва.\r\n*** Американският президент Доналд Тръмп и неговият южнокорейски колега Мун Дже-ин, и двамата от които планират провеждането на среща с лидера на пхенянския режим Ким Чен-ун, са се съгласили да запазят политиката на максимален натиск срещу Северна Корея, пише японският вестник The Asahi Shimbun.\r\nСпоред съобщение на Белия дом, двамата са на мнение, че „конкретни действия, а не думи, ще бъдат ключа към постигане на трайна денуклеаризация на Корейския полуостров.“ Тръмп е подчертал, че ще изпълни обещанието си да се срещне с Ким Чен-ун до края на май, която среща стана възможна след искане от страна на Пхенян. От своя страна държавният глава на Южна Корея е заявил, че неговите разговори с пхенянския лидер ще се състоят през април, като вестникът определя това като прелюдия към първата среща между САЩ и Северна Корея от края на Корейската война насам. Пхенян все още трябва да потвърди готовността си за среща публично, като детайлите около разговорите не са уточнени, въпреки че посещението на севернокорейския външен министър в Швеция породи спекулации, че скандинавската държава може да играе ролята на домакин", "date": "2018.03.18", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/18/2500896/regnum-rusiya-e-obrechena-na-uspeh.html", "text": "Президентът на Русия Владимир Путин заяви по време на митинг-концерт в Москва, за да благодари на подкрепилите го на президентските избори в страната, предава  Regnum.\r\nТой подчерта, че всички които днес са гласували за него и са го подкрепили „са голям общонационален отбор. Той обеща, че получил такава подкрепа той и екипът му ще работят още по-ефективно и интензивно за благото на Русия.\r\n„Русия е обречена на успех. Нека заедно се заемем за голямата мащабна работа в името на Русия“, допълни той. Виктор Турмаков", "date": "2018.03.18", "title": "Regnum: Русия е обречена на успех"}
{"url": "http://www.focus-news.net/news/2018/03/18/2500656/bloomberg-prezidentat-na-mavritsiy-podava-ostavka.html", "text": "Единствената жена президент в Африка на островната държава Мавриций подава оставка, предава агенция Bloomberg.\r\nАмина Гуриб-Факим, първата и единствена жена президент в Африка, се оттегля след скандал за направени луксозни покупки с кредитна карта, издадена на базираната в Лондон  благотворителна организация Planet Earth Institute.\r\nПрезидентката е направила разход за 27 хиляди долара, които после е възстановила, като се е оправдала, че тази карта била „подобна“ на нейната. Според местно радио тя е направила 63 транзакции с тази карта. След като е станало ясно за тези транзакции премиерът на страната е настоял за оставката й. Юлиян Марков", "date": "2018.03.18", "title": "Bloomberg: Президентът на Мавриций подава оставка"}
{"url": "http://www.focus-news.net/news/2018/03/18/2500657/afp-polski-arhiepiskop-ostro-razkritikuva-sveshtenik-pozhelal-smartta-na-papata.html", "text": "Архиепископът на Краков Марек Йедрашевски остро разкритикува думите на консервативен полски свещеник, пожелал смъртта на Папата, предава AFP.\r\n „С голяма болка и съжаление научих за скорошните коментари на отец Едуард Станиек за Папа Франциск“, казва архиепископът в официално становище.\r\nМестните медии в петък написали, че миналия месец в своя проповед отец Станиек казал: „Моля се за мъдрост за Папата, сърцето му да се отвори за Светия Дух, и ако това не стане се моля той бързо да отиде при своя Създател“. \r\nПапа Франциск е считан за твърде либерален за много представители на Полската католическа църква, които все още следват по-консервативните учения на Свети Йоан Павел Втори, поляк по народност. Юлиян Марков", "date": "2018.03.18", "title": "AFP: Полски архиепископ остро разкритикува свещеник, пожелал смъртта на Папата"}
{"url": "http://www.focus-news.net/news/2018/03/18/2500883/ria-novosti-genadiy-zyuganov-zayavi-che-ne-sazhalyava-za-reshenieto-si-da-izdigne-pavel-grudinin-na-izborite.html", "text": "Председателят на руската партия КПРФ Генадий Зюганов заяви, че не съжалява за решението си да издигне като кандидат за президент Павел Грудинин, а сам да не встъпи в надпреварата, предава РИА Новости. \r\n„Никак не съжалявам. Смятам, че решението е мъдро и правилно“, заяви Зюганов от предизборния щаб на партията си, отговаряйки на журналистически въпрос дали не съжалява за решението си да издигне Грудинин за кандидат-президент.Агенция „Фокус“ припомня: \r\nПавел Грудинин при около 35% обработени бюлетини е на второ място на изборите с 14,45% от гласовете. Начело е досегашният президент на страната Владимир Путин със 73,71%. Виктор Турмаков", "date": "2018.03.18", "title": "РИА Новости: Генадий Зюганов заяви, че не съжалява за решението си да издигне Павел Грудинин на изборите"}
{"url": "http://www.focus-news.net/news/2018/03/18/2500887/senator-dzhon-makkeyn-rusnatsite-znayat-che-pobedata-na-vladimir-putin-na-izborite-e-izmama.html", "text": "Американският сенатор Джон Маккейн (Републиканска партия, Аризона) разкритикува президентските избори в Русия като „измама“, пише The Hill.\r\n„Това, че Путин трябваше да се потруди здраво, за да увеличи избирателната активност, показва, че руският народ знае, че неговото твърдение, че е спечелил е измама“, заяви Маккейн веднага, след като първоначалните данни показаха, че Путин е спечелил четвърти мандат като президент. \r\n„САЩ стоят до всички руснаци искащи свобода“, допълни сенаторът.  Виктор Турмаков", "date": "2018.03.18", "title": "Сенатор Джон Маккейн: Руснаците знаят, че победата на Владимир Путин на изборите е измама"}
{"url": "http://www.focus-news.net/news/2018/03/18/2500660/interfaks-ministerstvoto-na-saobshteniyata-i-masovite-komunikatsii-na-rusiya-saobshtava-za-hakerska-aktivnost-predi-prezidentskite-izbori.html", "text": "Министерството на съобщенията и масовите комуникации на Русия съобщава за хакерска активност преди президентските избори, предава Интерфакс.\r\n„Ние действително наблюдаваме определен ръст на активността (на хакерите). Но сме напълно уверени в работоспособността и защитата на системата“, заявява министърът Николай Никифоров.\r\n„Атаките са постоянно явление, наблюдавали сме ги и по-рано. Засега е сложно да се каже доколко са свързани с изборите. Но ще видим. Мисля, че основният театър ще видим по времето на гласуване в централната част на Русия“, добавя той. \r\nСпоред директора на „Ростелеком“ в събота в деня за размисъл е имало голяма хакерска атака срещу сайта на Федералната служба за надзор в сферата на съобщенията, информационните технологии и масовите комуникации. Юлиян Марков", "date": "2018.03.18", "title": "Интерфакс: Министерството на съобщенията и масовите комуникации на Русия съобщава за хакерска активност преди президентските избори"}
{"url": "http://www.focus-news.net/news/2018/03/18/2500689/api-snegopochistvashtite-firmi-sa-v-gotovnost-za-zimno-poddarzhane-na-republikanskite-patishta-vav-vrazka-s-ochakvanite-valezhi-vav-visokoplaninskite-prohodi.html", "text": "Днес се очаква съществена промяна във времето. По високопланинските проходи е възможно дъждът да премине в сняг. Това съобщиха от пресцентъра на Агенция \"Пътна инфраструктура\". По разпореждане на председателя на Управителния съвет на Агенция \"Пътна инфраструктура\" инж. Дончо Атанасов всички областни пътни управления и снегопочистващите фирми са в готовност за поддържане на републиканските пътища при зимни условия. Агенция „Пътна инфраструктура“ апелира шофьорите да тръгват на път с автомобили, подготвени за зимни условия, да карат със съобразена скорост и повишено внимание, спазвайки указанията на „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.03.18", "title": "АПИ: Снегопочистващите фирми са в готовност за зимно поддържане на републиканските пътища във връзка с очакваните валежи във високопланинските проходи"}
{"url": "http://www.focus-news.net/news/2018/03/18/2500661/ot-dekemvri-balgarite-shte-mogat-da-pazaruvat-onlayn-ot-vsichki-strani-v-es-obzor.html", "text": "От декември българите ще могат да пазаруват онлайн от всички страни членки на ЕС. Това стана ясно на откриването на нов информационен магазин по повод Световния ден на потребителя на 15 март. Ще отпадне т.нар. геоблокиране, което означава, че вече няма да може сайтовете да си позволяват да не изпращат стоки до България. Константин Арабаджиев от Комисията за защита на потребителите (КЗП) изтъкна, че информационният магазин се открива, за да се информират потребителите и да бъдат стимулирани да търсят права си при използването на дигитални услуги. Очаква се през 2020 година в световен мащаб оборотът от електронната търговия да се увеличи 3 пъти. Константин Райков от КЗП призова потребителите да упражняват правото си на информация преди да пазаруват и им пожела безпроблемно пазаруване през 2018 година. Директорът на Европейския потребителски център (ЕПЦ) Игнат Арсенов обясни, че най-често потребителите се оплакват от доставката, от проблеми със връщането на стока или при дефект. Към ЕПЦ постъпват около 2 хил. сигнала на година, 70% от тях са свързани с транзакции онлайн. Игнат Арсенов обърна внимание, че много често потребителите не знаят за правото си да върнат получена вече стока в срок от 14 дни. Те трябва да контактуват с търговците по е-майл, а не по телефона, за да могат да докажат, че им е отказано връщането на стока. Нямат право да връщат самолетни билети, храни, напитки, музика, филми, козметика и други. Най-новата тенденция е използването на платформи за онлайн пазаруване, които са все по-достъпни и изгодни за потребителите, както и социалните мрежи. Проблем в тези случаи се оказва това, че потребителите всъщност не разбират от кой търговец пазаруват, в последствие не знаят към кого да се обърнат при нередност и как да потърсят правата си. При онлайн пазаруване трябва да проверим името на фирмата и адреса й, защото често фирмите посочват фалшив адрес. Трябва да внимаваме за това сайтът да е изработен професионално. „Когато видим прекалено ниска цена - определено нещо, което е прекалено хубаво, за да е истина, не е истина“, коментира Игнат Арсенов. Съмнителни са случаите, когато стока е намалена от 120 евро на 40 например, тогава трябва да проучим офертата допълнително. Процентът българи, които пазаруват онлайн, е по-нисък от средния за ЕС. 29% от българите са пазарували онлайн през 2017 година, при 55% средно за ЕС. Наблюдава се увеличение на пазаруващите онлайн българи. Те пазаруват по интернет най-вече дрехи, обувки и техника. Във всяка страна членка на ЕС има Европейски потребителски център, както и в Исландия и Норвегия. Консултацията с тях може да спести на потребителите пари и да им помогне да избегнат проблеми при пазаруването. На откриването на новия информационен магазин от ЕПЦ България бяха раздадени материали за това какви са потребителските ни права при гаранции и рекламации на продукти, при пазаруване в интернет, както и при пътуване.Правата ни като пътници:\r\n-              .\r\nБиляна ИВАНОВА", "date": "2018.03.18", "title": "От декември българите ще могат да пазаруват онлайн от всички страни в ЕС (ОБЗОР)"}
{"url": "http://www.focus-news.net/news/2018/03/18/2500891/interfaks-pri-obraboteni-40-ot-byuletinite-vladimir-putin-sabira-7422-ot-glasovete.html", "text": "Президентът на Русия Владимир Путин продължава уверено да води на президентските избори в Русия, увеличавайки преднината си пред своите конкуренти: след обработката на 40% от бюлетините, той има 74,22% от гласовете, предава Интерфакс.\r\nНа второ място е кандидатът от КПРФ Павел Грудинин с 14,03%, а на трето място лидерът на ЛДПР Владимир Жириновски с 6,51%. На четвърто място е Ксения Собчак с 1,41% от гласовете.  Виктор Турмаков", "date": "2018.03.18", "title": "Интерфакс: При обработени 40% от бюлетините Владимир Путин събира 74,22% от гласовете"}
{"url": "http://www.focus-news.net/news/2018/03/18/2500666/silniyat-vyatar-sazdade-problemi-preduprezhdeniyata-ostavat-i-za-nedelya-obzor.html", "text": "На десетки сигнали за паднали клони вследствие на силния вятър се отзоваха екипите на дирекция „Аварийна помощ и превенция” на Столична община в съботния ден. Отстранявани са били клони от улични платна и паркове, като междувременно са обезопасявани и наклонени дървета в зелени площи като парк „Заимов”, Княжевска градина и парк Банкя. Извършвани са обходи на терен с цел почистване на пешеходните алеи. Аварийните екипи са се отзовали и на сигнали за надвиснали ламарини от строителни обекти. От Столичната община призоваха изпълнителите на строителни обекти да проверят състоянието на оградите, крановете и скелета и да предприемат действия по обезопасяването им, а собствениците на търговски и рекламно-информационни елементи да проверят обектите си. Гражданите от своя страна трябва да бъдат внимателни и да обезопасят незакрепени предмети от тераси или прозорци на жилища си.\r\nВ Кюстендил, където поривите на вятъра също бяха много силни, екипи на „Пожарна безопасност и защита на населението” реагираха на над 10 сигнала за паднали дървета и клони. Екипи на Община Кюстендил също са отстранявали клони от уличните настилки. При възникналите инциденти няма пострадали хора или нанесени материални щети. \r\nОранжев код за силен вятър е в сила за цялата страна и за неделя, като в някои области се очакват обилни валежи, придружени от гръмотевици. През деня в цялата страната югозападният вятър ще се смени с умерен и временно силен северозападен, в Източна България – североизточен. С нахлуването на студен въздух от север ще започне и бързо понижение на температурите. От НИМХ предупреждават, че силните пориви на вятъра могат да причинят смущения в електроснабдяването, структурни повреди, изкоренени дървета и наранявания от летящи предмети.", "date": "2018.03.18", "title": "Силният вятър създаде проблеми, предупрежденията остават и за неделя (ОБЗОР)"}
{"url": "http://www.focus-news.net/news/2018/03/18/2500897/tass-ostanaliyat-na-peto-myasto-grigoriy-yavlinskiy-smyata-che-prezidentskite-izbori-v-rusiya-ne-sa-izglezhdali-istinski.html", "text": "Кандидатът за президент на Русия от партия „Яблоко“ Григорий Явлинский заяви, че „изборите не са приличали на истински“, предава ТАСС.\r\n„Прекрасно разбираме, че тази процедура малко причила на истински избори. Осветяването на кандидатите бе непропорционално в медиите, имаше административен натиск“, пише в официално заявление на кандидата. Лидерът на партията поясни, че основната цел на участието е било „искането на промяна“.\r\nЯвлински смята, че партия „Яблоко“ е провела прекрасна предизборна кампания. „Ние проведохме прекрасна кампания: видях хиляди млади хора, които вярваха в друго бъдеще. Истински се радвам, че с много от тях успях да общувам лично“, допълни той.\r\nЯвлински също така изрази съжаление, че докато „Яблоко“ „предлага алтернатива, другите кандидати си устройваха скандали и евтини зрелища“.  Виктор Турмаков", "date": "2018.03.18", "title": "ТАСС: Останалият на пето място Григорий Явлинский смята, че президентските избори в Русия не са изглеждали истински"}
{"url": "http://www.focus-news.net/news/2018/03/18/2500668/reuters-hilyadi-protestirat-v-braziliya-sled-ubiystvoto-na-obshtinska-savetnichka-i-aktivistka.html", "text": "Хиляди протестират в Бразилия след убийството на общинска съветничка и активистка Мариел Франко, на 38 години, от Рио де Жанейро, предава  Reuters.\r\nСпоред разследващи, прокурори и дори лидери на банди става дума за политическо убийство. Популярната съветничка  и активистка  за човешки права и защитничка на жените и на бедните от Партията на социализма и свободата е убита заедно с шофьора й в опасната северна част на Рио де Жанейро\r\nСамо преди месец правителството реши да изпрати армията в бразилския мегаполис заради нарасналия брой на убийствата. Франко бе противничка на този ход на управляващите и беше в комисията, която да надзирава действията на военните. Юлиян Марков", "date": "2018.03.18", "title": "Reuters: Хиляди протестират в Бразилия след убийството на общинска съветничка и активистка"}
{"url": "http://www.focus-news.net/news/2018/03/18/2500664/sunday-express-es-mozhe-da-zabrani-poletite-na-britanskite-avioprevozvachi-mezhdu-evropeyskite-gradove.html", "text": "Според главния изпълнителен директор на авиокомпанията „Райънеър“  Майкъл О‘Лиъри Европейският съюз може да забрани на британските компании British Airways и easyJet да изпълняват полети между европейските градове, пише британският вестник Sunday Express.\r\nСпоред него Брекзит ще доведе до ограничаване на полетите до и от Великобритания, особено ако не се постигне споразумение в областта на въздушния транспорт. Според европейските правила между европейските градове могат да летят само авиокомпании с преобладаващо европейско участие. \r\nМайкъл О‘Лиъри допуска, че големите европейски авиокомпании ще използват възможността да отмъстят на британските си конкуренти. Юлиян Марков", "date": "2018.03.18", "title": "Sunday Express: ЕС може да забрани полетите на британските авиопревозвачи между европейските градове"}
{"url": "http://www.focus-news.net/news/2018/03/18/2500670/bbc-zapochva-pochistvaneto-na-everest-ot-boklutsi.html", "text": "Започва почистването на Еверест от боклуци, предава BBC.\r\nЦелта е да се извозят по въздуха около 100 тона боклуци. Само през първия ден са събрани и извозени около 1 200 килограма. Алпинистите са задължени да взимат със себе си всички отпадъци, които генерират, но въпреки това след тях остават кутии от бира и храна, както и повредено алпийско оборудване. Проблем засега остават биологичните отпадъци, които могат да станат опасни за здравето. Юлиян Марков", "date": "2018.03.18", "title": "BBC: Започва почистването на Еверест от боклуци"}
{"url": "http://www.focus-news.net/news/2018/03/18/2500665/huffington-post-edna-treta-ot-britantsite-podkrepyat-boykot-na-svetovnoto-parvenstvo-v-rusiya-ot-strana-na-angliyskiya-natsionalen-otbor.html", "text": "Една трета от британците подкрепят бойкот на Световното първенство в Русия от страна на английския национален отбор след отравянето на бившия руски шпионин Сергей Скрипал и дъщеря му, пише британския вестник Huffington Post.\r\nТова показват резултатите от проведена анкета. От анкетираните 1 986 възрастни 34 процента биха подкрепили бойкот от страна на английския национален отбор на Световното първенство това лято, 39 процента не одобряват, а 27 процента  не са сигурни. Измежду футболните фенове обаче 56 процента са против неучастие на отбора на Гарет Саутгейт,  докато 32 процента одобряват евентуално неявяване.  Юлиян Марков", "date": "2018.03.18", "title": "Huffington Post: Една трета от британците подкрепят бойкот на Световното първенство в Русия от страна на английския национален отбор"}
{"url": "http://www.focus-news.net/news/2018/03/18/2500658/cnn-sasht-obvinyavat-rusiya-v-hakerski-ataki-sreshtu-elektroprenosnata-mrezha.html", "text": "САЩ обвиняват Русия в хакерски атаки срещу електропреносната мрежа, съобщава американският телевизионен канал CNN.\r\nДепартаментът по вътрешна сигурност обяви в четвъртък, че Русия полага „многоетапни усилия“ да навреди на „специфични правителствени структури и критична инфраструктура“.\r\nСпоред Департамента Русия се е насочила към правителствените мрежи, като първо е „ударила“ по-малки частни, не така сигурни мрежи. Русия се е опитала да атакува „енергийни, ядрени, търговски съоръжения, водоснабдяването, авиацията и критични производствени сектори“.\r\nАдминистрацията на американския президент Доналд Тръмп обяви нови, разширени санкции срещу Русия, включително срещу така наречената Мрежова изследователска агенция, която според американските разследващи органи е „ферма за тролове“, имаща ключова роля за руската намеса в американските президентски избори през 2016 година. Юлиян Марков", "date": "2018.03.18", "title": "CNN: САЩ обвиняват Русия в хакерски атаки срещу електропреносната мрежа"}
{"url": "http://www.focus-news.net/news/2018/03/18/2500669/mvnr-ochakva-se-otmyana-na-poleti-zaradi-loshoto-vreme-vav-velikobritaniya.html", "text": "Във връзка с влошената метеорологична обстановка в Лондон и силния снеговалеж, който се очаква да продължи и през следващите 24 часа, летищните власти не изключват възможносттаза отмяна или отлагане на полетите, излитащи или кацащи от и на летище „Хийтроу“, информира посолството ни в Лондон. Това съобщиха от пресцентъра на Министерството на външните работи. Към този момент има 70 отменени полета, основно за северната част на страната, Париж, Милано, Ница и др. В тази връзка, Министерството на външните работи препоръчва на  българските граждани да проверяват актуалната информация за статута на техните полети на интернет страницата на съответната авиокомпания. \r\nПри необходимост, българските граждани могат да се обръщат за съдействие към посолството ни в Лондон на следните телефони: + 442075813144 и + 442075849400 \r\n17.03.2018 г. \r\nМинистерство на външните работи на Република България \r\nДежурен телефон за запитвания от медии в дирекция \"Пресцентър\": \r\n‪+359 2 948 22 18, е-mail: info@mfa.bg \r\nДенонощен телефон за съдействие на български граждани в чужбина на дирекция „Ситуационен център”: \r\n+359-2-948-2404; +359-2-971-3856 \r\nТелефон за сигнали за корупция, конфликт на интереси на служители на МВнР: \r\n‪080016070 – от България; +359-80016070 – от чужбина \r\nТелефон за неспешна информация за граждани в приемната на МВнР: \r\n‪+359-2-948-2018; +359-2-971-1054 \r\nТелефон за спешни случаи на ЕС: 112", "date": "2018.03.18", "title": "МВнР: Очаква се отмяна на полети заради лошото време във Великобритания"}
{"url": "http://www.focus-news.net/news/2018/03/18/2500673/gabrovo-regionalnata-biblioteka-otnovo-podkrepya-natsionalnata-initsiativa-biserche-valshebno.html", "text": "Габрово. Регионална библиотека „Априлов-Палаузов“ и нейният екип за поредна година  подкрепят националната инициатива „Бисерче вълшебно“. В Детски отдел на културната институция младите читатели могат да открият списъците с всички номинирани за наградата през 2018 година заглавия, съобщиха за Радио „Фокус“ – Велико Търново от библиотеката. Всички налични книги са достъпни, за да могат читателите да се запознаят със съдържанието им и да ги оценят. Библиотекарите от своя страна ще разясняват условията за участие в инициативата. Право да гласуват в нея имат единствено младите хора на възраст от 5 до 16 години включително.\r\nНоминираните заглавия в Награда „Бисерче вълшебно“ 2018 са за детско-юношеска художествена и нехудожествена литература, издадена на български език в периода от 1 януари до 31 декември 2017 година. Книгите, участващи в надпреварата са предложени от самите издатели и писатели. Важно условие е тези заглавия да не присъстват в задължителната учебна литература от учебната програма за I – IX  клас.\r\nНоминираните заглавия се разпределят в  четири възрастови категории: „Откриватели“ (5 – 7 г.); „Изследователи (8 – 10 г.); „Мечтатели“ (11 – 13 г.) или „Майстори“ (14 – 16 г.), като самите издатели определят в коя група да попадне дадена книга.\r\nГласуването за най-добра детска книга на 2017 година ще продължи до 15 април 2018 година.\r\nЦеремонията по обявяване на книгите победители ще се състои на 22 април.\r\nОрганизатор на Националната годишна награда „Бисерче вълшебно“ е Фондация „Детски книги” – град София. Това е единствената българска награда за най-добра детска книга, избирана от самите деца от 5 до 16 години. Партньори в осъществяването на този проект, насърчаващ детското и младежкото четене са и българските библиотеки.\r\nЛуиза ТРАНЧЕВА", "date": "2018.03.18", "title": "Габрово: Регионалната библиотека отново подкрепя националната инициатива „Бисерче вълшебно”"}
{"url": "http://www.focus-news.net/news/2018/03/18/2500667/afp-donald-tramp-shte-posreshtne-v-prestolonaslednika-na-sauditska-arabiya.html", "text": "Американският президент Доналд Тръмп ще посрещне престолонаследника на Саудитска Арабия, предава AFP.\r\nДесет месеца след срещата между двамата в Рияд са очаква двамата да затвърдят добрите и топли отношения по между си. Очаква се на срещата двамата да обсъдят политиката на Иран, саудитското участие във войната в Йемен и кризата в отношенията между държавите от Персийския залив и Катар.\r\nЩе бъдат обсъдени също така новите политики на престолонаследника в собствената му страна – правата на жените, които се разширяват все повече и борбата с корупцията  сред саудитската аристокрация.\r\nНа срещата ще се дискутират и общи проекти, особено в ядрената енергетика. Рияд смята да построи 16 атомни реактора през следващите 20 години. Юлиян Марков", "date": "2018.03.18", "title": "AFP:  Доналд Тръмп ще посрещне в престолонаследника на Саудитска Арабия"}
{"url": "http://www.focus-news.net/news/2018/03/18/2500675/pregled-na-osnovnite-temi-v-britanskiya-pechat-agentsiya-fokus.html", "text": "Британските електрически компании са предупредени от разузнаването да затягат сигурността си заради риск от руски кибератаки, пише британският вестник  The Times.\r\nНационалната електропреносна мрежа е поставена под тревога миналата седмица от служители от Националния център за киберсигурност.\r\nЕлектрическите, газови и водоснабдителни фирми, атомната централа Селафийлд, правителствените сгради и болниците са предупредени да се подготвят за държавно-организирани кибернападения, поръчани от Кремъл след атаката с нервно-паралитичен агент в Солсбъри.\r\nОт Центъра също така се опасяват, че може да бъдат атакувани базите с данни на данъчните служби и здравната система..\r\nПредупрежденията идват след като Русия изгони 23 британски дипломати и прекрати дейността на Британския съвет в Русия.\r\nПравителството на Великобритания готви контрамерки,които могат да бъдат:\r\n-бързи законодателни промени, които да позволят да се изземат активите на лица, които живеят в Русия но „перат“  пари през английската финансова система\r\n-да се затегне визовия режим за сътрудници на Владимир Путин\r\n-да се затвори Руското търговско представителство, което се разглежда като база за шпионаж\r\n-да се изземат финансите на руските олигарси, живеещи във Великобритания\r\n-да се изгонят още дипломати \r\nВъншният министър на Великобритания ще се срещне с партньорите от Европейския съюз и НАТО за координиране на общи действия.\r\n***Бившият посланик на Великобритания в  Русия Родрик Брайтуайт критикува поведението на британския министър на отбраната Гавин Уилиямсън за несериозно отношение по време на най-тежката криза в отношенията с Москва след „Студената война“, пише британският вестник The Independent.\r\nТой обвини министърът на отбраната за репликата, че Русия трябва „да си отиде и да млъкне“, предизвиквайки ответни обиди от страна на руския външен министър Сергей Лавров и от други руски официални лица. Според него министрите са се изказали много рано с твърде силни закани, които те първа трябва да бъдат обсъдени.\r\nСпоред него: „Независимо дали харесват Русия или не тя е голяма страна, която има голямо влияние в света, независимо дали това се харесва или не“ и да се използват обиди е несериозно\r\nОтносно мнението на Джереми Корбин, че трябва да се изчакат резултатите от разследването Брайтуайт казва: „това не е ситуация, когато някога ще стане ясно кой точно е поръчал атаката, затова трябва да се вземе решение“.\r\n***Според главния изпълнителен директор на авиокомпанията „Райънеър“  Майкъл О‘Лиъри Европейският съюз може да забрани на британските компании British Airways и easyJet да изпълняват полети между европейските градове, пише британският вестник Sunday Express.\r\nСпоред него Брекзит ще доведе до ограничаване на полетите до и от Великобритания, особено ако не се постигне споразумение в областта на въздушния транспорт. Според европейските правила между европейските градове могат да летят само авиокомпании с преобладаващо европейско участие. \r\nМайкъл О‘Лиъри допуска, че големите европейски авиокомпании ще използват възможността да отмъстят на британските си конкуренти.\r\n***Една трета от британците подкрепят бойкот на Световното първенство в Русия от страна на английския национален отбор след отравянето на бившия руски шпионин Сергей Скрипал и дъщеря му, пише британския вестник Huffington Post.\r\nТова показват резултатите от проведена анкета. От анкетираните 1 986 възрастни 34 процента биха подкрепили бойкот от страна на английския национален отбор на Световното първенство това лято, 39 процента не одобряват, а 27 процента  не са сигурни. Измежду футболните фенове обаче 56 процента са против неучастие на отбора на Гарет Саутгейт,  докато 32 процента одобряват евентуално неявяване.", "date": "2018.03.18", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/18/2500674/ria-novosti-sasht-puskat-na-voda-nova-podvodnitsa-ot-klas-virdzhiniya.html", "text": "САЩ  пускат на вода нова подводница от клас „Вирджиния“, предава РИА Новости.\r\nНовата подводница бе въведена в експлоатация в базата в Ню Лондон, щата Кънектикът с името USS Colorado. Тя е петнайсетата подводница от клас „Вирджиния“, постъпваща във Въоръжените сили на САЩ .\r\nПредназначена е за противокорабни операции, транспорт на войски със специално предназначение, провеждане на настъпателни операции, участие в нерегулярни военни действия, събиране на разузнавателни данни и наблюдение.\r\nСнабдена е с четири торпедни апарата и 26 торпеда. Екипажът й е между 100 и 120 души. Юлиян Марков", "date": "2018.03.18", "title": "РИА Новости: САЩ  пускат на вода нова подводница от клас „Вирджиния“"}
{"url": "http://www.focus-news.net/news/2018/03/18/2500676/pregled-na-mezhdunarodnite-novini-do-6-chasa-agentsiya-fokus.html", "text": "Чешката република категорично отхвърля  твърденията на говорителя на руското Външно министерство Мария Захарова, че е една от четирите страни, които вероятно са произвеждали невро-токсичния агент „Новичок“. \r\nВъншният министър на Чешката република Мартин Стропницки нарече тези твърдения „напълно неоснователни“ и „силно спекулативни“\r\nДнес по-рано Мария Захарова заяви, че Чешката република, Словакия, Великобритания и Швеция най-вероятно са произвеждали „Новичок“ – веществото, което британските власти идентифицираха като причина за отравянето на бившия руски шпионин Сергей Скрипал и неговата дъщеря Юлия и за което те обвиняват Русия. Според Захарова споменатите четири държави са провеждали „интензивни изследвания“ с токсичната субстанция от края на 90-те години на миналия век до сега. Руското правителство категорично отхвърля обвиненията на Великобритания за участие на страната в атаката срещу Скрипал и дъщеря му.\r\n***Консултанти на Доналд Тръмп от фирмата „Кеймбридж Аналитика“  са събирали лична информация от акаунтите на повече от 50 милиона потребители на „Фейсбук“, за да подпомогнат избирането му за президент през 2016 година.\r\nГлавният прокурор на щата Масачузетс е започнала разследване след като е излязла информацията. От социалната мрежа „Фейсбук“ са обявили, че прекратяват работата с компанията, която е нарушила правните норми. Това вероятно е едно от най-големите изтичания на информация от социалната мрежа според бивши служители на „Кеймбридж Аналитика“. Фирмата е използвала данните, събрани през 2014 година, за да разработи софтуер, който да предскаже и повлияе на резултатите от изборите, като на избирателите са изпращани индивидуални политически послания.\r\n***Москва ще се обърне към Организацията за сигурност и сътрудничество в Европа (ОССЕ) за защита на своите журналисти във Великобритания.\r\nТова заявява руският посланик в Лондон Александър Яковенко в интервю за руския телевизионен канал НТВ.\r\n„Част от нашите кореспонденти получават  неприкрити заплахи и ние повдигнахме този въпрос в ОССЕ. Ние поискахме организацията да защити нашите кореспонденти, нашите сътрудници на руските средства за масова информация от евентуалния произвол, който може да последва тези заплахи“, казва Яковенко.\r\n***Полицията в Малдивите арестува най-малко 139 протестиращи в условията на извънредно положение, заявява полицейски говорител.\r\nПрезидентът Абдула Ямин удължи извънредното положение до 22 март. То беше въведено на 5 февруари, след като Върховният съд на страната разпореди да бъдат освободени от затвора девет опозиционни лидери, а президентът отказа да изпълни заповедта. Протестиращите настояват за арест на президента заради неизпълнението на решението на Върховния съд.\r\nПолицията използва срещу протестиращите лютив спрей и сълзотворен газ. Миналата седмица властите обявиха, че няма да разрешават протести, защото имат информация за подготвен въоръжен метеж и създаване на безредици.\r\n***Единствената жена президент в Африка на островната държава Мавриций подава оставка.\r\nАмина Гуриб-Факим, първата и единствена жена президент в Африка, се оттегля след скандал за направени луксозни покупки с кредитна карта, издадена на базираната в Лондон  благотворителна организация Planet Earth Institute.\r\nПрезидентката е направила разход за 27 хиляди долара, които после е възстановила, като се е оправдала, че тази карта била „подобна“ на нейната. Според местно радио тя е направила 63 транзакции с тази карта. След като е станало ясно за тези транзакции премиерът на страната е настоял за оставката й.\r\n***Архиепископът на Краков Марек Йедрашевски остро разкритикува думите на консервативен полски свещеник, пожелал смъртта на Папата.\r\n „С голяма болка и съжаление научих за скорошните коментари на отец Едуард Станиек за Папа Франциск“, казва архиепископът в официално становище.\r\nМестните медии в петък написали, че миналия месец в своя проповед отец Станиек казал: „Моля се за мъдрост за Папата, сърцето му да се отвори за Светия Дух, и ако това не стане се моля той бързо да отиде при своя Създател“. \r\nПапа Франциск е считан за твърде либерален за много представители на Полската католическа църква, които все още следват по-консервативните учения на Свети Йоан Павел Втори, поляк по народност.\r\n***САЩ обвиняват Русия в хакерски атаки срещу електропреносната мрежа.\r\nДепартаментът по вътрешна сигурност обяви в четвъртък, че Русия полага „многоетапни усилия“ да навреди на „специфични правителствени структури и критична инфраструктура“.\r\nСпоред Департамента Русия се е насочила към правителствените мрежи, като първо е „ударила“ по-малки частни, не така сигурни мрежи. Русия се е опитала да атакува „енергийни, ядрени, търговски съоръжения, водоснабдяването, авиацията и критични производствени сектори“.\r\nАдминистрацията на американския президент Доналд Тръмп обяви нови, разширени санкции срещу Русия, включително срещу така наречената Мрежова изследователска агенция, която според американските разследващи органи е „ферма за тролове“, имаща ключова роля за руската намеса в американските президентски избори през 2016 година.\r\n***Британските електрически компании са предупредени от разузнаването да затягат сигурността си заради риск от руски кибератаки.\r\nНационалната електропреносна мрежа е поставена под тревога миналата седмица от служители от Националния център за киберсигурност.\r\nЕлектрическите, газови и водоснабдителни фирми, атомната централа Селафийлд, правителствените сгради и болниците са предупредени да се подготвят за държавно-организирани кибернападения, поръчани от Кремъл след атаката с нервно-паралитичен агент в Солсбъри.\r\nОт Центъра също така се опасяват, че може да бъдат атакувани базите с данни на данъчните служби и здравната система..\r\nПредупрежденията идват след като Русия изгони 23 британски дипломати и прекрати дейността на Британския съвет в Русия.\r\nПравителството на Великобритания готви контрамерки,които могат да бъдат:\r\n-бързи законодателни промени, които да позволят да се изземат активите на лица, които живеят в Русия но „перат“  пари през английската финансова система\r\n-да се затегне визовия режим за сътрудници на Владимир Путин\r\n-да се затвори Руското търговско представителство, което се разглежда като база за шпионаж\r\n-да се изземат финансите на руските олигарси, живеещи във Великобритания\r\n-да се изгонят още дипломати \r\nВъншният министър на Великобритания ще се срещне с партньорите от Европейския съюз и НАТО за координиране на общи действия.\r\n***Една трета от британците подкрепят бойкот на Световното първенство в Русия от страна на английския национален отбор след отравянето на бившия руски шпионин Сергей Скрипал и дъщеря му.\r\nТова показват резултатите от проведена анкета. От анкетираните 1 986 възрастни 34 процента биха подкрепили бойкот от страна на английския национален отбор на Световното първенство това лято, 39 процента не одобряват, а 27 процента  не са сигурни. Измежду футболните фенове обаче 56 процента са против неучастие на отбора на Гарет Саутгейт,  докато 32 процента одобряват евентуално неявяване. \r\n***САЩ  пускат на вода нова подводница от клас „Вирджиния“.\r\nНовата подводница бе въведена в експлоатация в базата в Ню Лондон, щата Кънектикът с името USS Colorado. Тя е петнайсетата подводница от клас „Вирджиния“, постъпваща във Въоръжените сили на САЩ .\r\nПредназначена е за противокорабни операции, транспорт на войски със специално предназначение, провеждане на настъпателни операции, участие в нерегулярни военни действия, събиране на разузнавателни данни и наблюдение.\r\nСнабдена е с четири торпедни апарата и 26 торпеда. Екипажът й е между 100 и 120 души.", "date": "2018.03.18", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/18/2500677/plovdiv-uchenitsi-ot-karlovskite-sredni-uchilishta-shte-se-zapoznayat-s-bogatiya-numizmatichen-fond-na-istoricheskiya-muzey-v-svetovnata-sedmitsa-na-parite.html", "text": "Пловдив. Ученици от карловските средни училища ще се запознаят с богатия нумизматичен фонд на Историческия музей в Световната седмица на парите. Това съобщи за Радио „Фокус”- Пловдив директорът на музея Мария Деянова. „Това е една инициатива, която провеждат двете училища СУ ”Васил Левски” и СУ” Христо Проданов” в Карлово, а Седмицата на парите е обявена по европейски проект и се отбелязва за втори път в България”, поясни Деянова. В инициативата се включват училища от цялата страна. Целта е децата да добият финансова грамотност, да се ориентират правилно в управлението на финансите, както и с практическото им приложение, и е насочена към тези от учениците, които ще се занимават с финанси и бизнес. Проектът е пряко свързан с предметите, които се изучават в учебната програма и затова е съгласуван и с Министерството на образованието и науката. „Карловските училища са решили заниманието в Световната седмица на парите да се проведе в залите на музея и по този начин децата да се запознаят с част от богатия нумизматичен фонд, който се съхранява там”, посочи Деянова. „На децата ще им бъде представена история на сеченето на монети в българските земи. Те ще се запознаят и с монетите, които са открити на територията на Стремската долина”, каза още Деянова. С тази информация те ще добият представа за икономическото развитие на този регион, за стойността на монетите и значението им в древността и за последващото развитие на икономиката. По думите на историка тези познания те ще могат да ги приложат в съвремието и да се ориентират в тази по-практична сфера, каквато са финансите и тяхното правилно управление. „Предвидили сме и образователна лекция, а под формата на образователна игра, в която ще разпознават монети и банкноти, ще извличат информацията от тях, за да се ориентират и да оценят стойността им”, каза още Мария Деянова.\r\nЗаниманието ще бъде на 20 март в Историческия музей в Карлово и ще бъде в рамките на един учебен час.\r\nЦветана ТОНЧЕВА", "date": "2018.03.18", "title": "Пловдив: Ученици от карловските средни училища ще се запознаят с богатия нумизматичен фонд на Историческия музей в Световната седмица на парите"}
{"url": "http://www.focus-news.net/news/2018/03/18/2500659/washington-post-tryabva-da-znaem-kak-novichok-e-vkaran-vav-velikobritaniya.html", "text": "Забележка: Материалът е директен превод  на статия от вестник Washington Post  без редакторска намеса и отразява мнението на авторите.Смъртоносните нервни агенти, известни като \"Novichok\" или \"новото момче\", бяха разработени в последните години на Студената война. Те са бинарни оръжия, при които две съединения стават токсични, когато се комбинират. Сега е наложително да направим  подробен анализ за това как тази убийствена субстанция се е насочила към Солсбъри, Англия, този месец, за да отрови бившия руски шпионин Сергей Скрипал и дъщеря му Юлия.\r\nВеликобритания, Франция, Германия и Съединените щати посочиха Русия и президента Владимир Путин, заявявайки, че Москва или е използвала нервния агент, или е загубила контрол над него. Като следваща стъпка, всеобхватното съдебно разследване е от съществено значение за всички нации, които се борят с това как да реагират на агресията на Путин. При по-ранно убийство, това на Александър Литвиненко, който беше убит през 2006 г. в Лондон с радиоактивен полоний, разследването проследи пътя на материала в самолетите и в хотелските стаи, показвайки, че вероятно е дошъл от Русия. Подобна пътека трябва да бъде открита сега.\r\nЗа щастие има организация, която да изпълнява тази задача - Организацията за забрана на химическите оръжия (ОЗХО) в Хага. Тя  е създадена от Конвенцията за химическите оръжия от 1993 г., за да освободи света от бича на химическата война. Достатъчно е постигнато - договорът вече има 192 държавни ,които са го подписали и повече от 96% от обявените запаси са елиминирани - но все още се появяват нови заплахи. Изследователи от ОЗХО идентифицираха недекларираната дейност за химически оръжия от сирийския режим и също така разследваха успешно нападението срещу Хан Шейхун, село, контролирано от опозицията, където от нервните агенти загинаха най-малко 87 души. Този вид всеотдайност и ноу-хау от ОЗХО е необходима отново.\r\nРусия също е замесена в кибератаки срещу американските и европейските ядрени, водни и електрически съоръжения. Подобни сенчести маневри, които често са трудни за откриване и забавяне, са само най-новото в инструментариума на Путин за асиметрична тактика срещу Запада, която включва и подбуждането на политически хаос, разделянето на съюзи и подбуждането на нови военни заплахи. Наложените досега санкции върху Русия са началото на отговора, но не могат да бъдат краят. Съединените щати и техните съюзници се нуждаят от сериозна и дългосрочна стратегия за справяне с Русия, която да е адекватна  за способностите и намеренията на Путин и е съобразена с  неговата високо персонализирана система на авторитаризъм. Ако той настоява за нова Студена война, Западът трябва да отговори. Докато определени заплахи могат да бъдат намалени със споразуменията за контрол на оръжията, други могат да изискват изграждане на защитни средства, като например срещу кибер-катастрофи, или намиране на нови средства за възпиране. Съединените щати също трябва да намерят силен глас, за да изкажат истината, когато я прикрива Путин, както направиха и в последната Студена война. Засега, за съжаление, президентът Тръмп не е намерил този глас. Юлиян Марков", "date": "2018.03.18", "title": "Washington Post: Трябва да знаем как „Новичок“ е вкаран във Великобритания"}
{"url": "http://www.focus-news.net/news/2018/03/18/2500680/afp-kanal-shte-svarzva-cherveno-i-martvo-more.html", "text": "Канал ще свързва Червено и Мъртво море, предава AFP.\r\nИзраел и Йордания са се договорили да спрат пресушаването на Мъртво море, като ще черпят питейна вода с тръбопровод от Червено море. Геополитическите търкания досега пречеха на амбициозния проект, но последните дипломатически усилия може да доведат до успех.\r\nСвиването на Мъртво море започва през 1960-те години, когато започват да се пренасочват води от река Йордан за земеделски нужди.\r\n„Само море може да напълни море“ казват местните хора.\r\nЗа съвместния проект между Израел, Йордания и Палестинските власти бива подписан договор през 2013 година. Предвижда се изграждане на тръбопровод и дестилационен завод близо до йорданския град Акаба.  Получената  обезсолена вода ще се ползва за земеделски нужди, останалата силно солена течност ще се транспортира по тръбопровода към Мъртво море. Юлиян Марков", "date": "2018.03.18", "title": "AFP: Канал ще свързва Червено и Мъртво море"}
{"url": "http://www.focus-news.net/news/2018/03/18/2500679/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Умерен до бурен вятър духа в областите Видин, Кюстендил, Ловеч, Монтана, Перник, Пазарджик, Плевен, Русе, Сливен, София, Търговище, Шумен и Бургас.\r\nСлаб дъжд вали в област Видин.\r\nПътните настилки са предимно сухи, а по усойните и планински райони – частично мокри и обработени.\r\nНамалена видимост поради мъгла \r\n- до 150 м по високите части на област Разград.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движение с повишено внимание при пътен възел Кочериново поради намалена осветеност на пътния възел. Срок до 19.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: София-Ботевград при Бебреш се извършва с повишено внимание поради свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: гр. Свиленград – Капитан Андреево от км 370+500 до км 377+900 затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т.; Обходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът III-866: Движението по път III-866 Смолян – Стойките при км 9+339 в гр. Смолян се осъществява еднопосочно в една лента поради отстраняването на ВиК авария на платното за движение. Участъкът е сигнализиран с пътни знаци. Срок до 19.03.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.18", "title": "Актуална пътна обстановка"}
{"url": "http://www.focus-news.net/news/2018/03/18/2500678/voice-of-america-albaniya-arestuva-39-dushi-za-trafik-na-hora-vklyuchitelno-dvama-balgari.html", "text": "В събота Албания арестува 39 души за трафик на хора, предава Voice of America\r\nТе са арестувани  по обвинение, че са прекарали хиляда души нелегално във Великобритания, САЩ и Канада. Сред арестуваните има четирима полицейски служители, издирват се още около 10 човека, между които и двама българи.\r\nСпоред началника на полицията Арди Велиу седем криминални групи оперират в Албания, България, Испания, Франция, Доминиканската република, Италия, Великобритания, Ирландия, САЩ и Канада. Те са вкарали нелегално хиляда човека във Великобритания, САЩ и Канада.\r\n„Всеки е плащал по 7000 паунда за да стигне до Великобритания и между 24 и 30 хиляди долара за да стигне до САЩ и Канада“, казва Велиу\r\nГрупата е фалшифицирала паспорти и им е помагала да стигнат до крайната дестинация, като са минавали през други европейски страни или през Доминиканската република и други страни от Южна Америка.", "date": "2018.03.18", "title": "Voice of America:  Албания арестува 39 души за трафик на хора, включително двама българи"}
{"url": "http://www.focus-news.net/news/2018/03/18/2500681/predstoyashti-sabitiya-v-stranata-za-18-mart-agentsiya-fokus.html", "text": "***\r\nОт 14.30 часа в МВнР вицепремиерът и министър на външните работи Екатерина Захариева ще връчи най-високото отличие на Министерството на външните работи  - „Златна лаврова клонка” на изпълнителния директор на Агенция ЕВРОПОЛ  Роб Уейнрайт. \r\n***\r\nОт 16.00 часа в кинозалата на Ню Бояна Филм Студиос ще се проведе церемония по награждаване на победителите в кино състезанието “Ню Бояна 24”.\r\n***\r\nОт 19.00 часа в театър Азарян официално ще бъде открит Софийски театрален салон. \r\n***\r\nОт 10.00 часа на площад „Македония“ ще се състои състезание „Дамско рали“, организирано от Община Благоевград и Автомобилен спортен клуб „Диамо”.  \r\n***\r\nОт 10.00 часа народният представител Даниела Димитрова ще се срещне с жителите на село Орляк, община Тервел. За 12.00 часа е насрочена приемната ѝ в село Безмер.\r\n***\r\nОт 11.00 часа в Държавен куклен театър „Дора Габе“ ще се играе спектакълът „Лека нощ, съкровище“.\r\n***\r\nВ 09.00 часа в храм „Успение на Пресвета Богородица\" Негово преосвещенство Константийският епископ Яков ще оглави архиерейска света Литургия.\r\n***\r\nВ 09.00 часа в митрополитския храм „Св. вмчца Марина“ ще бъде отслужена архиерейска св. Литургия по повод Четвърта Неделя на Великия пост – на св. Йоан Лествичник.\r\n***\r\nВ 10.30 часа в Античен форумен комплекс „Августа Траяна“ ще се проведе XX Фестивал на маскарадните игри.", "date": "2018.03.18", "title": "Предстоящи събития в страната за 18 март (Агенция „Фокус“)"}
{"url": "http://www.focus-news.net/news/2018/03/18/2500672/sky-news-boris-dzhonsan-opredelya-otvetnite-merki-na-rusiya-kato-bezpolezni.html", "text": "Външният министър на Великобритания Борис Джонсън определя ответните мерки на Русия като „Безполезни“, съобщава британския телевизионен канал Sky News.\r\nСпоред него ответните мерки наказват само обикновените руснаци, като ще ги лиши от напълно „безвредния“ начин да научат английски език заради прекратяването на работата на Британския съвет. А затварянето на консулството в Санкт Петербург ще ги затрудни в изваждането на визи.\r\nТой обвини лидера на лейбъристите, че подпомага „руската пропагандна машина“. Според външния министър „Днес Русия е сама и изолирана“. Юлиян Марков", "date": "2018.03.18", "title": "Sky News: Борис Джонсън определя ответните мерки на Русия като „безполезни“"}
{"url": "http://www.focus-news.net/news/2018/03/18/2500684/ministar-ekaterina-zaharieva-shte-vrachi-otlichieto-zlatna-lavrova-klonka-na-izpalnitelniya-direktor-na-agentsiya-evropol-rob-ueynrayt.html", "text": "Вицепремиерът и министър на външните работи Екатерина Захариева ще връчи днес най-високото отличие на Министерството на външните работи - „Златна лаврова клонка”, на изпълнителния директор на Агенция ЕВРОПОЛ Роб Уейнрайт. Това съобщиха от пресцентъра на Министерството на външните работи. Церемонията ще се състои от 14.30 часа днес в МВнР.\r\nПод ръководството на Уейнрайт Агенцията на Европейския съюз за сътрудничество в областта на правоприлагането бе реформирана, информационният обмен между компетентните органи в държавите членки за сътрудничеството с България борба с организираната престъпност бе задълбочено. По време на неговия мандат Агенцията оказа и безценна помощ в разследването на терористичния акт на летище Сарафово през 2012 г.", "date": "2018.03.18", "title": "Министър Екатерина Захариева ще връчи отличието „Златна лаврова клонка” на изпълнителния директор на Агенция ЕВРОПОЛ Роб Уейнрайт"}
{"url": "http://www.focus-news.net/news/2018/03/18/2500682/nimh-dnes-shte-preobladava-oblachno-vreme-i-valezhi-ot-dazhd-shte-obhvanat-tsyalata-strana-vazmozhni-sa-gradushki.html", "text": "Днес през страната ще премине средиземноморски циклон и свързания с него студен атмосферен фронт и времето ще е много динамично. Ще преобладава облачно време и още в сутрешните часове в Западна България ще започнат валежи от дъжд, които през деня ще обхванат страната. По линията на преминаващия студен фронт валежите временно ще са интензивни, на места значителни по количество. Ще има гръмотевична дейност, възможни са и градушки. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). След пладне в югозападните райони валежите ще спрат и за кратко облачността ще се разкъса. През деня в цялата страната югозападният вятър ще се смени с умерен и временно силен северозападен, в Източна България – североизточен. С нахлуването на студен въздух от север ще започне и бързо понижение на температурите, чувствително в Северна България, особено в североизточните райони, където след обяд дъждът ще премине в сняг и там са възможни поледици. Сутрешните часове температурите ще бъдат все още високи – между 9° и 14°, в североизточните райони по-ниски, а към 14 часа - в широк интервал от 0° в североизточните до 20° в югоизточните райони, където през по-голямата част от деня все още ще духа югозападен вятър. Атмосферното налягане е значително по-ниско от средното за март – ще се понижава още, едва вечерта от запад ще се повишава. \r\nНад Черноморието ще е облачно, след обяд с валежи от дъжд, на места интензивни. Възможни са гръмотевици. Преди обяд по южното крайбрежие ще духа силен югозападен вятър, а по северното – североизточен. След обяд вятърът и по южното крайбрежие ще се ориентира от североизток и ще се усили. От североизток ще нахлува студен въздух и температурите ще се понижават, бързо и чувствително по северното крайбрежие, където до вечерта дъждът ще примесва със сняг. Около обяд температурите ще бъдат в широки граници от 6° до 20°, но още ще се понижават и вечерта по северното крайбрежие вече ще са 0-2°. Температурата на морската вода е 7-8°. Вълнението на морето ще бъде 3-4 бала.  \r\nНад планините ще е облачно, с валежи и намалена видимост. На места валежите ще са интензивни, придружени с гръмотевици. Ще духа силен и бурен югозападен вятър, който в ниските части ще се ориентира от северозапад. Максималната температура на височина 1200 метра ще е около 7°, на 2000 метра - около 2°, но през деня ще се понижават.", "date": "2018.03.18", "title": "НИМХ: Днес ще преобладава облачно време и валежи от дъжд ще обхванат цялата страна, възможни са градушки"}
{"url": "http://www.focus-news.net/news/2018/03/18/2500687/fox-news-mazh-zastrelya-saprugata-si-v-targovski-tsentar-v-kaliforniya.html", "text": "Мъж застреля съпругата си след спорт в търговски център в американския щат Калифорния, съобщава телевизионният канал FOX news. Към момента не е ясна причината на спора, но малко след като убива 30-годишната си съпруга, мъжът прострелва и себе си, като малко по-късно е откаран в болница в критично състояние. Инцидентът е станал към 14:00 часа местно време. : Цанко Цолов", "date": "2018.03.18", "title": "FOX news: Мъж застреля съпругата си в търговски център в Калифорния"}
{"url": "http://www.focus-news.net/news/2018/03/18/2500688/veliko-tarnovo-pozhar-gorya-v-suhi-trevi-kray-debelets.html", "text": "Пожар горя в сухи треви над Дебелец малко след 19.00 часа снощи. Заради бързото разрастване на огъня и се наложи намесата на екипи от Районните пожарни служби във Велико Търново и Горна Оряховица, съобщиха от Кметството в Дебелец. Малко след 23.00 часа стихията беше потушена. Близо пет часа огнеборци от търновската и горнооряховската пожарни, заедно с екип на Гражданска защита, Горско стопанство и близо двадесет доброволци от града, се бориха с множество огнища, които се разрастваха от силния вятър. Бяха гасени две огнища, а общата засегната площ е около 300 кв. метра. Изгоряла е основно храстовидна растителност. По информация на местната администрация организацията и комуникацията между структурите са били перфектни. Благодарности към пожарникарите, доброволците и кмета на Община Велико Търново Даниел Панов отправи кметът на Дебелец Снежана Първанова. Благодарности отправи за адекватната реакция отправи и кмета на града чрез профила си в социалните мрежи.\r\nДежурни екипи останаха в района на пожара тази нощ.", "date": "2018.03.18", "title": "Велико Търново: Пожар горя в сухи треви край Дебелец"}
{"url": "http://www.focus-news.net/news/2018/03/18/2500691/the-guardian-nato-tryabva-da-podobri-zashtitnite-si-mehanizmi-sreshtu-rusiya-zayavi-yens-stoltenberg.html", "text": "НАТО трябва да подобри своите защитни механизми и желание да действа на фона на увеличаващата се агресия и непредвидими действия от страна на Русия, предупреди генералният секретар на Алианса Йенс Столтенберг, пише вестник The Guardian. В интервю за германско издание, норвежкият политик изрази своето очакване германският канцлер Ангела Меркел и другите лидери на страните от НАТО „да се изправят пред нови решения по време на срещата на Алианса в Брюксел“, насрочена за месец юли. По думите на Столтенберг, „ние винаги можем да направим повече и да покажем това сега. Солзбъри е част от, както изглежда, процес, който наблюдаваме от няколко години“, отбеляза генералният секретар, имайки предвид отравянето на руския двоен агент Сергей Скрипал, като допълни, че „Русия става по-непредвидима и по-агресивна“. Макар от Москва да отричат да имат общо с атаката срещу Скрипал, Столтенберг заяви, че „Русия не трябва да си прави грешни сметки. Ние винаги се готови да отговорим, когато съюзник е нападнат военно“, макар генералният секретар да подчерта, че НАТО „не иска война“, а целта на Алианса е \"деескалация“.: Цанко Цолов", "date": "2018.03.18", "title": "The Guardian: НАТО трябва да подобри защитните си механизми срещу Русия, заяви Йенс Столтенберг"}
{"url": "http://www.focus-news.net/news/2018/03/18/2500686/sofiya-shest-ekipa-na-direktsiya-avariyna-pomosht-i-preventsiya-sa-otreagirali-na-blizo-50-signala-za-padnali-lamarini-kloni-i-darveta-v-grada.html", "text": "Във връзка с силния вятър в София шест екипа на Дирекция „Аварийна помощ и превенция” са отреагирали на близо 50 сигнала за паднали клони и дървета, както и паднали ламарини от 23 обекта и части от билбордове 4 бр. Информацията за обстановката в София е към 7.00 часа, съобщиха от пресцентъра на Столична община. През системата 112 са получени близо 100 сигнали от вчера следобяд до тази сутрин. \r\nЕкипите на аварийна помощ и пожарната са работили през цялата нощ и дейността по почистване и обезопасяване продължава. Отстранени са опасни клони на ул. „Българска морава“, паднали клони на ул. „Искър” и „Искърско шосе” върху контактно-кабелната мрежа. \r\nДежурните екипи на дирекция „Аварийна помощ и превенция“ са извършили обходи на територията на Столична община с цел оглед състоянието на реките и водните обекти. \r\nЗа днес прогнозата за времето е за продължаване на вятъра умерен до силен, като се очакват валежи от дъжд, временно интензивни и придружени с гръмотевици. Напомняме на гражданите да бъдат внимателни при придвижването си на открито в неделния ден.", "date": "2018.03.18", "title": "София: Шест екипа на Дирекция „Аварийна помощ и превенция” са отреагирали на близо 50 сигнала за паднали ламарини, клони и дървета в града"}
{"url": "http://www.focus-news.net/news/2018/03/18/2500692/denyat-18-mart-v-balgarskata-istoriya.html", "text": "2008 г.\r\nПрезидентът на Република България присъжда Орден „Стара планина” втора степен на Джузепе Леанца „за изключително големите му заслуги за развитие на отношенията между Република България и Светия Престол и по повод окончателното му отпътуване от страната.“\r\n2004 г.\r\nБългарският парламент гласува с 226 гласа \"за\" и 4 \"против\" Закона за ратификация на северноатлантическия договор. Законът влиза в сила на 29 март \r\n2003 г.\r\nСлед стачка на служителите на БТА директорът ѝ Стоян Чешмеджиев е принуден да подаде оставка. От края на 2002 г. - началото на 2003 г. Стоян Чешмеджиев уволнява редица служители в агенцията без каквито и да е обявени критерии, под предлог, че щатът е раздут. Прекратени са договорите на много журналисти. Ликвидирано е звеното за информация от чужбина и остава да се подготвя само от преводачи. Ликвидирани са длъжностите \"репортер\" и \"редактор\", за да се открият новите \"журналист\" и \"координатор\". Съкратена е длъжността главен секретар. На 10 февруари журналисти и синдикални организации от БТА разпространяват протестна декларация срещу безпринципните уволнения и започват публични протестни действия. Над 200 служители от БТА, предимно журналисти, се включват в протестите, които продължават близо месец и половина. На 27 февруари на Общо събрание с 251 гласа \"за\" от 255 гласували служителите на БТА искат оставката на Чешмеджиев.\r\n2002 г.\r\nСъветът за електронни медии иска от генералния директор на БНТ - Кирил Гоцев да оповести дали продължава да е управител на \"Арт Продукция\" ООД. СЕМ отправя запитване защо прехвърлянето на дяловете на Гоцев на 5 декември 2001 г. не е вписано в Търговския регистър. Съветът разглежда жалбата на Димитър Цонев до Върховния административен съд срещу избора на генералния директор на БНТ.\r\nЦонев смята, че Гоцев не отговаря на условията на Закона за радио и телевизия. Според справка от съда в момента на избора за директор той е бил съдружник и управител на \"Арт Продукция\" ООД.\r\nОт своя страна Гоцев уточнява, че молбата, която е подал в Софийския градски съд за напускане на фирмата си \"Арт Продукция\" ООД, е от декември 2001 г. и има входящ номер 17173.\r\n1990 г.\r\nУчредена е Партия либерален конгрес (ПЛК). Месец по-късно тя е регистрирана. Печатен орган на партията е в. \"Либерален конгрес\". От 27 октомври 1992 г. партията е пълноправен член на СДС. На 12 декември 1993 г. партията е изключена от съюза. На парламентарните избори за ХХXVIII Народно събрание ПЛК е съучредител на коалиция Коронована демокрация заедно с партията Български национален съюз \"Нова демокрация\".\r\n1925 г.\r\nДвадесет и първото ОНС отнема мандатите на шестимата депутати комунисти на основата на изменението на ЗЗД. Законът за защита на държавата е изменен два дни по-рано. Увеличени са наказанията за много от провиненията. Прибавени са още 7 нови члена, а част от съществуващите са изменени като целта е увеличаване на присъдите със смъртно наказание. Със ЗЗД се забранява съществуването на всички видове организации, групи, сдружения и други, които използват нелегални структури и революционни методи за постигане на своите цели. Чрез този закон правителството на Александър Цанков (на снимката) се стреми да узакони разправата с политическите си противници и терора след Юнското и Септемврийското въстание от 1923 г.\r\nЗЗД е гласуван от ХХI ОНС на 4 януари 1924 г. и влиза в сила с Указ № 2 от 23 януари 1924 г. През април 1924 г., въз основа на закона, Върховният касационен съд обявява за разтурени БКП, Партията на труда, Комунистическия младежки съюз, Общия работнически синдикален съюз и кооперация \"Освобождение\", като имотите им се отнемат. Впоследствие ЗЗД многократно е допълван и променян.\r\nПрез юли 1934 г. ЗЗД е допълнен за пореден път, с което се намаляват възможностите за обжалване на произнесените присъди. Най-големи промени в закона са направени по време на Втората световна война, до 9 септември 1944 г. Санкциите се увеличават и се налагат и за най-малки прояви на неподчинение. Смъртното наказание заляга в почти всички текстове на ЗЗД, като то не се отменя дори когато касае непълнолетни. ЗЗД е премахнат от правителството на ОФ с наредба-закон на 16 октомври 1944 г.\r\n1911 г.\r\nЗапочва работа Българската централна кооперативна банка за кредитиране на градските кооперации.\r\n1873 г.\r\nТърновският революционен комитет свиква събрание на вътрешните дейци. Целта е да се изработи конкретна програма за работата на организацията. На събранието присъстват представители на шест комитета. Утвърдени са нови псевдоними и е взето решение да се проведе общо събрание в Букурещ.\r\nСлед обесването на Васил Левски настъпва нов период в дейността на БРЦК. Предприемат се няколко опита за възстановяване на вътрешната организация в българските земи. През април 1873 г. за заместник на Апостола е определен Атанас Узунов, но той не успява да разгърне особена дейност, тъй като скоро след това попада в ръцете на османските власти. През есента функциите на Централен комитет във вътрешността поема Търновският частен революционен комитет. Чрез съдействието на П. Хитов той прави опит да установи контакт със сръбското правителство, въпреки че за това няма съгласието на БРЦК в Букурещ. В резултат на влиянието на П. Хитов в революционната организация започва да се налага отново четническата тактика. Въпреки това идеята за изграждане на вътрешна организация не е изоставена.\r\nПрез август 1874 г., по инициатива на Търновския и Русенския революционен комитет, в Букурещ се провежда ново Общо събрание, което определя Стефан Стамболов за заместник на В. Левски в България. В ръководството на самия комитет в Букурещ заедно с Л. Каравелов, К. Цанков и други влиза и Христо Ботев, който впоследствие изпъква като централна фигура.На тази дата са родени:\r\n1937 г.\r\nРоден е Христо Крумов Попов - български драматичен артист. Завършва специалност \"Актьорско майсторство\" във ВИТИЗ през 1964 г. при проф. Ж. Мандаджиев. Играе в театрите в Плевен (1964-1966 г.), Габрово (1968-1971 г.) и Шумен (1972-1976 г.).\r\n1936 г.\r\nРоден е Стефан Димов Чирпанлиев - български писател. Завършва Висшия инженерно-строителен институт в София (1960 г.) и българска филология в СУ “Св. Климент Охридски” (1968 г.). Стефан Чирпанлиев е един от основателите на студентския литературен кабинет “Димчо Дебелянов”. Инженер в домостроителен комбинат и пътно управление (1960-1963 г.), журналист (1963-1971 г.). За пръв път печата през 1954 г. във в. “Народен другар” (Ямбол). В разказите му основна е строителната тема. От 1979 г. е председател на Дружеството на писателите в Ямбол, заместник-председател е на СКБ. Автор и на изследвания за живота и творчеството на З. Стоянов. Награди: “Захари Стоянов” (1981 г.), “Васил Карагьозов” (1986 г.), орден “Кирил и Методий”, II и I ст.\r\n1928 г.\r\nРоден е Атанас Стефанов Сейков - български писател, белетрист, публицист и лексикограф. През 1964 г. той завършва есперантология в Педагогическия институт, Будапеща, при проф. Юлио Боги. Сейков работи в редакцията на в. “Народна младеж”. Същевременно е преподавател и преводач от английски език в Пловдив. През 1990 г. той основава Съюза на независимите български писатели и Съюза на свободните писатели. За книгата си “Япония в моя живот” Сейков получава титлата “доктор” от Конгресната библиотека на САЩ. С книгата той снабдява безплатно всички библиотеки в България. Писателят е първия българин, обявен за бележита личност в сборника “Кой кой е в XXI век” на Международния биографичен център в Кеймбридж. Името му е гравирано до името на България върху плочка, вградена във външната стена на централното управление. Сейков е автор на “Странствания” (1979 г.), “Странствания-2” (1982 г.), “Надникване в Япония” (1986 г.), “Загадъчният свещеник” (1991 г.), “Япония в моя живот” (1995 г.), “Речник - думи и изрази, употребявани от CNN” (английско-български и българо-английски, 1995 г.), “Речник CNN” (най-употребяваните думи в съвременния английски език, 1997 г.), “Голямата тайна” (единствените литературни импресии в света, илюстрирани от Зл. Бояджиев, 1998 г.).\r\n1878 г.\r\nРоден е Тодор Михайлов Самодумов - български учител, педагог, академик (1952 г.). Следва педагогика и философия в университетите в Мюнхен и Берн, завършва СУ “ Св. Климент Охридски” (1902 г.). През 1910 г. изучава в Германия организацията на подготовката на учители. Преподавател е във Висшия педагогически курс в Пловдив (от 1920 г. - Учителски институт, 1910-1921 г.). Един от основателите е на Научното социологическо дружество (1932 г.). Хоноруван професор е по педагогика в СУ “Св. Климент Охридски” (1949-1954 г.), директор е на Педагогическия институт при БАН (1952-1957 г.). Автор е на научни студии и статии в областта на педагогиката и образованието. Преподава в учителски институти и проучва подготовката на учителите в Берлин, Лайпциг, Дрезден, Люнебург. Член е на Висшия учебен съвет при Министерството на народното просвещение (1921 г.). След Септемврийския селски бунт е уволнен, а след атентата в църквата “Света Неделя” е интерниран в Дупница. Тодор Самодумов е един от основателите е на Научносоциалистическото дружество (създ. 1932 г.). Хоноруван професор е по педагогика в СУ “ Св. Климент Охридски” (1949-1954 г.), директор е на Педагогическия институт при БАН. Член-основател е на Съюза на научните работници в България (1944 г.), председател е на Съюза на работниците от просветата (1947-1951 г.), член е на ръководствата на много обществени организации и институти, редактор е на различни издания. Главен редактор е на сп. “Читалище” (1944-1945 г.). Съчинения: “Волята и нейното значение при възпитанието” (1906 г.), “Ролята на чувствата в областта на мисленето” (1906 г.), “Интересът като психически фактор при обучението” (1924 г.), “Основи на новата педагогика” (1931 г.), “Семейството и училището” (1948 г.), “Същността на учебния процес” (1950 г.). Умира на 2 ноември 1957 г. в София.\r\n1872 г.\r\nРоден е професор Стоян Белинов - български лекар, оториноларинголог. Той е един от основателите на Софийския медицински факултет. Главните му трудове са върху методите за вадене на чужди тела от дихателните и храносмилателните пътища. И още върху риносклеромата в България и изгарянията на хранопровода. Белионов пише много университетски учебници.\r\n1859 г.\r\nРоден е полковник Стоян Филов Филипов. Той е участник в Руско-турската война (1877-1878 г.). Филипов завършва Военното училище в София с първия випуск (1879 г.). По време на Сръбско-българската война командва Първа дружина от Втори пехотен Струмски полк и е командир на Изворския отряд, който забавя придвижването на Моравската сръбска дивизия и осигурява заемането на Сливнишката позиция от българската армия. На 9 август 1886 г. той участва в детронирането на княз Александър I . След контрапреврата е уволнен от армията и емигрира в Русия. След завръщането си в България е командир на Двадесети пехотен Добруджански полк. През Балканската война (1912-1913 г.) Филипов командва 41 полк.На тази дата умират:\r\n1996 г.\r\nУмира Йовчо Димитров Караиванов - български народен певец. Завършва право в СУ “Св. Климент Охридски” (1952 г.). Работи като сътрудник и редактор в редакция “Народна музика” към Радио София. Солист е на Държавния ансамбъл за народни песни и танци и Ансамбъла за народни песни при Българското радио. Преподавател е в Средното музикално училище в Котел. Репертоарът му включва песни предимно от Сливенския край.\r\n1980 г.\r\nУмира Григор Вачков - български театрален и киноактьор. От 1956 до 1980 г. той играе в Държавния сатиричен театър \"Алеко Константинов\". На Международния кинофестивал на авторския филм в Сан Ремо, Италия, 1974 г. получава \"златен медал за мъжка роля\" за ролята на Иван Ефрейторов във филма \"Последно лято\". Филмографията му включва \"Хитър Петър\" (1960 г.), \"Дом на две улици\" (1960 г.), \"Бедната улица\" (1960 г.), \"Призори\" (1961), \"Тютюн\" (1962 г.), \"Смърт няма\" (1963 г.), \"Веригата\" (1964 г.), \"Невероятна история\" (1964 г.), \"Непримиримите\" (1964 г.), \"Вечен календар\" (1965 г.), \"Горещо пладне\" (1966г.), \"Привързаният балон\" (1967 г.), \"Бялата стая\" (1968 г.), \"Гибелта на Александър Велики\" (1968 г.), \"Белият кон\" (1969 г.), \"На всеки километър\" (1969-1972 г.), \"Кит\" (1970 г.), \"Князът\" (1970 г.), \"Най-добрият човек, когото познавам\" (1973 г.), \"Последно лято\" (1974 г.), \"Селкор\" (1974 г.), \"Вечни времена\" (1975 г.), \"Спомен за близначката\" (1976 г.), \"Циклопът\" (1976 г.), \"Срещу вятъра\" (тв, 1977 г.), \"Топло\" (1978 г.), \"Инструмент ли е гайдата?\" (1978 г.), \"Покрив\" (1978 г.), \"Юмруци в пръстта\" (1979 г.), \"Трите смъртни гряха\" (1980 г.) Последният филм, в който се снима е \"Мера според мера\" в ролята на Постол.\r\n1947 г.\r\nУмира Михаил Иванов Герджиков - български общественик, деец на националнореволюционното движение в Македония и Одринско. Следва право в Лозана и Женева (Швейцария), където се свързва с революционната емиграция. През 1899 г. се завръща в България и става учител в Битоля. Влиза в редовете на Вътрешната македоно-одринска революционна организация и се отдава изцяло на борбата на българите за освобождението на Македония и Одринско. Герджиков се сближава с Гоце Делчев и става негов близък съратник. През 1900 г. е изпратен в Солун, за да подпомогне дейността на ЦК на ВМОРО по изграждането на комитетската и мрежа и в Одринско. Разкрит от османските власти Герджиков напуска града и постъпва в четата на Хр. Чернопеев. Скоро след това сам сформира чета в Гевгелийския район. От лятото на 1902 г. възглавява дейността на организацията в Одринско и полага големи грижи за нейното масовизиране в тази област. На конгреса на Петрова нива той е избран за член на Главното ръководно боево тяло и участва непосредствено в подготовката и провеждането на Илинденско-Преображенското въстание 1903 г. След поражението на въстанието развива активна дейност за настаняване на изтеглилите се в България въстаници. Публикува статии в българския и чуждия печат, с които апелира към международната общественост за намеса. След Първата световна война 1914-1918 г. подновява контактите си с ВМРО, без обаче да играе някаква съществена роля в нейния живот. По-активно се меси в движението на анархистите. От 1924 г. до 1931 г. той живее в емиграция - Цариград, Виена и Берлин. Подкрепя идеята за създаване на ВМРО (об.), но през 1928- 1929 г. за кратко време, заедно с група свои съмишленици, се отцепва от нея. В навечерието и по време на Втората световна война 1939-1945 г. поради напреднала възраст се оттегля постепенно от активна революционна дейност и се занимава повече с журналистика. Сътрудничи на редица издания.\r\n1932 г.\r\nУмира Димитър Хаджигеоргиев - български композитор, музикален педагог. Роден е на 30 юни 1873 г. в Стара Загора. Завършва гимназия в Одрин и консерватория в Прага. Един от основателите на Музикалното училище в София (1904 г.), което прераства в Музикална академия, по-късно става неин директор. Най-известната му творба е оперетата “Тахирбеговица”. Други композиции: “Юбилеен марш на Иван Вазов” (1904 г.), “Юбилеен марш на цар Фердинанд” (1908 г.), “Юбилейна кантата на цар Освободител” (1902 г.) и др. Автор е на учебници по пеене.\r\n1909 г.\r\nУмира Кузман Анастасов Шапкарев - български възрожденски книжовник и фолклорист. Роден е на 1 февруари 1834 г. в Охрид. Учи в гръцко училище в родния си град, а после в българско училище. През 1850-1851 г., седемнадесет годишен, замества вуйчо си Янаки Стрезов като учител в Горно Влашко. През 1853-1854 г. е ученик във взаимното училище в Битоля. През 1854 г. заедно със Стрезов откриват частно училище и той е учител в него. После учителства в Струга, Охрид, Прилеп, Кукуш, отново в Битоля и Солун. Навсякъде в училищата въвежда българския език. През 1884 г. се преселва в Княжество България, където работи като миров съдия или нотариус в Пловдив, Самоков, Стара Загора, Сливен, Враца. Успоредно с това се занимава и с фолклорни издирвания. Шапкарев издава \"Животоописание на братя Миладинови\" (1884 г.) и \"Русалии. Древен и твърде интересен български обичай, запазен и до днес в Южна Македония\" (1884 г.). Най-забележителното му съчинение е \"Сборник от български народни умотворения\", издаден в София с известна финансова помощ от Министерството на просвещението. Сборникът е издаден през 1891 г. и 1892 г. в 6 тома, 8 книги. В него се отстоява българския характер на славяните в Македония. През 1875 г. Шапкарев е приет за дописен член, а през 1900 г. - за редовен член на Българското книжовно дружество. От 1867 г. до 1870 г. той съставя, издава и разпространява учебници и сборници на български език. Не успява да завърши и издаде като помощно-справочно помагало за учители и ученици \"Историко-хронологически таблици\". Издаването и разпространението на учебници и сборници е тясно свързано с общата дейност на Шапкарев с неговия брат Петър. Петър поддържал книжарница \"Братя П. А. К. Шапкареви\" в Солун. Кузман Шапкарев е създател на Солунската българска мъжка гимназия \"Свети свети Кирил и Методий\" (1880 г.). Повече от половин век той работи и в областта на фолклористиката. Със събиране и записване на народни умотворения - приказки, песни, гатанки, пословици, предания, той започва да се занимава още от 1855 г.За изготвянето на историческата справка на Агенция “Фокус” са използвани следните източници:\r\n Енциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”.", "date": "2018.03.18", "title": "Денят 18 март в българската история"}
{"url": "http://www.focus-news.net/news/2018/03/18/2500693/otbelyazvame-nedelyata-na-prepodobni-yoan-lestvichnik-ot-velikiya-post.html", "text": "Отбелязваме Неделята на Преподобни Йоан Лествичник от Великия пост. По този повод във всички епархии на Българската православна църква се отслужва празнична света Литургия, предаде репортер на Агенция \"Фокус\". В катедралния храм \"Св. Апостоли\" в град Враца архиерейска света Литургия ще оглави Негово високопреосвещенство Врачански митрополит Григорий.\r\nНачалото на празничната света Литургия е в 9.00 часа.  \r\nНикола ПЕТКОВ", "date": "2018.03.18", "title": "Отбелязваме Неделята на Преподобни Йоан Лествичник от Великия пост"}
{"url": "http://www.focus-news.net/news/2018/03/18/2500694/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-hram-uspenie-na-presveta-bogoroditsa.html", "text": "Днес е Неделята на св. Йоан Лествичник. По този повод и с благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия в храм \"Успение на Пресвета Богородица\". Началото ще бъде в 9.00 часа.  \r\nНикола ПЕТКОВ", "date": "2018.03.18", "title": "Пазарджик: Негово преосвещенство Константийският епископ Яков ще оглави архиерейска света Литургия в храм \"Успение на Пресвета Богородица\""}
{"url": "http://www.focus-news.net/news/2018/03/18/2500690/sdvr-predpriema-merki-za-ohrana-na-obshtestveniya-red-vav-vrazka-s-macha-tsska-levski.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящото дерби от 13.00 часа днес на Национален стадион ”Васил Левски”. Това съобщиха от пресцентъра на МВР.\r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. \r\nМалолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.\r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). \r\nПоради очакваните лоши метеорологични условия е препоръчително да се носят дъждобрани, заради забраната според Закона за опазване на обществения ред при провеждане на спортни мероприятия. За носене на чадъри. \r\nАнгажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 11.00 часа.", "date": "2018.03.18", "title": "СДВР предприема мерки за охрана на обществения ред във връзка с мача ЦСКА -  Левски"}
{"url": "http://www.focus-news.net/news/2018/03/18/2500685/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo-gkpp-kulata-i-gkpp-kalotina.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“, ГКПП „Кулата“ и ГКПП „Калотина“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-румънската и българо-македонската граница трафикът е нормален на всички гранични контролно-пропускателни пунктове.", "date": "2018.03.18", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“, ГКПП „Кулата“ и ГКПП „Калотина“"}
{"url": "http://www.focus-news.net/news/2018/03/18/2500695/nimh-oranzhev-kod-za-silen-vyatar-obilen-dazhd-i-poleditsi-e-v-sila-za-razlichni-oblasti-v-stranata.html", "text": "Оранжев код за силен вятър е в сила за цялата страна, в някои области ще вали обилен дъжд, в други ще се образуват поледици, сочи справка на сайта на Националния институт по метеорология и хидрология (НИМХ). \r\nВ 24 области на страната е в сила оранжев код за силен вятър и обилни валежи:Видин, Монтана, Враца, Плевен, Ловеч, Габрово: \r\nЩе духа умерен до силен вятър от северната четвърт и с него температурите бързо ще се понижат. Ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 25 л/кв. м, в Предбалкана ще са и повече.Велико Търново, Търговище и Шумен:\r\nЩе има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 35 л/кв. м. Вятърът ще се ориентира от североизток и ще е със средна скорост 10 - 15 м/с и пориви до 20 м/с. Тмпературите бързо ще се понижат.Варна:\r\nЩе духа силен и временно бурен североизточен вятър - 15-25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който вечерта в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 10 и 20 л/кв. м.Бургас, Ямбол, Сливен, Стара Загора, Хасково:\r\nЩе духа силен, на пориви и бурен югозападен вятър със средна скорост 15 - 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв. м.Кърджали:\r\nЩе духа силен, на пориви и бурен югозападен вятър със средна скорост 15 - 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв. м.Пловдив, Смолян, Пазарджик, Благоевград, Кюстендил, Перник, София-град, София-област:\r\nЩе има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 35 л/кв. м. Ще духа умерен до силен северозападен вятър със средна скорост 10 - 15 м/с.\r\nВ 4 области е в сила оранжев код за силен вятър и поледици:Русе, Разград, Силистра:\r\nЩе духа силен до бурен североизточен вятър и него температурите значително ще се понижат. Ще ума валежи от дъжд, които с понижението на температурите ще преминат в сняг. Ще има условия за образуване на поледици. Сумарни количества между 20 и 35 л/кв. м, в отделни райони и повече.Добрич:\r\nЩе духа силен и временно бурен североизточен вятър - 15 - 25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който след обяд в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 15 и 20 л/кв. м.", "date": "2018.03.18", "title": "НИМХ: Оранжев код за силен вятър, обилен дъжд и поледици е в сила за различни области в страната"}
{"url": "http://www.focus-news.net/news/2018/03/18/2500696/politico-london-tryabva-da-e-gotov-da-poiska-udalzhavane-na-sroka-za-izlizaneto-si-ot-es-zayaviha-britanski-narodni-predstaviteli.html", "text": "Правителството в Лондон трябва да е готов да поиска удължаване на срока за излизането си от Европейския съюз, насрочената дата за което е 29 март 2019 г., това са заявили някои британския народни представилите, пише европейската редакция на Politico. Според тях преходния период, който ще започне след 29 март догодина също трябва да бъде удължен. \r\nДанните са публикувани в доклад на Комитета за Брекзит към британската Камара на общините, който се състои от 21 души. Докладът трябва да бъде публикуван изцяло в неделя, като обаче той вече предизвика някои разделения във Великобритания и в самият Комитет, тъй като все още няма знаци за напредък по преговорите за търговско споразумение, които трябва да бъдат завършени преди началото на преходния период. Ако британското правителство реши да поиска отлагане на дата за излизането си от Съюза до, както предлага доклада, 31 декември 2020 г., то това трябва да бъде одобрено от всички други 27 страни членки на ЕС. : Цанко Цолов", "date": "2018.03.18", "title": "Politico: Лондон трябва да е готов да поиска удължаване на срока за излизането си от ЕС, заявиха британски народни представители"}
{"url": "http://www.focus-news.net/news/2018/03/18/2500662/the-times-britanskite-elektricheski-kompanii-zatyagat-sigurnostta-si-zaradi-risk-ot-ruski-kiberataki.html", "text": "Британските електрически компании са предупредени от разузнаването да затягат сигурността си заради риск от руски кибератаки, пише британският вестник  The Times.\r\nНационалната електропреносна мрежа е поставена под тревога миналата седмица от служители от Националния център за киберсигурност.\r\nЕлектрическите, газови и водоснабдителни фирми, атомната централа Селафийлд, правителствените сгради и болниците са предупредени да се подготвят за държавно-организирани кибернападения, поръчани от Кремъл след атаката с нервно-паралитичен агент в Солсбъри.\r\nОт Центъра също така се опасяват, че може да бъдат атакувани базите с данни на данъчните служби и здравната система..\r\nПредупрежденията идват след като Русия изгони 23 британски дипломати и прекрати дейността на Британския съвет в Русия.\r\nПравителството на Великобритания готви контрамерки,които могат да бъдат:\r\n-бързи законодателни промени, които да позволят да се изземат активите на лица, които живеят в Русия но „перат“  пари през английската финансова система\r\n-да се затегне визовия режим за сътрудници на Владимир Путин\r\n-да се затвори Руското търговско представителство, което се разглежда като база за шпионаж\r\n-да се изземат финансите на руските олигарси, живеещи във Великобритания\r\n-да се изгонят още дипломати \r\nВъншният министър на Великобритания ще се срещне с партньорите от Европейския съюз и НАТО за координиране на общи действия. Юлиян Марков", "date": "2018.03.18", "title": "The Times: Британските електрически компании затягат сигурността си заради риск от руски кибератаки"}
{"url": "http://www.focus-news.net/news/2018/03/18/2500699/denyat-18-mart-v-svetovnata-istoriya.html", "text": "2015 г.\r\nСедем страни от ЕС - Италия, Гърция, Кипър, Испания, Австрия, Унгария и Словакия се разграничават от новите санкции срещу Русия.\r\n2015 г.\r\nПри терористична атака на Националния музей Бардо в столицата на Тунис загиват над 20 човека.\r\n2015 г.\r\nРекордна по сила за последните четири години магнитна буря достига стойност 8 на геомагнитния индекс Kp. \r\n2014 г. \r\nПрезидентът на Русия Владимир Путин подписва договор за приемане на Република Крим в състава на Русия.\r\n2013 г.\r\nСирийският Национален съвет избира Хасан Хито за министър-председател на заетите от опозицията райони. Хито заявява, че опозицията няма да преговаря с режима на Башар Асад.\r\n2012 г.\r\nКралят на Тонга Джордж Тупоу V почива в болница на Хонконг.\r\n2012 г.\r\nВ Гвинея-Бисау се провеждат президентски избори.\r\n2012 г.\r\nЗа нов президент на Германия е избран бившия евангелистки пастор Йоахим Гаук.\r\n2012 г.\r\nЗа нов председател на Общогръцкото социалистическо движение е избран министърът на финансите на Гърция Евангелос Венизелос.\r\n2004 г.\r\nАстероид прелита рекордно близо до Земята (43 хил. км).\r\n2004 г.\r\nСеверноатлантическият договор е договорно-правната основа на НАТО (Организацията на Северноатлантическия договор), създаден в съответствие с Член 51 от Устава на ООН, който утвърждава неотменимото право на независимите държави на индивидуална и колективна отбрана. Междуправителствената военно-политическа организация НАТО е създадена на 4 април 1949 г. във Вашингтон, САЩ, с подписването от 12 страни учредителки на Северноатлантическия договор. В нея страните членки запазват пълен суверенитет и независимост. \r\n1966 г.\r\nРимският папа отменя отлъчването от църквата, наложено на католиците, сключили брак с некатолици.\r\n1965 г.\r\nВ орбита е изведен двуместният космически кораб “Восход”. Общата продължителност на полета 24 ч. Параметри на орбитата са перигей - 173 км, апогей - 498 км. Екипажът се състои от командир на кораба П. И. Беляев и втори пилот А. А. Леонов. По време на полета за първи път в историята на космонавтиката човек (Леонов) излиза в открития Космос.\r\n1948 г.\r\nВ Москва е подписан договор за приятелство, сътрудничество и взаимна помощ със СССР. Той предвижда двете договарящи се страни да вземат съвместно всички зависещи от тях мерки за предотвратяване на каквито и да било заплахи от възобновяване на агресията от страна на Германия или всяка друга държава, която би се обединила под някаква форма с Германия. НРБ и СССР да се консултират помежду си по всички важни въпроси, засягащи непосредствените интереси на техните страни, и да не участват в каквито и да било коалиции, съюзи и други враждебни на някоя от тях сдружения. Предвижда се и по-нататъшно развитие и укрепване на икономическите и културните връзки между двете страни, както и взаимното зачитане на независимостта и териториалната цялост на двете държави. Договорът е сключен за срок от 20 години. Подновен е на 12 май 1967 г. за още 20 години.\r\n1932 г.\r\nВ залива Сидни е открит най-широкият мост в света (широк 48,8 метра).\r\n1922 г.\r\nАнглийският съд осъжда Махатма Ганди на шест години затвор за подстрекателство към метеж. Махатма Ганди е един от ръководителите на индийското национално-освободително движение. През 1891 г. той завършва право в Лондон, след което става адвокат в Бомбай. От 1893 г. до 1914 г. Ганди живее в Южна Африка. Там се заема със защитата на 150 000 индийци, заселени в страната. По време на Англо-бурската (1899-1902 г.) и Англо-зулуската войни (1906 г.) той създава санитарни отряди от индийци за помощ на англичаните, за да докаже лоялността им към Британската империя. Той е лидер на партията ИНК. Учението му става програма за националноосвободителната борба на Индия. След извоюване на независимостта и разделянето й на 2 държави- Индийски съюз и Пакистан Ганди се обявява срещу започналите индо-мюсюлмански погроми. Убит е от членове на индуските шовинистични организации.\r\n1921 г.\r\nПодписан е Съветско-полският Рижки мирен договор. С него се слага край на Съветско-полската война от 1920 г. Определя се границата между Съветска Русия и Полша. Към Полша преминават Западна Украйна и Западна Белорусия. Между двете страни се установяват дипломатически и търговски отношения.\r\n1915 г.\r\nВ хода на Първата световна война в началото на Дарданелската операция кораби на Антантата неуспешно обстрелват укрепленията на пролива. След груби грешки на командването англо-френската флота се натъква на турското минно поле и претърпява тежки загуби.\r\n1913 г.\r\nЗапочва Петербургската конференция на Великите сили. Целта на събранието е да се разреши българо-румънския спор за Добруджа.\r\n1899 г.\r\nАмериканският астроном Уилям Пикеринг открива деветия спътник на Сатурн – Феб.\r\n1891 г.\r\nОсъществена е телефонна връзка между Париж и Лондон.\r\n1877 г.\r\nРусия и Австро-Унгария подписват секретно споразумение, което е включено към текста на Будапещенската конвенция от 3 януари 1877 г. Според допълненията Австро-Унгария има право да анексира Босна и Херцеговина с изключение на частта, разположена между Сърбия и Черна гора. Русия от своя страна, получава възможност да възстанови властта си над Южна Бесарабия, отнета й с Парижкия мирен договор от 1856 г. Предвижда се България, Албания и част от Румъния да бъдат организирани като самостоятелни държави, т.е. не се допуска създаването на голяма славянска държава на Балканите. Това задължение противоречи на предложенията на граф Игнатиев на предварителните заседания на Цариградската конференция за създаване на едно силно Българско княжество. Поради това споразумението е подписано без негово знание.\r\n1871 г.\r\nСъздадена е Парижката Комуна. Парижка Комуна е форма на политическо управление, установена в резултат на въстанието на парижките работници след снемането на блокадата над Париж от пруските войски и поражението на Франция във Френско-пруската война. Комуната е законодателен и изпълнителен орган на властта. Създадени са комисии (изпълнителна, военна, по външните работи, за правосъдието, по труда и др.). Въведено е всеобщо въоръжение на народа (Национална гвардия). Църквата е отделена от държавата. Проведени са социално-икономически и културни реформи.\r\n1869 г.\r\nНаправено е първото съобщение за съставянето на Менделеевата таблица.\r\nПрез 1869 г. Дмитрий Иванович Менделеев открива периодичния закон за химичните елементи. На основата на този закон обобщава основните принципи на неорганичната химия като създава периодичната система на химическите елементи и пръв в историята на химията предсказва съществуването на неизвестни дотогава елементи - скандий, германий и галий.\r\nСъздава също и химическата теория на водните разтвори, според която при разтваряне на дадено вещество във вода се извършва химическо взаимодействие. През 1860 г. открива абсолютната температура на кипенето.\r\n1856 г.\r\nПодписан е Парижкият договор, с който завършва Кримската война (1853-1856 г.). Договорът е подписан на Парижкия конгрес от представители на Русия и нейните противници във войната - Англия, Франция, Турция, Сардиния, и участващите в конгреса Австрия и Прусия. Русия и Турция си връщат една на друга завоюваните територии. Черно море се обявява за неутрално и на двете страни се забранява да поддържат в него военен флот и военноморски арсенали по бреговете. Обявява се свободно плаване по р. Дунав под контрола на международната комисия. Всички държави се задължават да не се намесват във вътрешните работи на Турция и гарантират автономията на Дунавските княжества (Молдова и Влашко) и Сърбия, като се запазва върховната власт на султана над тях. Договорът отслабва международното влияние на Русия в Европа и довежда до изостряне на Източния въпрос.\r\n1848 г.\r\nПод влияние на Февруарската революция във Франция през март 1848 г. в цяла Германия започват големи антифеодални вълнения в селата и народни демонстрации в градовете. В Берлин започва въоръжено въстание, в резултат на което опозицията образува либерално-буржоазно правителство. Същевременно във всички германски държави се запазва монархията. На проведените през април избори за Учредително събрание либералната буржоазия побеждава, както в Прусия, така и в другите германски държави. Учредителните събрания заедно с новите правителства създават гражданско опълчение и защитават обществения ред от действия на крайните радикали и анархистите. Правителствата се справят със селските вълнения. На общогерманско събрание във Франкфурт на Майн представителите на либералната опозиция се обявяват против обявяването на Германия за република. Левите демократи, които нямат голямо политическо влияние в обществото, искат да обявят Германия за децентрализирана конфедеративна република и се опитват да вдигнат въстание през април 1848 в Баден, но то е бързо потушено. На 18 май 1848 г. започва своята работа общогерманското Национално събрание във Франкфурт на Майн, като основната му задача е да изработи нова конституция. Болшинство в това събрание имат либералите центристи. През 1849 г. Франкфуртското събрание създава имперска конституция, запазваща монархиите и границите между германските държави. Имперската корона е предложена на Фридрих Вилхелм IV, но той се отказва от нея. Пруският крал и другите монарси отказват да признаят конституцията. Избухналото през пролетта и лятото на 1849 г. въстание в Западна и Южна Германия постепенно затихва и положението е окончателно овладяно от пруските войски. Франкфуртският парламент е разпуснат на 18 юни 1849 г.\r\nУнгарският сейм, заседаващ в Пожон (Братислава), приема няколко закона: за отмяна на феодалната зависимост на селяните и аграрна реформа, за народните представители и др. Приетите закони се реализират трудно на практика, което настройва селяните срещу политиката на правителството. То отказва да признае правата на неунгарските националности в Унгарското кралство за местно самоуправление, за автономия и за използване на родния език. Това довежда до конфликт между славяни и унгарци.\r\nПрез май 1848 г. започва истинска сръбско-унгарска война във Войводина. В Трансилвания започва война между унгарците и румънските въоръжени отряди, поддържани от австрийските войски. В парламента се засилва влиянието на радикалната дворянска групировка. Засилва се и влиянието на ръководения от поета Шандор Петьофи \"Съюз за равенство\". През септември 1848 г. австрийското правителство изпраща срещу Унгария хърватски войски. Парламентът създава Комитет за защита на родината, който организира отбраната на Унгария. Хърватските войски са разбити. След като потушават Виенското въстание през декември 1848 г., австрийските войски окупират Унгария. През март 1849 г. император Франц Йосиф с манифест премахва самостоятелността на Унгария и отделя от нея Трансилвания, Войводина и някои други области. Избухва ново въстание и около унгарските войски се сплотяват демократите на много от славянските народи. Унгарската революция сериозно застрашава сигурността на Австрийската империя. На 14 април 1849 г. унгарският парламент приема \"Декларация за независимостта на Унгария\", която обявява Хабсбургите за свалени от престола. За управител на Унгария е избран Лайош Кошут. Франц Йосиф се обръща за помощ към руския цар Николай I. През април руските войски влизат в Унгария и до 13 юли 1849 г. окупират цялата територия на Унгарското кралство и разгромяват унгарските революционни войски. В резултат на революцията селяните получават свобода и право да откупят земята си.\r\n1805 г.\r\nНаполеон приема титлата крал на Италия.\r\n1662 г.\r\nВ Париж започва да функционира първият обществен транспорт – 8-местна карета.\r\n1314 г.\r\nВъв Франция на клада е изгорен великият магистър на Ордена на тамплиерите Жак Моле. Преди да умре, Моле проклева гонителите си да се явят заедно с него до края на годината пред \"Божия съд\". Според легендите, и двамата, папа Климент и крал Филип, умират преди края на годината. Владенията на тамплиерите трябвало да бъдат предадени на йоанитите (Рицарите Хоспиталиери). След разгрома на Ордена на тамплиерите, останалите живи негови представители емигрират в Шотландия и поставят началото на съвременното масонство.\r\n1229 г.\r\nКръстоносците, начело с Фридрих II Щауфен, възстановяват Йерусалимското кралство. Египтяните отново го завладяват през 1244 г.\r\nЙерусалимското кралство е държава, създадена от участниците в Първия кръстоносен поход, след завладяването на Йерусалим през 1099 г. Териториално се оформя при следващите завоевания на кръстоносците в Източното Средиземноморие. Състои се от кралството и 3 фактически независими васални държави-графствата Триполи и Едеса и княжеството Антиохия. За първи управител на кралството е провъзгласен Готфрид Болонски.На тази дата са родени:\r\n1959 г.\r\nРоден е Люк Бесон - френски режисьор, сценарист и продуцент. На 20 години той заснема с крайно оскъден бюджет първия си филм \"Последната битка\". С него печели Голямата награда на Фестивала за научнофантастично кино в Авориас. Филмът, с който Люк Бесон получава международна известност, е \"Леон\". Следва \"Петият елемент\", типична холивудска суперпродукция. Филмографията му включва \"Метро\" (1985 г.), \"Голямото синьо\" (1988 г.), \"Никита\" (1990 г.), \"Леон\" (1994 г.), \"Петият елемент\" (1997 г.), \"Жана Д’Арк\" (1999 г.). Люк Бесон продуцира: \"Такси-1, 2, 3 (1998 г., 2000 г., 2002 г.), \"Ямакаши\" (2001 г.), \"Тристан\" (2002 г.), \"Фанфан Лалето\" (2003 г.).\r\n1941 г.\r\nРоден е Уилсън Пикет - американски певец и композитор. Един от най-известните изпълнители в стила соул през 60-те години. Започва с госпъл в Детройт, където се преселва семейството му през 50-те години. През 1959 г. е член на вокалната група \"Фалкънс\" (стил ритъм-енд-блус). Първият му хит е авторската песен \"Намерих любов\" (1962 г.). Особено популярни са песните му \"Ако се нуждаеш от мен\" (1963 г.), \"В среднощен час\" (1964 г.), \"634-5789\" (1965 г.), \"Страната на хилядата танца\" (1966 г.) и други, които застават начело на класациите за ритъм-енд-блус, а версията на \"Хей, Джуд\" (1969 г.) на \"Бийтълс\" му носи световна слава. През 1971 г. с група африкански и американски музиканти осъществява турне в Гана, заснето като филм (албум \"Soul to Soul\").\r\n1936 г.\r\nРоден е Фредерик Вилем Де Клерк - южноафриканки политик и държавник. През 1958 г. той завършва право в университета в Почефстръм. От 1973 г. е депутат в Парламента на ЮАР, от 1986 г. е председател, а от 1987 г.е министър на образованието. Той е избран за президент на ЮАР през 1989 г. През 1992 г. в Париж, заедно с Н. Мандела, Де Кларк получава наградата на ЮНЕСКО за мир. През 1993 г. отново с Н. Мандела , получава Нобелова награда за мир заради приноса си в ликвидирането на системата на апартейд в ЮАР.\r\n1913 г.\r\nРоден е Рьоне Клеман - френски режисьор. Учи архитектура в Училището за изящни изкуства в Париж. През 1931 г. снима като любител серия експериментални филми. През 1936 г. завършва филма “Пази лявата си ръка”. След документалните филми “Забранена Арабия” (1937 г.) и “Тези от релсите” (1943 г.) дебютът му в игралното кино - “Борба за релси” (1946 г.), го прави световноизвестен. Филмите му се разделят на 2 групи - за войната и нейните последици - “Забранени игри” (1952 г.), “Ден и час” (1963 г.), “Гори ли Париж?” (1966 г.) - и за борбата на самотния човек с обществото или със самия себе си - “Жервез” (1955 г.). За “Г-н Рипоа” (1954 г.) получава специалната награда в Кан. Създава още: “Стените на Малапага” (1948 г.), “Стъкленият замък” (1950 г.), “Преграда на Тихия океан” (1957 г.), “Жарко слънце” (1959 г.), “Каква радост е да се живее!” (1961 г.), “Пътник в дъжда” (1969 г.), “Къща под дърветата” (1971 г.), “Бягането на заека през полето” (1973 г.), “Приходящата леля” (1975 г.). Умира на 17 март 1996 г.\r\n1886 г.\r\nРоден е Курт Кофка - немски психолог. Той е един от основателите на гещалтпсихологията. В периода 1904- 1905 г. учи в Единбург, Шотландия. Защитава докторат в Берлин през 1908 г. Съвместно с М. Вертхаймер и В. Кьолер поставят началото на психологическото направление “гещалтпсихология”. Гещалтпсихологията е фокусирана върху принципа на групирането. Групирането на стимули е в основата на структурирането и интерпретирането на визуалното поле или на определен проблем по конкретен начин. Основните принципи, определящи групирането са: 1. продължаване - елементите се групират според своята близост; 2. подобие- подобните един на друг по някакъв признак елементи естествено се групират по-лесно, 3. близост - на тенденцията към групиране са подчинени елементи, които допълват някаква цялост, 4. простота- отделни елементи, се обединяват във фигури като се подчиняват на принципите за симетрия и последователност. Според Кофка животните също са способни да учат. Той също така е на мнение, че няма абсолютно безсмислено учене. През 1927 г. Кофка емигрира в САЩ. Умира през 1941 г.\r\n1869 г.\r\nРоден е Невил Чембърлейн - английски общественик и държавник, един от лидерите на Консервативната партия. Той завършва елитарно училище в Ръгби и Бирмингамския колеж. Дълго време работи като предприемач. Кмет е на Бирмингам (1915-1916 г.). Заема редица държавни длъжности. През 1937-1940 г. Чембърлейн е министър-председател и лидер на Консервативната партия. Като министър-председател подписва Мюнхенското съглашение (1938 г.). То ликвидира независимостта на Чехословакия и я прави протекторат на фашистка Германия. Политиката на умиротворяване, провеждана от Чембърлейн, довежда до Втората световна война, в която Великобритания се намесва при крайно тежки и сложни условия. След военните неуспехи на Великобритания през 1940 г. Чембърлейн подава оставка като министър-председател. Остава в правителството на У. Чърчил.\r\n1842 г.\r\nРоден е Стефан Маларме - френски поет. Той е един от основоположниците на символизма. Маларме е редактор на в. “Последна мода” (1874-1875 г.). През 1876 г. той издава еклогата “Следобедът на един фавн”. Най-добрите си стихотворни творби издава през 1893 г. под заглавие “Стихове и проза”.\r\n1837 г.\r\nРоден е Стивън Гроувър Кливланд - американски държавник и политик. Има юридическо образование и член на Демократическата партия. Два пъти е президент на САЩ (1885-1889 г., 1893-1897 г.). По време на неговите мандати е възстановен златният стандарт (1893 г.) и е приета протекционистката тарифа (1894 г.). Във външната си политика правителството на Кливланд следва идеите на панамериканизма.На тази дата умират:\r\n1965 г.\r\nУмира Форуп - египетски крал (1936-1952 г.), до юли 1937 г. управлява регентски съвет. Свален е в резултат на Юлската революция (1952 г.) и е изгонен от Египет. Гражданин на Монако от 1959 г.\r\n1942 г.\r\nУмира Фьодор Иполитович Шчербатски - руски философ, културолог, учен изтоковед, академик (1918 г.). Завършва Санкт-Петербургския университет (1889 г.), ученик е на И. П. Минаев. От 1900 г. е професор в Санкт-Петербургския университет. Заедно със С. Ф. Олденбург създава поредицата “Biblioteca Budhica” (1897 г.), място за публикации на учени изтоковеди - текстове, преводи на писмени паметници от Индия, Тибет и Монголия. От 1928 г. ръководи Института по будистка култура в Ленинград, преобразуван по-късно в Индо-тибетски кабинет към Института по изтокознание към Академията на науките на СССР. От 1900 г. изучава ръкописи на тибетски език в будистки манастири в Монголия. През 1910 г. пътува из Индия, за да изучава будистката научна литература на санскрит. Основните му трудове са посветени на философията на будизма, анализа на философската основа на будизма Махаяна. Изследванията на Шчербатски по будистка философия и логика повлияват върху индологията и изучаването на будизма (основател е на руската школа в тази посока). Превежда и издава редица писмени паметници на санскритската и тибетската култура. Почетен член е на научните дружества във Великобритания и Франция.\r\n1936 г.\r\nУмира Елефтериос Венизелос – гръцки политик. Той организира въстание в Крит, след което отива в Гърция. От 1910 г. до 1915 г. е министър-председател. Венизелос въвежда Гърция в Балканския съюз през 1912 г., а след това сключва със Сърбия съюз против България . През 1916 г. той отива при съглашенските войски в Солун и там с адмирал Кундуриотис образува временно гръцко правителство, което е независимо от законното правителство в Атина. Мобилизира част от своята армия, с цел да участва в съглашенските войски във войната срещу България. През 1920 г. Венизелос губи законодателните избори, които довеждат отново на престола абдикиралия в това време крал Константин. Напуска Гърция и се установява във Франция. През 1926 г. се връща отново и взема дейно участие в управлението на страната. През март 1935 г., когато е в опозиция, той организира въстание в Крит и в новите земи на Гърция против управлението на Цалдарис. Въстанието е потушено бързо и той отново заминава за чужбина. Венизелос е един от най-способните балкански политици. Благодарение на него Гърция успява да разшири и удвои териториите си през Балканската и Първата световна война.\r\n1913 г.\r\nУмира Георги I - гръцки крал (1863-1913 г.), от династията на Глюксбургите. Той заема престола по настояване на Англия, поддържана от Франция и Русия. Син е на датския крал Христиан IХ. Става крал на Гърция след свалянето на крал Отон. Георги I започва да създава \"Велика Гърция\" за сметка на България. Убит е през Балканската война (1913 г.). Някои смятат, че е убит по подбуда на сина му Константин, който наследява престола му.\r\n1907 г.\r\nУмира Марселен-Пиер Бертло - френски химик и философ. Автор е на трудове по химия, между които капитални работи по агрономическа химия. Бертло оборва витализма. Основател е на термохимията. Той изобретява калориметричната бомба през 1881 г. Бертло е член на Парижката академия на науките на Френската академия.\r\n1768 г.\r\nУмира Лорънс Стерн - английски писател сантименталист. Роден е на 24 ноември 1713 г. в Ирландия. Като свещеник публикува “Проповедите на мистър Йорик” (1760 г.). Автор е на романа “Животът и мислите на Тристоам Шанди” (1759-1767 г., 9 т.). “Сантиментално пътешествие из Франция и Италия” (1768 г.) е дневник от лични преживявания по време на едно пътуване.\r\n1745 г.\r\nУмира граф Робърт Орфорд Уолпол - английски общественик, политик и държавник. Избран е в парламента от партията на вигите през 1701 г. Седем години по-късно той влиза в правителството. През 1715 г. става министър на финансите, а през 1721 г. -министър-председател. Отказва се от политиката на колониални войни, с което предизвиква недоволството на определени политически и търговски кръгове. Загубите във войната с Испания, започнала през 1740 г. го принуждават да си подаде оставката и да се оттегли от политиката.\r\n1584 г.\r\nУмира Иван IV Василевич (Грозни) - велик княз от 1533 г. Той е първият руски цар от 1547 г. Син е на Василий III Иванович. Грозни активно се включва в държавната политика от времето на създаването на т. нар. Избрана. Неин фактически ръководител е А. Ф. Адашев. Иван IV Василевич се стреми да укрепи самодържавието и да централизира държавата. През 1549-1560 г. провежда реформи в областта на централното и местното управление, реорганизация на армията и др. В резултат на военните походи на Иван IV Василевич през 1547-1552 г. е присъединено Казанското ханство, през 1556 г. - Астраханското ханство, а през 1555 г. и 1557 г. под руска зависимост попадат сибирския хан Едигер и Голямата Нагайска орда. След падането на Радата през 1560 г. Иван IV Василевич еднолично провежда политика за укрепване на самодържавната власт. Воюва неуспешно с Ливония за излаз на Балтийско море, но започва присъединяването на Сибир. Още по време на Ливонската война той засилва борбата си с остатъците от феодалната разпокъсаност. Най-разпространени методи за борба с политическите му противници стават заточението и смъртното наказание. През 1565 г. е въведена опричнината. Избити са голяма част от привържениците на Владимир Андреевич Старицки, а през 1569 г., самият Старицки бива заставен да изпие отрова. Наказани са Новгород и Псков в обвинение за стремеж към поданство на \"литовския крал\".\r\nЗасилва се крепостническият гнет. Сред народа Иван IV Василевич получава прозвището \"Грозни\". Голяма е ролята му в разработването на официалната идеология на самодържавието. Оказва влияние върху съставянето на редица литературни паметници от средата на ХVI в., изиграва и важна роля в организацията на книгопечатането. По негова инициатива е осъществено строителството на храма \"Василий Блажени\" в Москва.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”.", "date": "2018.03.18", "title": "Денят 18 март в световната история"}
{"url": "http://www.focus-news.net/news/2018/03/18/2500700/liderat-na-bsp-sofiya-kaloyan-pargov-e-na-poseshtenie-v-rusiya-kato-mezhdunaroden-nablyudatel-na-prezidentskite-izbori.html", "text": "Лидерът на БСП – София Калоян Паргов и заместник-председателят на столичната организация проф. Ваня Добрева са поканени за международни наблюдатели на президентските избори в Русия, които се провеждат днес. Това съобщиха от пресцентъра на БСП - София. Посещението е по покана на Съвета на федерацията на Федералното събрание на Руската федерация.", "date": "2018.03.18", "title": "Лидерът на БСП – София Калоян Паргов е на посещение в Русия като международен наблюдател на президентските избори"}
{"url": "http://www.focus-news.net/news/2018/03/18/2500701/kyustendil-s-golyam-spektakal-na-otkrito-se-sastoya-konkursat-za-izbor-na-devoyka-kyustendilska-prolet-2018.html", "text": "С голям спектакъл на открито се състоя конкурсът за избор на „Девойка Кюстендилска пролет 2018”. Това съобщиха от пресцентъра на Община Кюстендил. Водещи на програмата бяха актьорите Диана Любенова и Станимир Гъмов. Участие взеха популярните изпълнители Тита, Стивън Ачикор, както и любимецът на всички – Дичо.\r\nПобедителката в тазгодишния конкурс е Милица Стойчева под номер 2, а нейни подгласнички са – номер 12 – Ивана Митрева и  номер 6 – Виктория Стоичкова. „Девойка на публиката“ е номер 10 – Савина Димитрова, която е избрана чрез sms-гласуване, продължило и по време на конкурса.\r\nПобедителката в „Девойка Кюстендилска пролет 2018” получава парична награда от 1 500 лв., а двете ѝ подгласнички и „Девойка на публиката” по 850 лв. Всички участнички получават подарък от Община Кюстендил - официалните тоалети и обувките, с които участват в спектакъла, както и луксозни албуми със снимки. \r\nТържествата по случай празника „Кюстендилска пролет” ще продължат на 21 март от 11.00 часа на площад „Велбъжд”, където ще бъде отслужен молебен за здравето на кюстендилци и ритуал по предаването на символите на града. В празничната програма ще вземат участие квартет „Белканто“ и ансамбъл „Чинари“.\r\nЗа втора година в местността Хисарлъка от 13.00 часа ще стартира програмата на новоизградената сцена, част от Късноантичната и средновековна крепост с участието на квартет „Белканто“.\r\nМалко по-късно от 14.30 часа на сцена „Хисарлъка” ще се изявят танцови състави от Община Кюстендил.\r\nС юбилеен концерт на рок група „Фактор“ ще завършат тържествата по повод избирането на Девойка „Кюстендилска пролет“ 2018 и официалния празник на града.\r\nНа 21 март от 19.00 часа на площад „Велбъжд” всички фенове на рок музиката ще имат възможността да чуят на живо любимите на поколения българи песни, изпълнявани от групата.", "date": "2018.03.18", "title": "Кюстендил: С голям спектакъл на открито се състоя конкурсът за избор на „Девойка Кюстендилска пролет 2018”"}
{"url": "http://www.focus-news.net/news/2018/03/18/2500663/the-independent-diplomat-ot-vremeto-na-studenata-voyna-kritikuva-gavin-uiliyamsan.html", "text": "Бившият посланик на Великобритания в  Русия Родрик Брайтуайт критикува поведението на британския министър на отбраната Гавин Уилиямсън за несериозно отношение по време на най-тежката криза в отношенията с Москва след „Студената война“, пише британският вестник The Independent.\r\nТой обвини министърът на отбраната за репликата, че Русия трябва „да си отиде и да млъкне“, предизвиквайки ответни обиди от страна на руския външен министър Сергей Лавров и от други руски официални лица. Според него министрите са се изказали много рано с твърде силни закани, които те първа трябва да бъдат обсъдени.\r\nСпоред него: „Независимо дали харесват Русия или не тя е голяма страна, която има голямо влияние в света, независимо дали това се харесва или не“ и да се използват обиди е несериозно\r\nОтносно мнението на Джереми Корбин, че трябва да се изчакат резултатите от разследването Брайтуайт казва: „това не е ситуация, когато някога ще стане ясно кой точно е поръчал атаката, затова трябва да се вземе решение“. Юлиян Марков", "date": "2018.03.18", "title": "The Independent: Дипломат от времето на „Студената война“ критикува Гавин Уилиямсън"}
{"url": "http://www.focus-news.net/news/2018/03/18/2500702/afp-izraelski-samoleti-sa-izvarshili-udar-sreshtu-pozitsii-na-hamas.html", "text": "Израелски самолети са извършили удар по позиции на Хамас през нощта на събота срещу неделя, като отговор на детонирано на 17 март взривно устройство, съобщава AFP, като се позовава на данни от въоръжените сили на Израел. \r\nВоенните са заявили, че държат ислямисткото палестинско движение „отговорно за всички събития около и в Ивицата Газа“. Според източници на агенцията от Палестинската автономия, ударът не е довел до жертви, но е бил извършен след танков обстрел, проведен късно в събота. Агенция „Фокус“ припомня: \r\nИзраелските въоръжени сили съобщиха в събота, че край границата между Ивицата Газа и страната е детонирано взривно устройство, като няма данни за пострадали или нанесени щети. Като отговор Силите за отбрана на страната са извършили танков обстрел срещу позиции на Хамас, унищожавайки преден пост на движението. Това е четвъртият случай на избухване на подобно взривно устройство на Ивицита Газа за последните 30 дни, като в края на февруари двама души бяха тежко ранени при подобен инцидент. : Цанко Цолов", "date": "2018.03.18", "title": "AFP: Израелски самолети са извършили удар срещу позиции на Хамас"}
{"url": "http://www.focus-news.net/news/2018/03/18/2500704/radio-fokus-plovdiv-navarshi-8-godini.html", "text": "Радио „Фокус” - Пловдив навърши 8 години. Като част от Националната радиоверига „Фокус” екипът на медията се стреми към пълно, точно и обективно отразяване на събитията в Пловдив, региона и страната. Всеки ден, на честота 89.9 MHz нашите слушатели научават актуална информация от обществения, икономическия и културен живот в страната и областта, а пътуващите могат да разчитат на трафик информация през целия ден. Радио „Фокус” – Пловдив, със своя амбициозен, енергичен и опитен екип, както и модерен студиен комплекс, се стреми към лидерски позиции в радиоефира на Пловдив. В регионалния ни ефир може да слушате всяка седмица предаванията „Садово в сърцето на Тракия“, „Часът на Карлово“, „Със славната 2-ра Тракийска дивизия - За честта на България“, „Асеновград - Богоизбран през портите на Родопите“ и „Заедно в Пловдив“.\r\nВече 8 години репортерите на Радио „Фокус” – Пловдив се включват ежедневно в националната програма на радиото със свои репортажи и интервюта, както и преки включвания в централните емисии новини и в предаванията на радиото „Добро утро, България”, „Добър ден“, „Това е България” и други.  \r\nВашето мнение е важно за нас, затова всеки ден приемаме обаждания на слушатели на ефирния ни телефон 032/652565.", "date": "2018.03.18", "title": "Радио „Фокус” - Пловдив навърши 8 години"}
{"url": "http://www.focus-news.net/news/2018/03/18/2500698/sofiya-vazstanoven-e-redovniyat-marshrut-po-liniya-na-tramvaite-20-i-23.html", "text": "В 8.05 часа е възстановен редовният маршрут по линия на трамваите 20 и 23. Това съобщиха от пресцентъра на Столична община. По-рано временно бе скъсен маршрутът на тези трамвайни линии.", "date": "2018.03.18", "title": "София: Възстановен е редовният маршрут по линия на трамваите 20 и 23"}
{"url": "http://www.focus-news.net/news/2018/03/18/2500706/benovska-putin-zvani-na-rusi-ruski-krasotki-da-glasuvat-za-nego.html", "text": "Днес, на 18.3.18-а няма да има \"Беновска пита\" по Канал 3 и Радио К2, защото съм в Москва за президентските избори. Това се посочва в коментар на журналиста Илиана Беновска, съобщават от екипа на предаването.  Вчера в Русия беше \"денят на тишината\"- така наричат деня за размисъл преди гласуването. Рано сутринта получих агитационно клипче - руса руска \"красотка\" танцува гола на ръба на басейн с чаша шампанско в ръка. Внезапно танцът се прекъсва от телефонно позвъняване - виждаме, че на линията е настоящият и кандидат за още един президентски мандат Владимир Путин - стегнат в костюм, сериозен и приветлив, с решителен поглед, който обещава сигурно бъдеще и на голата руска \"красотка\" и на цяла Русия... Прикачам клипчето - но да знаете, Путин звъни категорично, както и управлява и не можете да го прекъснете...;) Какво ми ще каже на \"красотката\" за Сирия, САЩ, Великобритания, \"новичок\"... Изражението на Путин подсказва, че е готов да печели /както се и очаква от социолозите/ и да продължи да бъде президент Русия! \r\nРуснаците шеговито си разказват на ухо следния анекдот: Отишъл Путин на гледачка. Тя му заявила, че преди изборите в Русия няма да има лято /както се и случи 2017-а/. Той разбрал посланието по своему и съобщил на екипа си:\"В Русия лятото ще дойде, когато ме изберат отново за президент!\" Така че довечера, в 21 часа московско време, когато ЦИК обяви първите резултати се очаква в цяла Русия да дойде лятото , защото ще е спечелил Путин... Да видим! Да видим и дали ще се получи очакваната 80%-а избирателна активност и дали Путин ще бъде подкрепен от повече от 71.9%-а от избирателите и ще надмине собствения си избирателен рекорд  от 2004 година. \r\nТа, гответе се г-да Борисов и Радев да видим дали Путин-президент ще дойде в България ... Е, Радев иронизира Борисов, че на 26.3.18-а във Варна ще бъде \"разносвач на шербет\" на срещата терския президент Ердоган-ЕС...;( Ама, дали ще му се получи на Радев първо:да направи среща във Варна между Путин и върха на ЕС и второ: ако не успее да зададе нов тон в Европа на политиката към Русия, поне да бъде \"разносвач\" на силен руски чай?!\r\nАз съм Беновска и питам от Москва. \r\nА вие вижте клипчето на Путин с голата \"красотка\" как се печелят избори за президент по путиновски:) Прикачено!", "date": "2018.03.18", "title": "Беновска: Путин звъни на руси руски \"красотки\" да гласуват за него"}
{"url": "http://www.focus-news.net/news/2018/03/18/2500671/tass-yaponiya-riskuva-da-se-lishi-ot-vazmozhnost-za-pryak-dialog-sas-severna-koreya.html", "text": "Япония рискува да се лиши от възможност за пряк диалог със Северна Корея, пише официалната агенция на Пхенян KCNA,цитирана от ТАСС.\r\nСпоред властите в Северна Корея ако “Япония продължава да се държи по този начин, то тя рискува да остане завинаги без билет до Пхенян“, като се подчертава, че „именно Япония ес явява инициатор в оказването на натиск и усилване на санкционния режим по отношение на Пхенян и панически реагира на стремителните изменения“ в междукорейския диалог напоследък. Юлиян Марков", "date": "2018.03.18", "title": "ТАСС: Япония рискува да се лиши от възможност за пряк диалог със Северна Корея"}
{"url": "http://www.focus-news.net/news/2018/03/18/2500707/sofiya-vavezhda-se-vremenna-organizatsiya-na-dvizhenieto-vav-vrazka-s-meropriyatie-ot-kalendara-na-balgarskoto-predsedatelstvo-na-saveta-na-es.html", "text": "Въвежда се временна организация на движението във връзка с мероприятие от Календара на Българското председателство на Съвета на ЕС. Това съобщиха от пресцентъра на Столична община.\r\nОт 20.00 часа днес до приключване на мероприятието на 19 март 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nОт 07.00 часа до приключване на мероприятието на 19 март 2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища.", "date": "2018.03.18", "title": "София: Въвежда се временна организация на движението във връзка с мероприятие от Календара на Българското председателство на Съвета на ЕС"}
{"url": "http://www.focus-news.net/news/2018/03/18/2500705/stara-zagora-v-grada-zapochva-20-oto-yubileyno-izdanie-na-festivala-na-maskaradnite-igri.html", "text": "Фестивал на маскарадните игри ще се проведе днес в Стара Загора. Това съобщиха от пресцентъра на Общината. Над 800 участници ще се включват в Двадесетото юбилейно издание на Фестивала на маскарадните игри. Колоритното множество от кукери, бабугери, арапи, васильовци и др. ще представи празнични обичаи в 10.30 часа на площада пред Съдебната палата. \r\nОрганизатори на Фестивала са Община Стара Загора, Регионален исторически музей, Център за подкрепа за личностно развитие, Общество за фолклор и Народно читалище „Николай Лилиев 2005“. \r\nЗа участие в един от най-колоритните и атрактивни фестивали пристигат общо 23 групи от цялата страна. Най-малките участници са от три детски градини от Стара Загора – „Българче“, „Светлина“ и „Загоре“, както и детско-юношески състав от Хисар. В игрите ще се включат още групи от областите Благоевград, Перник, София, Пазарджик, Пловдив, Шумен, Разград, Сливен, Ямбол, Бургас, Варна, Хасково и Стара Загора. Това съобщи основният организатор на Фестивала академик Крум Георгиев. \r\nВсеки от участниците в маскарадните игри ще представи типичен за родното си място обичай. Компетентно жури ще оценява изявите. Негов председател е доц. Ангел Янков, а членове: акад. Крум Георгиев, доц. Евгения Иванова, Юлия Славова и Кирил Кирчев. \r\nГрупите ще се съберат пред Съдебната палата, откъдето ще влязат в Античния форум и ще дефилират по Античната улица. \r\nСпоред акад. Георгиев едни от най-интересните участници са тези от село Отец Паисиево, които ще се появят с триметрови маски, тези от Оборище пък ще пристигнат с оригинално черешово топче, а калоферци идват с техен оригинален гайдарски оркестър. Ще има още много интересни участници, обещават организаторите. \r\nТрадиционната Улица на занаятите вече работи в Стара Загора. Занаятчии от цялата страна представят творенията си на специални сергии по западния тротоар на бул. „Руски“. Жителите и гостите на града ще могат да видят бижута от кости и костилки, рисувани сладкиши, точени бонбони, рисувана коприна, стъкло, ножове и др. произведения на майсторите.", "date": "2018.03.18", "title": "Стара Загора: В града започва 20-ото юбилейно издание на Фестивала на маскарадните игри"}
{"url": "http://www.focus-news.net/news/2018/03/18/2500709/kyustendil-dvizhenieto-tryabva-da-se-osashtestvyava-s-povisheno-vnimanie-pri-paten-vazel-kocherinovo-poradi-namalena-osvetenost-na-patniya-vazel.html", "text": "Трафикът по автомагистрала „Струма“ и главен път Е-79 е нормално натоварен. Това съобщиха за Радио „Фокус“ – Кюстендил от Областно пътно управление – Кюстендил. Без проблеми се извършва движението по пътя за ГКПП „Гюешево“. Преминаването през пункта се извършва нормално. Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Временната организация ще бъде в сила до 31 март. Движението трябва да се осъществява с повишено внимание при пътен възел \"Кочериново\" поради намалена осветеност на пътния възел. Срокът е до 19 март.\r\nКристина МИТКОВА", "date": "2018.03.18", "title": "Кюстендил: Движението трябва да се осъществява с повишено внимание при пътен възел \"Кочериново\" поради намалена осветеност на пътния възел"}
{"url": "http://www.focus-news.net/news/2018/03/18/2500712/dobrich-deputatite-ot-gerb-plamen-manushev-i-daniela-dimitrova-shte-provedat-priemni-v-obshtina-tervel.html", "text": "Народните представители от ГЕРБ - Добрич Даниела Димитрова и вицеадмирал Пламен Манушев, който е и областен координатор на партията, ще проведат срещи с граждани от избирателния си район днес и утре (19 март). Това съобщиха от пресцентъра на ПП ГЕРБ.\r\nДнес от 10.00 часа Даниела Димитрова ще се срещне с жителите на село Орляк, община Тервел. За 12.00 часа е насрочена приемната ѝ в село Безмер.\r\nНа 19 март от 12.00 часа приемен ден в град Тервел ще има вицеадмирал Пламен Манушев. Той ще се срещне с граждани в офиса на ГЕРБ на ул. \"Гео Милев\" 22.", "date": "2018.03.18", "title": "Добрич: Депутатите от ГЕРБ Пламен Манушев и Даниела Димитрова ще проведат приемни в община Тервел"}
{"url": "http://www.focus-news.net/news/2018/03/18/2500711/sofiya-vavedena-e-vremenna-organizatsiya-na-dvizhenieto-za-remont-i-profilaktika-na-relsov-pat.html", "text": "Въведена е временна организация на движението за извършване на текущ ремонт и профилактика на релсов път. Това съобщиха от пресцентъра на Столична община. Във връзка с извършването на текущ ремонт и профилактика на релсовия път временно се променя маршрутите по трамвайни линии №11, 12 и 6. \r\nОт 8.00 часа до 10.00 часа днес – по бул. “Рожен” в участъка от “Агресия груп” (завод “8-ми март”) до жп гара „София север“ по маршрута на трамвайни линии № 6, 11 и 12. От 10.00 до 12.00 часа – по бул. “Рожен” в участъка от жп гара „София север“ до ул. “Илиянско шосе” по маршрута на трамвайни линии №6, 11 и 12. \r\nДо 16.00 часа днес: \r\n- трамвайна линия №11 ще се движи от кв. „Княжево“ до надлез “Надежда” (трамвайно депо „Банишора“); \r\n- трамвайна линия №12 ще се движи от площад „Журналист“ до надлез “Надежда” (трамвайно депо Банишора); \r\nРазкрита е временна автобусна линия №12-ТМ с маршрут: автостанция „Илиянци“, ул. “Джерман”, бул. “Рожен”, ул. “Илиянско шосе”, бул. “Рожен”, надлез „Надежда“, бул. “Княгиня Мария Луиза”, надясно по бул. “Христо Ботев”, надясно по бул. “Сливница”, надясно по ул. “Опълченска” и наляво по бул. “Княгиня Мария Луиза”.  \r\nДо 12.00 часа днес трамвайна линия №6 ще се движи от жк. „Иван Вазов“ до метростанция “Хан Кубрат”.", "date": "2018.03.18", "title": "София: Въведена е временна организация на движението за ремонт и профилактика на релсов път"}
{"url": "http://www.focus-news.net/news/2018/03/18/2500713/makfaks-makedoniya-makedonskata-politsiya-i-posolstvoto-na-sasht-shte-provedat-obshto-uchenie.html", "text": "Сътрудници на македонското Министерство на вътрешните работи и посолството на САЩ в Скопие ще проведат общо учение за бързо реагиране в неделя, съобщава македонската агенция “Макфакс“. Упражнението ще бъде извършено в региона около американското дипломатическо представителство, като властите в Скопие призовават гражданите си да не плашат от сирените, които ще бъдат пуснати като част от учението. Според информация от македонското МВР, целта е да се съгласуват по-ефективно действията на ведомството и посолството на САЩ при спешен случай. : Цанко Цолов", "date": "2018.03.18", "title": "„Макфакс“ (Македония): Македонската полиция и посолството на САЩ ще проведат общо учение"}
{"url": "http://www.focus-news.net/news/2018/03/18/2500710/plovdiv-opasnost-ot-obrazuvaneto-na-svlachishta-ima-po-napravleniyata-yugovo-laki-krichim-devin-i-bachkovo-narechenski-bani.html", "text": "Движението на територията на Пловдивска област се осъществява с нормална интензивност, съобщиха за Радио „Фокус“ – Пловдив от Областното пътно управление. Интензивен автомобилен трафик се отчита по пловдивския участък на АМ „Тракия“. Пътните настилки в областта са сухи и нормално проходими, в усойните и планински райони – на места мокри. Забранено е движението на камиони над 12 тона по пътищата Поповица - Болярци и в отсечката град Лъки - пътно кръстовище за хижа \"Момчил юнак\". Остава ограничено движението за МПС над 12 тона и през прохода Троян-Кърнаре. Движението по пътя Шишманци - Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка се контролира от светофарна уредба до 26 април. Движението по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Забранено е преминаването за камиони над 5 тона по пътя Плодовитово - Първомай - Асеновград, в района на км 6, поради намален габарит на пътното платно на стоманен мост. Обходният маршрут е през път ІІ-66 Стара Загора - Поповица и път І-8 София - Пловдив - Свиленград. Опасност от образуването на свлачища има по направленията Кричим - Девин, Югово - Лъки и Бачково - Нареченски бани.\r\nТрафикът на територията на град Пловдив също се извършва с нормална интензивност и без затруднения. По-засилено автомобилно движение се отчита в централната градска част. Пътните настилки в града са сухи и нормално проходими.\r\nТони МИХАЙЛОВ", "date": "2018.03.18", "title": "Пловдив: Опасност от образуването на свлачища има по направленията Югово-Лъки, Кричим - Девин и Бачково - Нареченски бани"}
{"url": "http://www.focus-news.net/news/2018/03/18/2500703/sofiya-vavezhda-se-vremenna-organizatsiya-na-dvizhenieto-za-provezhdaneto-na-futbolna-sreshta-na-natsionalniya-stadion-vasil-levski.html", "text": "Въвежда се временна организация на движението за провеждането на футболна среща на Националния стадион „Васил Левски”. Това съобщиха от пресцентъра на Столична община. До приключване на футболната среща днес се забранява престоят и паркирането на пътни превозни средства, с изключение на автобусите превозващи привържениците на Левски на югоизточното пътно платно на бул. „Евлоги и Христо Георгиеви” между ул. „Граф Игнатиев” и ул. „Ген Гурко”, от страната на Перловска река. Забранени са престоят и паркирането до 16.00 часа по алеите около Националния стадион „Васил Левски“, както и пред стадиона. \r\nСтолична дирекция на вътрешните работи осигурява охрана и постове за контрол и регулиране на движението.", "date": "2018.03.18", "title": "София: Въвежда се временна организация на движението за провеждането на футболна среща на Националния стадион „Васил Левски”"}
{"url": "http://www.focus-news.net/news/2018/03/18/2500715/sofiya-vremenno-se-razreshavat-prestoyat-i-parkiraneto-na-bul-dragan-tsankov-mezhdu-ul-akad-metodi-popov-i-bul-peyo-k-yavorov.html", "text": "Временно се разрешават престоят и паркирането на бул. „Драган Цанков” между ул. „Акад. Методи Попов” и бул. „Пейо К. Яворов”. Това съобщиха от пресцентъра на Столична община. От 08.00 до 20.00 часа днес се разрешават престоят и паркирането на пътни превозни на бул. „Драган Цанков” между ул. „Акад. Методи Попов” и бул. „Пейо К. Яворов” в посока център, извън зоните за престрояване и спирките на масов градски транспорт.", "date": "2018.03.18", "title": "София: Временно се разрешават престоят и паркирането на бул. „Драган Цанков” между ул. „Акад. Методи Попов” и бул. „Пейо К. Яворов”"}
{"url": "http://www.focus-news.net/news/2018/03/18/2500717/blagoevgrad-patishtata-v-oblastta-sa-prohodimi-pri-zimni-usloviya-nastilkite-sa-suhi.html", "text": "Нормално натоварен е трафикът по автомагистрала „Струма“ и главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Пътищата в областта са проходими при зимни условия. Пътните настилки са предимно сухи, само по усойните места са мокри. В региона няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.18", "title": "Благоевград: Пътищата в областта са проходими при зимни условия, настилките са сухи"}
{"url": "http://www.focus-news.net/news/2018/03/18/2500714/blagoevgrad-traditsionnoto-sastezanie-damsko-rali-shte-se-provede-na-ploshtad-makedoniya.html", "text": "След петгодишно прекъсване Община Благоевград и Автомобилен спортен клуб „Диамо” възраждат традиционното състезание „Дамско рали”, посветено на дамите в най-женския месец от годината – март. Това съобщиха от пресцентъра на Община Благоевград. Автомобилното шоу ще се проведе на площад „Македония” от 10.00 часа днес. Този път то ще премине под мотото „Дамско рали на високи токчета”. Високите токчета, разбира се, не са задължителни. Задължителни обаче са шофьорска книжка и технически изправен автомобил за всички жени, които пожелаят да демонстрират майсторско управление. Очаква се за автомобилната надпревара да пристигнат участници от цялата страна, както и от съседните държави Гърция и Македония.\r\nОбщина Благоевград и Автомобилен спортен клуб „Диамо” са подготвили купи, грамоти и много награди за победителите. „Дамско рали на високи токчета” ще разчупи стереотипите и ще докаже, че дамите зад волана са също толкова добри шофьори, колкото и мъжете. Състезателните екипажи ще се състоят от пилот и навигатор. Те ще бъдат разделени в два класа според кубатуратата на двигателя на автомобилите. Екипажите ще демонстрират майсторско управление в три етапа по приложени схеми. Възроденото автомобилно шоу обещава атрактивни демонстрации и добро настроение. Дамското рали е подкрепено и от Българската федерация по автомобилен спорт.", "date": "2018.03.18", "title": "Благоевград: Традиционното състезание „Дамско рали” ще се проведе на площад „Македония”"}
{"url": "http://www.focus-news.net/news/2018/03/18/2500719/sofiya-vavedena-e-vremenna-organizatsiya-na-dvizhenieto-vav-vrazka-s-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въведена е временна организация на движението във връзка с провеждането на 22-ри Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- До 08.00 часа на 19 март 2018 г. на бул. „Витоша” между бул. „Пенчо Славейков” и ул. „Христо Стамболски”; \r\n- До 08.00 часа на 19 март 2018 г. на ул. „Екзарх Йосиф” № 37, пред Дома на киното; \r\n- До 08.00 часа на 19 март 2018 г. се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий” от страната на НДК.", "date": "2018.03.18", "title": "София: Въведена е временна организация на движението във връзка с провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/18/2500697/ria-novosti-otkriti-sa-izbiratelnite-sektsii-za-ruskiya-prezidentski-vot-v-kaliningrad.html", "text": "В 08:00 часа българско време бяха открити избирателните секции от президентския вот в Русия на територията на Калининградска област, съобщава РИА Новости. Това бе последният регион на Руската федерация, в която започна изборният ден, като в 20:00 часа българско време, когато затварят секциите в областта, ще бъде сложен и формалният край на вота в страната. Избирателите ще гласуват в 542 постоянни секции, като други 28 са формирани на кораби с цел позволяване на намиращите се в открито море руски граждани и военни да упражнят правото си на глас. : Цанко Цолов", "date": "2018.03.18", "title": "РИА Новости: Открити са избирателните секции за руския президентски вот в Калининград"}
{"url": "http://www.focus-news.net/news/2018/03/18/2500722/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Спокоен е трафикът по главните пътища в областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.03.18", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/03/18/2500718/mkd-makedoniya-visoki-nad-metar-valni-na-ohridskoto-ezero-predizvikaha-svikvane-na-krizisniya-shtab-v-ohrid.html", "text": "Лошото време и силният вятър, чиято скорост достигна до 90 километра в час, и който предизвика високи над метър вълни по част от крайбрежието на Охридското езеро, доведоха свикване на кризисния щаб в град Охрид, съобщава македонското електронно издание МКД. В рамките на срещата е взето решение за конкретните действия на съответните служби като отговор на нанесените от вълните щети. В събота екипи на гражданска защита са участвали в разчистването на щетите от постройките край езерото, като тази дейност ще продължи и в неделя сутринта с помощта на машини и работници. Физическите и юридически лица, чиято собственост е пострадала могат да поискат обезщетение от общинска комисия. По-рано бе съобщено, че водата е нахлула в няколко заведения край брега на езерото. : Цанко Цолов", "date": "2018.03.18", "title": "„МКД“ (Македония): Високи над метър вълни на Охридското езеро предизвикаха свикване на кризисния щаб в Охрид"}
{"url": "http://www.focus-news.net/news/2018/03/18/2500724/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус” от Планинската спасителна служба (ПСС) при Българския червен кръст (БЧК). Времето е облачно и мъгливо, вали сняг. По високите части на планините духа силен вятър. Температурите са между минус 1 и 7 градуса. Лифтовите съоръжения работят в Пампорово и Банско. Не работят на Витоша. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.18", "title": "ПСС: Лоши са условията за туризъм в планините"}
{"url": "http://www.focus-news.net/news/2018/03/18/2500726/ministar-ekaterina-zaharieva-shte-uchastva-v-savet-vanshni-raboti-v-bryuksel-na-19-mart.html", "text": "Вицепремиерът и министър на външните работи Екатерина Захариева ще вземе участие в Съвет „Външни работи“ на 19 март в Брюксел. Това съобщиха от пресцентъра на Министерството на външните работи. Първите дипломати на 28-те ще проведат дискусия по актуалната ситуация в Украйна, изпълнението на Минските споразумения, прилагането на Споразумението за асоцииране и подкрепата на ЕС за реформите в страната. \r\nВъншните министри ще обсъдят последните развития в Сирия, резултатите от преговорите в Сочи, перспективите пред Женевския процес, както и приноса на ЕС с планираната за 24 - 25 април конференция за Сирия в Брюксел.   \r\nВ дневния ред на Съвета е включена и темата за Иран с основен акцент върху изпълнението на споразумението по ядрената програма, както и ролята на страната в региона. \r\nПървите дипломати ще проведат работен обяд с министъра на външните работи на Южна Корея, на който ще бъдат обсъдени актуалните развития на Корейския полуостров и отношенията с КНДР. Преди началото на заседанието министър Захариева ще участва в работна закуска с външния министър на Украйна Павло Климкин, организирана от Литва.", "date": "2018.03.18", "title": "Министър Екатерина Захариева ще участва в Съвет „Външни работи“ в Брюксел на 19 март"}
{"url": "http://www.focus-news.net/news/2018/03/18/2500721/stara-zagora-obshtinata-organizira-fotografski-konkurs-za-detsa-i-mladezhi-na-tema-maskaradnite-igri-prez-moya-obektiv.html", "text": "Общината и Центърът за подкрепа за личностно развитие организират за седми пореден път фотоконкурс за деца и младежи под надслов „Маскарадните игри през моя обектив” по повод предстоящия XХ-и Фестивал на маскарадните игри, който ще се проведе на 18 март 2018 г. в Стара Загора. Това съобщиха от пресцентъра на Общината. В конкурса могат да участват деца и младежи от Стара Загора на възраст от 11 до 29 години, които трябва да представят до три оригинални фотоса от събитието. Те трябва да се изпращат на адрес: iskra_mldom_stz@abv.bg, с тема на писмото – Фотоконкурс за деца и младежи „Маскарадни игри - 2018”. \r\nСрокът за изпращане на творбите е от днес до 30 март 2018 г. Участниците в конкурса ще бъдат разпределени в три възрастови групи: 11 – 14 години, 15 – 19 години и 19 – 29 години. \r\nФотосите трябва да са до три на брой, да имат заглавие и да са в дигитален формат JPEG. Големината на изображението трябва да бъде нe по-малка от 1024 пиксела по дългата страна, а резолюцията – не по-малка от 72 dpi. Задължително е фотосите да бъдат в оригинал, без допълнителни фото ефекти! В електронното писмо трябва да са посочени още следните данни: трите имена на участника, възраст, клас, училище, e-mail за обратна връзка, телефон за контакт. \r\nДо участие в конкурса няма да бъдат допускани творби, изпратени с непълни данни. Всеки участник ще получи на електронния си адрес потвърждение за успешно извършената регистрация на материала, който е изпратил за участие в конкурса. Целта на конкурса е да се покажат и отличат фотосите, които се доближават максимално до естествената среда, която са запечатали, а не да се показват умения на автора да работи с фотообработващи програми. Фотосите ще бъдат оценявани от жури, включващо специалисти в областта на фотографията и експерти от Община Стара Загора. На победителите ще бъдат връчени предметни награди – по една за първо, второ и трето място в три възрастови групи. \r\nДвадесетте най-добри фотоса на наградените участници ще бъдат отпечатани и подредени в изложба, при откриването на която ще бъдат връчени наградите. Победителите ще бъдат обявени в сайта на Община Стара Загора.", "date": "2018.03.18", "title": "Стара Загора: Общината организира фотографски конкурс за деца и младежи на тема „Маскарадните игри през моя обектив”"}
{"url": "http://www.focus-news.net/news/2018/03/18/2500725/blagoevgrad-na-gkpp-kulata-trafikat-e-intenziven-na-izhod-za-tovarni-avtomobili.html", "text": "На ГКПП „Кулата“ трафикът е интензивен на изход за товарни автомобили. Това съобщиха за Радио „Фокус“ – Пирин от Гранична полиция. Без проблеми се извършва преминаването на моторни превозни средства на останалите пунктове по българо-гръцката граница.\r\nКристина МИТКОВА", "date": "2018.03.18", "title": "Благоевград: На ГКПП „Кулата“ трафикът е интензивен на изход за товарни автомобили"}
{"url": "http://www.focus-news.net/news/2018/03/18/2500728/blagoevgrad-zapochna-podgotovkata-na-traseto-za-provezhdaneto-na-damsko-rali-na-visoki-tokcheta.html", "text": "Започна подготовката на трасето за провеждането на „Дамско рали на високи токчета“ в Благоевград, предаде репортер на Радио „Фокус“ – Пирин. Трасето, на което ще се състезават 19 дамски екипажа от България, Гърция и Македония, е разположено на площад „Македония“ пред паметника на Гоце Делчев. То е оградено с обезопасителни огради, а в центъра му са подредени конуси, които ще служат като препятствия за състезателите. Освен атрактивното спортно състезание, организаторите са подготвили и музикална програма, за която в момента се провеждат репетициите. Част от екипажите, които ще вземат участие вече започнаха да пристигат. Те са подредени в страни от трасето. Сред тях има както по-нови, така и по стари леки коли и джипове. Очаква се състезанието да започне в 10.00 часа.\r\nЛивия НИНОВА", "date": "2018.03.18", "title": "Благоевград: Започна подготовката на трасето за провеждането на „Дамско рали на високи токчета“"}
{"url": "http://www.focus-news.net/news/2018/03/18/2500729/pazardzhik-nezakonna-lovna-pushka-i-boepripasi-sa-izzeti-pri-proverka-na-chasten-imot-v-selo-menenkyovo.html", "text": "Незаконна ловна пушка и боеприпаси са иззети при проверка на частен имот в село Мененкьово. Това съобщиха от ОДМВР - Пазарджик. Екип на РУ - Септември извършил протърсване в къщата на 44-годишен мъж с инициали А. Б. от село Мененкьово. Вътре органите на реда открили ловна гладкоцевна пушка 16-ти калибър и няколко патрона за нея. Мъжът не притежавал необходимото разрешение за съхранението им. Оръжието и боеприпасите за иззети, а спрямо А. Б. се води бързо производство.", "date": "2018.03.18", "title": "Пазарджик: Незаконна ловна пушка и боеприпаси са иззети при проверка на частен имот в село Мененкьово"}
{"url": "http://www.focus-news.net/news/2018/03/18/2500731/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-mart.html", "text": "„Софийска вода” временно ще прекъсне водоснабдяването в някои части на столицата на 19 март. Това съобщиха от пресцентъра на дружеството.\r\nВъв връзка с изпълнение на инвестиционен проект за изграждане на улична канализация на ул. „Акад. Димитър Ангелов“ кв. „Симеоново“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Акад. Димитър Ангелов“, ул. 75; по ул. „Извор“ от №15 до ул. „Акад. Димитър Ангелов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Димитър Ангелов “ ъгъла с ул. „Извор“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с диагностика на трасе на уличен водопровод на ул. „Данаил Крапчев“, кв. „Витоша“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: по ул. „Емануил Попдимитров“ от ул. „Ангел Каралийчев“ до ул. „Трифон Кунев“ , ул. „Трифон Кунев“, по ул. „Данаил Крапчев“ от ул. „Йордан Стубел“ до ул. „Трифон Кунев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трифон Кунев“ ъгъла с ул. „Данаил Крапчев“.\r\nВъв връзка с подмяна на спирателен кран на бул. „Патриарх Евтимий“, Център, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бул. „Патриарх Евтимий“ от бул. „Витоша“ до ул. „Георги Сава Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с бул. „Патриарх Евтимий“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.18", "title": "„Софийска вода” временно ще прекъсне водоснабдяването в някои части на столицата на 19 март"}
{"url": "http://www.focus-news.net/news/2018/03/18/2500720/afp-silite-na-turtsiya-sa-vlezli-v-grad-afrin.html", "text": "Турските сили и подкрепящите ги групировки са навлезли в контролирания от сирийските кюрди град Африн в неделя, съобщава AFP, като се позовава на данни от базираната в Лондон Сирийска обсерватория за човешки права. Съгласно разпространената информация, турските военни вече контролират няколко квартала. Според данни на Обсерваторията, боевете в града продължават. Подкрепящи Анкара бунтовнически групировки, известни в Турция като „Свободна сирийска армия“, обявиха от своя страна, че са навлезели в части от източните и западните квартали. \r\nТурция започна на 20 януари операция \"Маслинова клонка\" срещу групировката \"Отряди за народна самоотбрана\" на сирийските крюди, която Турция счита за терористична организация. В събота турският президент обяви, че въоръжените сили на страна ще \"влязат в Африн всеки момент\". : Цанко Цолов", "date": "2018.03.18", "title": "AFP: Силите на Турция са влезли в град Африн"}
{"url": "http://www.focus-news.net/news/2018/03/18/2500733/mvr-edin-chovek-e-zaginal-a-10-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 10 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 11 тежки пътнотранспортни произшествия. В София са регистрирани една тежка и 94 леки катастрофи, при които е пострадал един човек.", "date": "2018.03.18", "title": "МВР: Един човек е загинал, а 10 са пострадали при катастрофи в страната през изминалото денонощие"}
{"url": "http://www.focus-news.net/news/2018/03/18/2500716/tass-vladimir-putin-uprazhni-pravoto-si-na-glas-na-prezidentskite-izbori-v-rusiya.html", "text": "Действащият руски президент Владимир Путин упражни правото си на глас в рамките на вота за държавен глава в страната, провеждащ се в неделя, съобщавa ТАСС. Путин е пуснал своята бюлетина в същата секция, на която е гласувал и през 2012 г., разположена в Руската академия на науките, където традиционно преди това се бяха събрали множество представители на руски и чужди медии. Според социологическите проучвания, Путин има преднина пред останалите кандидати, като се очаква около 70% от имащите право на глас да подкрепят неговото преизбиране. Изборният ден в Русия приключва в 20:00 часа българско време със затварянето на секциите в Калиниградска област, като резултати се очакват по-късно, след приключването на вота в градовете в Европа и САЩ, където също ще бъдат отворени секции. : Цанко Цолов", "date": "2018.03.18", "title": "ТАСС: Владимир Путин упражни правото си на глас на президентските избори в Русия"}
{"url": "http://www.focus-news.net/news/2018/03/18/2500734/sport-federer-i-del-potro-na-finala-v-indian-uels.html", "text": "Роджър Федерер постигна 17-ата си поредна победа от началото на сезона като се наложи с 5:7, 6:4, 6:4 над хърватина Борна Чорич. Благодарение на успеха Федерер записа най-добрия си старт за сезон в Тура и ще играе на финал в Индиън Уелс. По-рано през годината той спечели титлите от Australian Open и Ротердам, като продължава да бъде непобеден през календарната година. \r\nНегов съперник ще бъде Хуан Мартин дел Потро, който не срещна проблеми срещу показалия еднообразна и неефикасна игра Милош Раонич от Канада. Аржентинецът победи в два сета 6:2, 6:3.\r\nМачът е от 22:00 часа тази вечер.\r\nВенцислав ДРАГОМАНОВ", "date": "2018.03.18", "title": "Спорт: Федерер и Дел Потро на финала в Индиън Уелс"}
{"url": "http://www.focus-news.net/news/2018/03/18/2500723/the-telegraph-spored-neofitsialna-informatsiya-velikobritaniya-gotvi-novi-deystviya-sreshtu-rusiya-zaradi-sluchaya-skripal.html", "text": "Правителството в Лондон готви нови санкции срещу руския президент Владимир Путин и свързани с него олигарси след изгонването на 23-мата британски дипломати от Русия, пише вестник Telegraph, като се позовава на свои източници. \r\nСпоред данните на изданието, властите в Лондон водят „подробни преговори“ относно следващите стъпки, след експулсирането на дипломатите и затварянето на британското консулство в Санкт Петербург. Според информацията на вестника, в следващите няколко дни ще бъде проведена среща на Националния съвет за сигурност, като премиерът Тереза Мей е изправена пред искането да въведе санкции срещу „свързани с властта“ в Русия парични потоци.   : Цанко Цолов", "date": "2018.03.18", "title": "The Telegraph: Според неофициална информация, Великобритания готви нови действия срещу Русия заради „Случая Скрипал“"}
{"url": "http://www.focus-news.net/news/2018/03/18/2500735/nimh-ochakvat-se-povisheniya-na-rechnite-niva-v-zapadnobelomorskiyat-baseyn.html", "text": "От днес се очакват повишения на речните нива в Западнобеломорският басейн, сочи справка на сайта на Националния институт по метеорология и хидрология (НИМХ). Те ще бъдат в резултат на валежите в района на басейна. На 19 март речните нива в горните течения на основните реки временно ще се понижават, като в средните и долните течения все още ще има повишения на водните нива вследствие на оттичане. От следобедните часове на 19 март и на 20 март сутринта в резултат на валежи от дъжд и сняг се очакват нови повишения на водните нива на реките в басейна, по-значителни ще бъдат в долното течение на река Места и във водосбора на река Струма.", "date": "2018.03.18", "title": "НИМХ: Очакват се повишения на речните нива в Западнобеломорският басейн"}
{"url": "http://www.focus-news.net/news/2018/03/18/2500736/chez-razpredelenie-balgariya-obezopasi-riskovo-za-ptitsite-trase-v-rayona-na-kresnenskoto-defile.html", "text": "ЧЕЗ Разпределение България обезопаси рисково за птиците трасе в района на Кресненското дефиле. Това съобщиха от пресцентъра на ЧЕЗ. С цел минимизиране на риска за живота на белоглавите лешояди, бяха поставени специални съоръжения – метални гребени, бодливки и изолатори, които недопускат птиците да кацат по стълбовете и ги предпазват от контакт с проводниците. Дейностите бяха извършени в сътрудничество с Фонда за дивата флора и фауна (ФДФФ) и приключиха в средата на март. \r\nКресненското дефиле е изключително важен район за живота на белоглавите лешояди, тъй като от 2010 г. насам по проект на ФДФФ и Зелени Балакни в района са освободени около 50 лешояда с цел създаване на местна колония. Местните птици вече привличат и други от Сърбия, Македония, Хърватска и Гърция. Електропроводите в района от една страна се явяват подходяща спирка за почивка на птиците, обитаващи района, а от друга - попадат в миграционния път на птиците от съседните страни.\r\n„Белоглавият лешояд е със статут на „застрашен вид“ и е вписан в Червената книга на Република България. Именно поради тази причина се чувстваме отговорни да опазваме неговия живот и местообитание“, каза Мария Георгиева, ръководител сектор „Екология“ в ЧЕЗ Разпределение България.\r\nМонтираните от ЧЕЗ Разпределение съоръжения са предоставени безвъзмездно от ФДФФ в партньорство със Зелени Балкани, в рамките на проект „Нов живот за лешоядите” LIFE14NAT/BG/649, а разпределителното дружество обезпечи подготовката на мрежата за работа, човешкия и технически ресурс за извършване на дейностите.\r\nТези мерки са част от активната политика на ЧЕЗ Разпределение България за опазване на биологичното разнообразие на лицензионната територия на дружеството.", "date": "2018.03.18", "title": "ЧЕЗ Разпределение България обезопаси рисково за птиците трасе в района на Кресненското дефиле"}
{"url": "http://www.focus-news.net/news/2018/03/18/2500708/ria-novosti-ruski-grazhdani-v-lvov-i-odesa-ne-sa-dopuskani-do-izbiratelnite-punktove.html", "text": "Част от руските граждани в украинските градове Лвов и Одеса не са допускани до консулствата на Руската федерация в двете населени места, където са отворени гласоподавателни пунктове, съобщава РИА Новости. Според данните на руската агенция, хора от полицията и националната гвардия на Украйна са издигнали метални заграждения около руското консулство в Лвов, като част от руснаците в града не са допуснати до сградата за да гласуват на вота за руски президент. Според представител на полицията, украинските власти „ще пропускат само служители на консулството и тези, които са включени в списъка“, предоставен на правоохранителните органи. Подобна е и ситуацията в Одеса, където полицията е организирала коридор към консулството. Към момента ситуацията и в двата града е спокойна. : Цанко Цолов", "date": "2018.03.18", "title": "РИА Новости: Руски граждани в Лвов и Одеса не са допускани до избирателните пунктове"}
{"url": "http://www.focus-news.net/news/2018/03/18/2500738/plovdiv-v-grada-shte-se-izvarshi-obrabotka-na-vsichki-shahti-s-preparat-sreshtu-grizachi.html", "text": "В града ще се извърши обработка на всички шахти с препарат срещу гризачи. Това съобщиха за Радио „Фокус“ – Пловдив от отдел „Връзки с обществеността“ на Общината. В периода от 23 до 30 март ще се проведе специализирана акция по канална дератизация, при която във всички около 16 000 броя шахти на територията на шестте административни района в града ще се зареди „родентицид“ – препарат за борба срещу гризачи. На 23 март екипите на Общинско предприятие „Дезинфекционна станция” ще извършат обработка в шахтите в район „Западен“, на 26 март – в район „Южен“, на 27 март – в район „Тракия“, на 28 март – в район „Централен“, а на 29 март – отново в район „Централен“, също в район „Източен“. Акцията по канална дератизация ще завърши на 30 март с обработка срещу гризачи в район „Северен“. От общинската дирекция „Екология и управление на отпадъците“ призовават жителите на града да съдействат за успешното провеждане на обработките, като не паркират своите автомобили върху дъждоприемните шахти в часовия диапазон от 08.30 до 15.00 часа в дните, в които екипите ще работят.\r\nПрез тази седмица в Пловдив е започнала и обработката срещу ларви на комари по разливи на река Марица и отводнителни канали на територията на града. При благоприятни метеорологични условия дейностите ще продължат до 20 март.  \r\nТони МИХАЙЛОВ", "date": "2018.03.18", "title": "Пловдив: В града ще се извърши обработка на всички шахти с препарат срещу гризачи"}
{"url": "http://www.focus-news.net/news/2018/03/18/2500740/veliko-tarnovo-30-godishen-mazh-e-s-opasnost-za-zhivota-sled-paten-intsident-na-pat-i-4-sled-selo-balvan.html", "text": "30-годишен мъж от Троян пострада тежко при пътен инцидент край Велико Търново, съобщиха от ОДМВР - Велико Търново. Произшествието е станало около 06.40 часа тази сутрин. По първоначална информация лек автомобил \"Фолксваген Голф\", управляван от 30-годишен мъж от град Троян, движейки се в посока към Велико Търново, малко след разклона за село Балван, е напуснал пътното плато и се е преобърнал канавка. В резултат на това е пострадал водачът. Той е откаран във великотърновската болница с множество травми и с опасност за живота. На местопроизшествието се извършва оглед. Причините са в процес на изясняване. По случая е започнато досъдебно производство.", "date": "2018.03.18", "title": "Велико Търново: 30-годишен мъж е с опасност за живота след пътен инцидент на път I-4 след село Балван"}
{"url": "http://www.focus-news.net/news/2018/03/18/2500742/razgrad-politsiyata-razsledva-sluchay-na-70-godishen-mazh-pochinal-sled-sbivane-sas-sestra-si.html", "text": "Полицията разследва случай на 70-годишен мъж, починал след сбиване със сестра си. Това съобщиха от ОДМВР - Разград. Мъжът починал няколко дни след сбиване със сестра си. Сигналът за сбиването подала на 13 март самата жена с инициали Ц. И. на 67 години от Разград. Тогава брат ѝ за пореден път прекалил с алкохола и я тормозел. След сбиването мъжът е откаран в болница, където на 16 март починал. По разпореждане на окръжния прокурор случаят се разследва. Образувано е досъдебно производство", "date": "2018.03.18", "title": "Разград: Полицията разследва случай на 70-годишен мъж, починал след сбиване със сестра си"}
{"url": "http://www.focus-news.net/news/2018/03/18/2500683/tass-provezhdat-se-prezidentski-izbori-v-rusiya.html", "text": "В различни части на Руската федерация в неделя бе даден старт на президентския вот, предава ТАСС. Право на глас според официални данни имат близо 111 милиона избиратели. В 07:00 часа българско време отвориха избирателните секции в Москва. Около 50% от руснаците на Курилските острови са дали своя глас, гласуването тече също така в южните области на федерацията, Омска област, Алтай, Забайкалието и други региони. В ход е също така гласуване на руснаците в Китай. Според социологическите проучвания действащият президент Владимир Путин има значителен шанс да бъде преизбран с около 70% от гласовете. Втори по популярност е кандидатът на Комунистическата партия на Руската федерация Павел Грудинин със седем процента, а екзитполовете определят около пет на сто подкрепа за Владимир Жириновский, лидер на Либерално-демократическата партия. : Цанко Цолов", "date": "2018.03.18", "title": "ТАСС: Провеждат се президентски избори в Русия"}
{"url": "http://www.focus-news.net/news/2018/03/18/2500743/ministar-boil-banov-golemiyat-problem-v-trafika-na-kulturni-tsennosti-sa-auktsionnite-kashti-i-targovete-v-zapadna-evropa.html", "text": "Две години след ремонта на Ларгото в София, който струваше 17 милиона и 700 хиляди лева и целеше да покаже в пълния й блясък Антична Сердика, се появиха множество проблеми – дупки, счупени или разместени плочки, счупени стъкла на куполите, неработещо осветление. Това обаче не означава, че ремонтът е извършен некачествено. Това каза министърът на културата Боил Банов в предаването „Неделя 150“ по БНР. Той каза още, че парите са добре разчетени, но след две години е напълно възможно да се случат такива неща.\r\n„Това е много сложен обект, на много огромна квадратура и особено в тази част, в която има счупени плочки, отдолу има подлез. Тези плочи са подредени върху едни скари със специална отводнителна система. Те не са сложени стабилно, както е по тротоарите, те не предполагат по тях да има тежка техника, не предполагат върху тях да има някаква интервенция, освен ходещи хора. С оглед на зимния сезон и снеговете, с оглед на това, че там влизат и снегорини да чистят, влизат млади момчета и момичета с колелета и със скейтбордове, които се качват на стъклото на куполите… Така че, да се говори тук за некачествен ремонт, не е много сериозно“, каза той.\r\nБанов каза още, че след като времето се затопли ще се направи проверка на обекта и ще се търсят някакви решения. Той има 10-годишна гаранция и няма да се оскъпи, подчерта той.\r\n„Това всичко е в гаранция и ще бъде оправено“.\r\nОтносно средствата, които се отпускат за култура, министър Банов заяви, че те се увеличават устойчиво всяка година и посочи като пример, че тази година за Министерство на културата разполага с 20 милиона лева повече.\r\n„Така е и по отношение на парите, които отиват в общините за култура. Винаги съм срещал разбиране и от министър Горанов и от премиера“.\r\nПоради своя незадължителен характер обаче културата винаги остава в световен мащаб като един от най-ниско финансираните сектори, каза Банов.\r\n„Затова много разговаряхме с колегите и от Европа и от Азия, трябва да променим и по места и като цяло, защото недооценената култура води до много, много проблеми, които особено сега, по начина, по който се развива светът, излизат на преден план. Вече от няколко години на културата се дава път във всички европейски документи като един от начините за лобиране и потушаване на конфликти“.\r\nТрафикът на културни ценности в ЕС е един от основните проблеми, по който трябва да се работи и да се търсят решения. Всеки незаконен износ към Европа преминава през България, но страната ни работи в сътрудничество с останалите големи европейски държави. Големият проблем в трафика на произведения на изкуството са аукционните къщи и търговете в Западна Европа, заяви той.\r\n„Истината е, че големият проблем се аукционните къщи и търговете в Западна Европа, които си позволяват да вадят такива предмети с неизяснен произход. То е много просто – когато имаш пазар, ти можеш да спираш на входа влизането на пазара, но колкото и да си добър, ти не можеш да спираш 100 от 100. Винаги нещо преминава някъде, не можеш да покриеш абсолютно всичко. Много е просто – ако няма такъв пазар, то няма и защо някой да краде такива ценности и да ги изнася. Така че , тук в никакъв случай проблемът не е в нас. Ние работим в изключителна близост с всички европейски служби, имам и двустранни споразумения с почти всички страни, но огромният проблем е, че западна Европа не може да си реши въпроса с аукционите, на които вадят такива вещи“.\r\nБанов коментира и идеята да бъде разрешена частната археология с промени в закона, срещу която остро реагираха представителите на научните и археологическите среди:\r\n„Нямаме отношение към тази идея. Не трябва да се свързва по никакъв начин с нашия законопроект. Ние сме я отхвърлили“.\r\nЩо се отнася до сгради - паметници на културата, които се рушат или са придобити от инвеститори, които не полагат грижи културната стойност да бъде запазена, министър Банов заяви, че Министерството на културата спазва законите.\r\nОще за реставрацията на културни паметници и законодателните промени можете да чуете в цялото интервю на Диана Янкулова с Боил Банов.", "date": "2018.03.18", "title": "Министър Боил Банов: Големият проблем в трафика на културни ценности са аукционните къщи и търговете в Западна Европа"}
{"url": "http://www.focus-news.net/news/2018/03/18/2500727/reuters-podkrepyanite-ot-turtsiya-grupirovki-sa-ustanovili-kontrol-nad-grad-afrin-zayavi-govoritel-na-svobodnata-siriyska-armiya.html", "text": "Подкрепяните от Турция групировки от въоръжената сирийска опозиция са влезли и установили контрол над град Африн, това е съобщил говорител на действащата заедно с военните на Анкара групировка, известна като „Свободната сирийска армия“, предава  Reuters. Говорителят на групировката Мохамад ал Хамадийн заяви, че към момента те не са срещнали съпротива, тъй като кюрдските сили, както изглежда, са се изтеглили от Африн. Очаква се потвърждение от главния щаб на Турция. \r\nПо-рано бе съобщено, че бойци на \"Свободната сирийска армия\" са влезели в няколко квартала на Африн в неделя сутринта, установявайки контрол върху тях. : Цанко Цолов", "date": "2018.03.18", "title": "Reuters: Подкрепяните от Турция групировки са установили контрол над град Африн, заяви говорител на „Свободната сирийска армия“"}
{"url": "http://www.focus-news.net/news/2018/03/18/2500745/rumyana-stanoeva-obshtina-blagoevgrad-mnogo-sme-radostni-che-v-grada-be-vazstanovena-traditsiyata-za-provezhdaneto-na-damsko-rali.html", "text": "Много сме радостни, че в града бе възстановена традицията за провеждането на „Дамско рали“. Това каза по време на официалното откриване на „Дамско рали на високи токчета“ – Благоевград Румяна Станоева, експерт в направление „Младежки дейности, спорт и туризъм“ в Община Благоевград, предаде репортер на Радио „Фокус“ – Пирин. Тя пожела на участничките успех в състезанието и безаварийно шофиране, въпреки лошото време и валежите от дъжд. „Този турнир е страхотен за всички дами, но и за спортен Благоевград“, каза още Станоева.\r\nЛивия НИНОВА", "date": "2018.03.18", "title": "Румяна Станоева, Община Благоевград: Много сме радостни, че в града бе възстановена традицията за провеждането на „Дамско рали“"}
{"url": "http://www.focus-news.net/news/2018/03/18/2500732/aa-redzhep-tayip-erdogan-potvardi-che-afrin-e-pod-kontrola-na-turskata-armiya.html", "text": "Турският президент Реджеп Тайип Ердоган потвърди, че контролираният до момента от сирийските кюрди град Африн, е завладян от турските военни и силите на „Свободната сирийска армия“, съобщава Anadolu Agency. Според данни на агенцията, турските военни и групировките на въоръжената сирийска опозиция са влезели в града около 3 часа след полунощ българско време. Агенцията потвърди данните, съобщени по-рано и според които бойците на сирийските кюрди са се изтеглили от града, оставяйки самоделни мини по някои от улиците. \r\nСпоред думите на Ердоган, \"отряди на „Свободната сирийска армия“, които са подкрепяни от турските военни, установиха контрол над центъра на Африн\" към 07:30 часа (българско време). : Цанко Цолов", "date": "2018.03.18", "title": "АА: Реджеп Тайип Ердоган потвърди, че Африн е под контрола на турската армия"}
{"url": "http://www.focus-news.net/news/2018/03/18/2500744/mvr-nad-50-sa-proizshestviyata-v-stranata-zaradi-silniya-vyatar-nyama-postradali-hora.html", "text": "До 9.00 часа днес са получени сигнали за над 50 произшествия в страната, 20 от които са възникнали на територията на София. Това съобщиха от пресцентъра на МВР. Всички столични екипи на пожарната са насочени към адреси за отстраняване на паднали дървета, ламарини и мазилки. Няма пострадали хора. \r\nПрез изминалото денонощие пожарникари и спасители са участвали в общо 104 спасителни операции. Голяма част от тях са били свързани със сигнали за закъсали автомобили, паднали дървета, спасяване на животни, отстраняване на предмети, съдействие на граждани, отводнявания на административни и частни сгради. \r\nСпоред данни на НИМХ-БАН метеорологичната обстановка през днешния ден остава изключително динамична. Издадено е предупреждение от втора степен – оранжев код за цялата страната. Очакват се значителни валежи, силен вятър, рязко понижение на температурите и гръмотевици. Възможни са градушки. В североизточните райони, с нахлуването на студения въздух, дъждът ще премине в сняг, там се очакват и поледици.", "date": "2018.03.18", "title": "МВР: Над 50 са произшествията в страната заради силния вятър, няма пострадали хора"}
{"url": "http://www.focus-news.net/news/2018/03/18/2500748/razgrad-74-godishna-zhena-e-postradala-pri-padane-ot-garazh-v-selo-rakovski.html", "text": "74-годишна жена е пострадала при падане от гараж в село Раковски\r\n74-годишна жена е пострадала при падане от плочата на гараж в село Раковски. Това съобщиха от ОДМВР - Разград. Сигналът е подаден около 12.40 часа на 16 март от съсед, който видял как жената с инициали К.Т. пада, докато подрязвала клоните на дърво. Пострадалата е откарана в ОАИЛ на МБАЛ - Разград с фрактура на черепа и ръката, с опасност за живота. По случая е образувана преписка.", "date": "2018.03.18", "title": "Разград: 74-годишна жена е пострадала при падане от гараж в село Раковски"}
{"url": "http://www.focus-news.net/news/2018/03/18/2500749/mvr-27-godishen-mazh-e-zadarzhan-v-moment-na-proizvodstvo-na-narkotichni-veshtestva-v-dolna-oryahovitsa.html", "text": "27-годишен мъж е задържан в момент на производство на наркотични вещества в Долна Оряховица. Това съобщиха от пресцентъра на МВР. Действията на криминалистите от РУ – Горна Оряховица са осъществени под наблюдението на Окръжна прокуратура – Велико Търново. Вчера към 20.30 часа в хода на специализирана полицейска операция по противодействие на разпространението на наркотични вещества, криминалисти на РУ - Горна Оряховица предприели претърсване на жилище в Долна Оряховица. Адресът обитавал 27-годишен мъж с инициали Л.С., известен на полицията и осъждан. В рамките на процесуално-следствените действия те задържали мъжа, в момент на крайна фаза на производството на пико. В жилището са намерени и иззети множество бутилки с течност, кутия, съдържаща натриева основа, газов котлон, везна, специализиран учебник и други вещи, имащи отношения към престъпната дейност на Л.С. \r\nМъжът е задържан с полицейска мярка за 24 часа. По случая е започнато досъдебно производство, работата по което продължава под наблюдението на Окръжна прокуратура – Велико Търново.", "date": "2018.03.18", "title": "МВР: 27-годишен мъж е задържан в момент на производство на наркотични вещества в Долна Оряховица"}
{"url": "http://www.focus-news.net/news/2018/03/18/2500750/plovdiv-narodnite-predstaviteli-ot-gerb-organizirat-priemni-za-grazhdani-ot-izbiratelniya-si-rayon-na-19-mart.html", "text": "Народните представители от ГЕРБ организират приемни за граждани от избирателния си район на 19 март. Това съобщиха от пресцентъра на ПП ГЕРБ. Народните представители от ГЕРБ - Пловдив ще се срещнат с гражданите, както следва:\r\nМенда Стоянова, председател на Комисията по бюджет и финанси в 44-тото Народно събрание – от 16.00 в централния офис на ГЕРБ – Пловдив, на бул. „Марица” 91.\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага” 2. \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-тото Народно събрание - от 16.00 часа в партийния офис на ул. „Стефан Стамболов\" 21.\r\nСпас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" 5.", "date": "2018.03.18", "title": "Пловдив: Народните представители от ГЕРБ организират приемни за граждани от избирателния си район на 19 март"}
{"url": "http://www.focus-news.net/news/2018/03/18/2500751/reuters-visokopostaven-severnokoreyski-diplomat-shte-poseti-finlandiya.html", "text": "Високопоставен севернокорейски дипломат ще посети Финландия, където ще проведе разговори с бивши официални лица от Южна Корея и САЩ, ден след като първият дипломат на Пхенян завърши посещението си в Швеция, съобщава Reuters, като се позовава на данни от южнокорейски медии. Външното министерство в Сеул е разкрило, че Северна Корея ще участва на т.нар. „среща 1,5“, заедно с учени и бивши официални лица от Южна Корея. Кацайки в Пекин по пътя си към скандинавската страна, севернокорейският дипломат Чо Кън-ир, който е заместник генерален директор към центъра за северноамериканските дела към външното министерство в Пхехян, отказа да даде изявление пред репортери. Агенция \"Фокус\" припомня:\r\nВъншният министър на Северна Корея приключи в събота, 17 март, тридневно посещение в Швеция, в рамките на което според Стокхолм, са обсъдени двустранните връзки и възможностите за мирно решение на проблемите на Корейския полуостров. Шведското външно ведомство отхвърли информацията, че преговорите са били свързани с предстоящата среща между севернокорейския лидер Ким Чен-ун и американския президент Доналд Тръмп, която трябва да се проведе до края на месец май. През април ще се проведат разговори между Ким Чен-ун и президента на Южна Корея Мун Дже-ин. : Цанко Цолов", "date": "2018.03.18", "title": "Reuters: Високопоставен севернокорейски дипломат ще посети Финландия"}
{"url": "http://www.focus-news.net/news/2018/03/18/2500747/pazardzhik-padnali-kamani-i-kloni-ima-po-pat-varvara-velingrad-i-pat-belovo-yundola.html", "text": "Паднали камъни има по пътищата Варвара - Велинград и Белово - Юндола, а по пътя Белово - Пазарджик - клони, предаде репортер на Радио „Фокус“ – Пазарджик. Падналите камъни не пречат на трафика, но през участъците трябва да се преминава със съобразена скорост. В резултат на силния вятър през нощта паднали клони има в района преди село Лозен и в района преди надлеза на село Звъничево в посока Пазарджик по пътя Белово - Пазарджик. Те също не са пречка за трафика. Полицейски патрул има в района на ханче Септември, където се извършват проверки за валидност на шофьорските книжки.\r\nВаня НИКОЛОВА", "date": "2018.03.18", "title": "Пазарджик: Паднали камъни и клони има по път Варвара - Велинград и път Белово - Юндола"}
{"url": "http://www.focus-news.net/news/2018/03/18/2500741/georgi-stoyanov-ask-diamo-blagoevgrad-s-damsko-rali-tselim-da-vazstanovim-edna-traditsiya-koyato-be-prekasnata-v-prodalzhenie-na-5-godini.html", "text": "С днешното издание на „Дамско рали“ имаме за цел да възстановим една традиция, която бе прекъсната в продължение на 5 години. Това каза Георги Стоянов, председател на АСК „Диамо” – Благоевград по време на откриването на „Дамско рали на високи токчета“, предаде репортер на Радио „Фокус“ – Пирин. Той приветства участнички за смелостта да се включат в надпреварата. „Искам да докажете Вашето майсторство, но все пак не забравяйте, че на първо място е безопасността“, каза още Стоянов. Той апелира към състезателките да бъдат внимателни при шофирането си, тъй като вали дъжд и настилката на трасето е мокра и хлъзгава.\r\nЛивия НИНОВА", "date": "2018.03.18", "title": "Георги Стоянов, АСК „Диамо” – Благоевград: С „Дамско рали“ целим да възстановим една традиция, която бе прекъсната в продължение на 5 години"}
{"url": "http://www.focus-news.net/news/2018/03/18/2500753/pazardzhik-avtobusat-na-fen-kluba-na-levski-v-panagyurishte-e-izpotroshen-ot-mazhe-s-kachulki-na-am-trakiya.html", "text": "Автобусът на фен клуба на „Левски“ в Панагюрище бе засечен от десетина леки автомобила в района на Вакарел на автомагистрала „Тракия“ и изпотрошен с камъни. Това съобщи за Радио „Фокус“ – Пазарджик Томи Наплатанов, който пътува с автобуса. Той обясни, че от автомобилите са излезли около 30-40 души, които са хвърляли камъни по автобуса и са изпочупили стъклата. „В автобуса има и деца, като по чудо няма пострадали“, коментира Наплатанов. Той допълни, че автомобилите са били с хасковска и старозагорска регистрация, а излезлите от тях мъже са били с качулки. Наплатанов обясни, че са подали сигнал на телефон 112 и очакват намесата на полицията по случая.\r\nВаня НИКОЛОВА", "date": "2018.03.18", "title": "Пазарджик: Автобусът на фен клуба на „Левски“ в Панагюрище е изпотрошен от мъже с качулки на АМ „Тракия“"}
{"url": "http://www.focus-news.net/news/2018/03/18/2500746/mkd-makedoniya-albansko-zname-be-zakacheno-na-znak-na-edin-ot-granichnite-punktove-v-makedoniya.html", "text": "Сутринта в неделя в Македония, на влизане на територията на републиката от Гърция през контролно пропускателния пукт \"Богородица\", върху един от знаците, означаващ територията на югозападната ни съседка, е бил закачен албански флаг, съобщава македонското електронно издание МКД, като коментира, че след палежа на коли на народни представители от СДСМ и чупене не стъкла на техни седалища, това е още един начин да се изрази недоволството от приемането на Закона за езиците.  \r\nПротиворечивият закон, въвеждащ албанския език като втори официален, бе приет от Събранието на 14 март, като държавният глава Георги Иванов заяви, че не смята да подпише указа за неговото обнародване. След гласуването срещу македонската партия СДСМ бяха извършени няколко вандалски прояви, включително палежа на автомобил на нейн член и чупене на стъклата на регионално седалище на политическата формация. : Цанко Цолов", "date": "2018.03.18", "title": "„МКД“ (Македония): Албанско знаме бе закачено на знак на един от граничните пунктове в Македония"}
{"url": "http://www.focus-news.net/news/2018/03/18/2500756/sofiya-zhena-e-postradala-pri-vzriv-na-gazova-butilka-v-apartament-v-kv-zapaden-park.html", "text": "Жена е пострадала при взрив на газова бутилка в апартамент в кв. „Западен парк“. Това съобщиха от пресцентъра на МВР. Около 11.00 часа днес бил получен сигналът за гръмнала газова бутилка на остъклена тераса на апартамент в кв. „Западен парк“. На място веднага са изпратени екипи от пожарникари и спасители. По първоначални данни от взрива е пострадала жена, която е откарана в болница. Няма нанесени поражения по съседни апартаменти в сградата. След отстраняване на произшествието ще се извърши оглед, в рамките на който експертите ще установяват причините за възникналия инцидент. Районът е обезопасен от полицейски сили.", "date": "2018.03.18", "title": "София: Жена е пострадала при взрив на газова бутилка в апартамент в кв. „Западен парк“"}
{"url": "http://www.focus-news.net/news/2018/03/18/2500755/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata-na-gkpp-ilinden-preminavaneto-e-bez-problemi.html", "text": "Интензивен е трафикът за товарни автомобили на изход на ГКПП „Кулата“, на ГКПП „Илинден“ преминаването е без проблеми. Това съобщиха за Радио „Фокус“ – Пирин от Гранична полиция. На пунктове по българо-македонската граница движението е нормално натоварено.\r\nЛивия НИНОВА", "date": "2018.03.18", "title": "Благоевград: Интензивен е трафикът за товарни автомобили на изход на ГКПП „Кулата“, на ГКПП „Илинден“ преминаването е без проблеми"}
{"url": "http://www.focus-news.net/news/2018/03/18/2500754/insp-tsvyatko-deshev-rdpbzn-plovdiv-okolo-10-sa-signalite-za-padnali-ili-opasno-nadvisnali-darveta-zaradi-silniya-vyatar.html", "text": "Около 10 са сигналите за паднали или опасно надвиснали от силния вятър дървета на територията на областта. Това съобщи за Радио „Фокус“ – Пловдив инсп. Цвятко Дешев, говорител на Регионална дирекция „Пожарна безопасност и защита на населението“. Сигналите са подадени за периода от сутринта до момента, като повечето от тях вече са обработени. „Повечето сигнали касаят района на Асеновград. Там поривите на вятъра са най-силни. В момента имаме екипи, отзовали се на 3 сигнала за опасно наклонени дървета. Два екипа са в Куклен, а един е в Асеновград. Надвисналите дървета ще бъдат отстранени“, каза инсп. Цвятко Дешев. По думите му всички сигнали се отработват своевременно, като с приоритет са тези, където опасността е най-голяма. Няма данни за притиснати коли или за застрашени хора.\r\nНа територията на град Пловдив има паднали малки клони. На много места има преобърнати столове и повалени чадъри. Гражданите трябва да бъдат особено бдителни, излизайки навън. \r\nТони МИХАЙЛОВ", "date": "2018.03.18", "title": "Инсп. Цвятко Дешев, РДПБЗН - Пловдив: Около 10 са сигналите за паднали или опасно надвиснали дървета заради силния вятър"}
{"url": "http://www.focus-news.net/news/2018/03/18/2500739/ria-novosti-dva-chasa-sled-nachaloto-na-izborniya-den-v-moskva-glasuvali-sa-blizo-shest-protsenta-ot-naselenieto-na-grada.html", "text": "Към 09:00 часа българско време, два часа след началото на изборния ден в Москва, избирателната активност в руската столица е почти шест процента, съобщава РИА Новости. Гласоподавателните секции отвориха врати в 07:00 българско време, като правото си на глас вече упражниха действащият президент Владимир Путин, неговите опоненти Плавел Грудинин и Владимир Жириновский, както и руският патриарх Кирил. : Цанко Цолов", "date": "2018.03.18", "title": "РИА Новости: Два часа след началото на изборния ден в Москва – гласували са близо шест процента от населението на града"}
{"url": "http://www.focus-news.net/news/2018/03/18/2500760/sofiya-aktiviziralo-se-e-svlachishte-v-avariynata-lenta-na-am-lyulin-sled-tunel-malo-buchino-dvizhenieto-v-dyasnata-lenta-v-tunela-e-ogranicheno.html", "text": "Временно се ограничава движението в дясната лента в тунел „Мало Бучино“ на АМ „Люлин“, в посока София поради активизирало се свлачище в аварийната лента след тунела. Това съобщиха от пресцентъра на Агенция „Пътна инфраструктура“.", "date": "2018.03.18", "title": "София: Активизирало се е свлачище в аварийната лента на АМ „Люлин“ след тунел „Мало Бучино“, движението в дясната лента в тунела е ограничено"}
{"url": "http://www.focus-news.net/news/2018/03/18/2500759/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани в Пловдив. Това съобщиха от пресцентъра на ПП ГЕРБ.Общинските съветници от ГЕРБ в град Пловдив ще проведат приемни с гражданите на 19 март 2018 г., както следва:\r\nДаниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков” №1А;\r\nСпартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВихър Захов - от 17:00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91;\r\nАлександър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2; \r\nАтанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А.\r\nЕли Гатева - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91.\r\nОбщинският съветник от ГЕРБ в Общински съвет – Пловдив, Иван Вичков ще приема граждани на 20 март 2018 г. от 16.00 до 18.00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 21 март 2018 г. приемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5. \r\nНа 22 март 2018 г. общинските съветници от  ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.03.18", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/03/18/2500762/sport-levski-na-patya-na-tsska-kam-titlata.html", "text": "Днес ЦСКА и Левски ще се изправят за 143-и път помежду си в елита. Двубоят е от последния кръг на редовната фаза от първенството, след който предстоят плейофите. В Мач №1 не се правят сметки просто защото по правило те не излизат. Ясно обаче е едно - сблъсъкът изглежда по-важен за червените, които днес на националния стадион ще са символични домакини. Те се борят със зъби и нокти за титлата - изостават на 3 точки от лидера Лудогорец, а имат аванс от 10 пред тима от Терена\", който едва ли ще помръдне от третата позиция в класирането и през плейофите. От тази гледна точка при сините обстановката изглежда доста по-спокойна. В Левски ще стане горещо след месец -когато дойдат полуфиналите за купата, като в тях съперник също ще е ЦСКА.\r\nТази пролет ни предстоят 5 дербита. Днес е първи рунд. Треньорът на червените Стамен Белчев взе в групата 21 играчи, което е рядкост този сезон, и изглежда е опит за объркване на съперника. Не е изключено някой от основните футболисти на ЦСКА през пролетния дял да остане извън 18-те. Три са големите дилеми при червените - левият бек, лявото крило и единият от централните защитници. По всяка вероятност хасковлията ще се спре на 20-го-дишния Александър Георгиев като ляв краен бранител след силното му включване срещу Пирин, Енрике като крило заради по-големия му опит у нас от Джеси, както и на Барт в центъра на защитата. До последно обаче е възможна промяна в сърцето на ариергарда с връщането сред 11-те на Чорбаджийски. За Александър Георгиев това би бил втори старт във вечното дерби след този през октомври 2016 г. (1:1), когато замени на пожар в последния момент лявото крило Арсенио. В халфовата линия днес е почти сигурно, че Тиаго ще бъде върнат на коронната си позиция и ще действа зад Каранга, а Малинов и Лое ще са вътрешни полузащитници.\r\nСпрямо вечното дерби през есента в състава на ЦСКА ще има поне 5 промени, като на 4-те флангови позиции разликата ще е тотална. През октомври Дюлгеров бе десен бек, но сега не се очаква да стартира. Левият бек Недялков бе продаден. Манолев пък няма да е крило отдясно, а краен бранител, докато атакувалият отляво Кулма напусна през зимата. Другата сигурна промяна е в средата на терена - този път Пинто няма да е титуляр. Дебютанти в дербито, ако играят, ще са не само новите попълнения Жеферсон, Алберг, Джеси и Бланко (Укра се очаква да остане извън групата), а и Енрике, който пропусна есенния сблъсък заради контузия.\r\nТреньорът на Левски Делио Роси е непредвидим. През пролетта той не само че върти състава, но и схемата на игра. Италианецът със сигурност ще предприеме изненадващ ход. Може единствено да се прогнозира, че тимът му няма да е агресивен от самото начало, ще действа изчаквателно и на сигурно. Той отново ще разчита на статичните положения, при които отборът му е най-силен и бележи голяма част от головете си именно, по този начин.\r\nНа вратата на Левски ще застане капитанът Божидар Митрев. Той пропусна предишните два мача заради контузия в рамото. Днес обаче ще стисне зъби и ще застане под рамката на инжекции. Най-големите дилеми пред Делио Роси за състава са две. Първата е кой да играе като ляв бек - започналият силно пролетта Иван Горанов или взетият под наем от Рен португалец Афонсо Фигейредо. Останалите в защита са ясни - Цветкович, голмайсторът Яблонски и Ейолфсон. Очаква се в средата на халфова-та линия да действат Нашименто и Тиам, като вторият ще е с подчертано дефанзивни функции. На левия фланг ще стартира най-острият играч на сините - бразилецът Паулиньо, а вдясно ще е Прохазка. Почти сигурно в Левски ще се откажат от схемата 44-2 за този сблъсък. Звездата Обертан ще получи свобода от Роси и ще действа по целия фронт на нападението, като ще се връща и в по-задни позиции. Опциите пред италианеца за централен нападател са три - Костов, Буш и\r\nРивалдиньо. Последният е в най-лоша форма и шансовете му да стартира са минимални. Буш не е започвал мач като титуляр през пролетта, затова и вероятността да се заложи на Костов е най-голяма. Той вече има участие в дербито, но с екипа на ЦСКА. На 29 април 2012 година играе при загубата на червените с 0:1 (гол на Кристовао Рамос). Тогава заменя през втората част Карачанаков.\r\nДнес в 13:00 часа всички погледи ще са вперени към националния стадион в центъра на столицата. ЦСКА и Левски бяха колебливи в предишния кръг. Армейците дори направиха серия от 4 слаби срещи през пролетта, въпреки че спечелиха последните 3. Но това няма никакво значение, щом предстои поредна битка между вечните съперници.\r\nВенцислав ДРАГОМАНОВ", "date": "2018.03.18", "title": "Спорт: Левски на пътя на ЦСКА към титлата"}
{"url": "http://www.focus-news.net/news/2018/03/18/2500763/pazardzhik-trima-dushi-sa-zadarzhani-za-nezakonna-sech-v-koritoto-na-reka-maritsa-blizo-do-selo-miryantsi.html", "text": "Трима души са задържани за незаконна сеч на дърва, съобщиха от ОДМВР - Пазарджик. В РУ - Пазарджик е получен сигнал за група хора, режещи дърва в коритото на река Марица, в близост до село Мирянци. Незабавно към указаното място се насочил автопатрул при полицейското управление в областния град. На място униформените установили мъж с инициали Г. И. (на 25 г.), брат му с инициали А. И. (на 26 г.) и съпругата на единия от братята с инициали Ж. И. (на 23 г.) от пловдивското село Куртово Конаре. С дружни усилия тримата успели да отсекат близо четири кубически метра дърва от вида-топола, собственост на „Напоителни системи” ЕАД - Пазарджик. Дървата, заедно с каруцата са иззети от органите на реда, а тримата са задържани в ареста.", "date": "2018.03.18", "title": "Пазарджик: Трима души са задържани за незаконна сеч в коритото на река Марица близо до село Мирянци"}
{"url": "http://www.focus-news.net/news/2018/03/18/2500758/kmetat-na-vratsa-kalin-kamenov-silniyat-vyatar-bukvalno-e-otnesal-pokrivi-na-kashti-ima-leko-postradali-grazhdani-ot-padnali-keremidi.html", "text": "Силният вятър буквално е отнесъл покриви на къщи, има леко пострадали граждани от паднали керемиди. Това каза за Агенция „Фокус“ кметът на Враца Калин Каменов. „В момента екип на общината обикаля селата, за да събере информация за щетите, причинени от бурния вятър. Дървета са паднали върху коли, буквално са унищожени и цели покриви на къщи в някои села, има счупени стъкла. Има паднали електрически стълбове, някои места са без електрозахранване“, коментира кметът.  \r\n„За щастие няма сериозно пострадали хора. Има леко пострадали граждани от паднали керемиди, от отломки от къщи. Щетите не са малко. До обяд ще имаме първична информация за броя на пострадалите имоти и сгради, както и какво можем да предприемем за най-нуждаещите се, тъй като част от тези сгради са на възрастни хора, които може би на първо време няма да има къде да бъдат настанени“, уточни Каменов и допълни, че най-вероятно до обяд ще има и информация за размера на щетите.\r\nМариела РУСЕВА", "date": "2018.03.18", "title": "Кметът на Враца Калин Каменов: Силният вятър буквално е отнесъл покриви на къщи, има леко пострадали граждани от паднали керемиди"}
{"url": "http://www.focus-news.net/news/2018/03/18/2500764/plovdiv-vtoro-izdanie-na-panaira-na-kulinarnoto-izkustvo-shte-se-provede-v-grada-prez-mesets-may.html", "text": "Второ издание на Панаира на кулинарното изкуство „Етно кухня на колела“ ще се проведе в Пловдив през месец май. Това съобщиха за Радио „Фокус“ – Пловдив организаторите на събитието. Откриването ще бъде на 11 май с традиционна италианска вечер, като специален гост ще бъде известният майстор-готвач от Неапол шеф Марко Лукиари. И тази година панаирът ще се проведе на открито в рамките на няколко дни, отново на емблематично място в града, свързано с бита и историята на етническите общности с най-богата история в най-стария жив град в Европа. Mобилната кухня ще бъде разположена до градинката на пл. „Аптека Марица”. До площада се намира Имарет джамия, където в продължение на повече от четири века всеки ден се е раздавалa топла храна и хляб на бедните, без значение от каква вяра са били. Тук е била и първата арменска аптека. Наблизо е и единственият в страната Паметник на благодарността – израз на признателност на българските евреи.\r\nКулинарните етно вечери ще могат да се посещават свободно от хора с различен произход, социално положение и възраст. Идеята е наред със забавлението, публиката да опознае отблизо и обичаите на етносите, които живеят от векове в града и вписването им в общото културно-историческо наследство на Пловдив. Надпреварата в приготвянето на кулинарните изкушения ще се журира от присъстващите.\r\n„Етно кухня на колела” е проект на Фондация „Заедно” в Пловдив, който се реализира с финансовата подкрепа на Община Пловдив и е част от Културния календар на града. Панаирът се осъществява благодарение на еврейската, арменската, турската, италианската и руската общност, чиято кауза е запазване на толерантността и мирното съжителство в хилядолетния град. Тема на кулинарния етно панаир тази година ще е традиционния хляб на народите.\r\nПрограмата на събитието ще продължи пет дни, като на 12 май ще се организира специална руска вечер, на 13 май – арменска вечер, на 14 май – еврейска вечер, а на 15 май – турска вечер и обща кулинарна вечер на всички етноси.\r\nТони МИХАЙЛОВ", "date": "2018.03.18", "title": "Пловдив: Второ издание на Панаира на кулинарното изкуство ще се проведе в града през месец май"}
{"url": "http://www.focus-news.net/news/2018/03/18/2500766/makfaks-makedoniya-makedoniya-i-gartsiya-shte-se-svarzhat-chrez-gazoprovod-dalag-120-kilometra.html", "text": "Македонското правителство съобщи, че работни групи на Скопие и Атина разговарят и уточнявате времевата рамка и детайлите около строежа на газопровод, който ще свързва двете държави, съобщава агенция “Макфакс“. Двете групи са съставени от членове на държавното акционерно дружеството Македонски енергийни ресурси и гръцката компания за управление на системите за пренос на природен газ в Гърция (ДЕСФА).\r\nСпоред официалното съобщение на правителството в Скопие, „съгласно мерките за изграждане на доверие между република Македония и република Гърция и засилването на двустранното сътрудничество, започнато от премиерите на двете държави, експертите се съгласиха, че проектът е добро решение за Македония и Гърция“. Съгласно мнението на югозападната ни съседка, обсъжданият проект освен това представлява възможност за задълбочаване на сътрудничеството в енергийния сектор на Балканите. \r\nПланира се изграждането на 120 километра газопроводна мрежа (около 60 на гръцка и около 60 на македонска територия), като правителството в Скопие ще поеме инициативата за развиване на нови газови коридори в Югоизточна Европа. : Цанко Цолов", "date": "2018.03.18", "title": "„Макфакс“ (Македония): Македония и Гърция ще се свържат чрез газопровод, дълъг 120 километра"}
{"url": "http://www.focus-news.net/news/2018/03/18/2500767/plovdiv-detska-futbolna-akademiya-za-malki-talanti-shte-se-provezhda-v-plovdivskiya-universitet-paisiy-hilendarski.html", "text": "Пловдивският университет „Паисий Хилендарски“ създава Детска футболна академия за малки таланти. Това съобщиха за Радио „Фокус“ – Пловдив от висшето учебно заведение. Академията ще започне с обучение на деца, родени 2009 и 2010 година, като все още има свободни места и приемът за набиране на желаещи продължава. Първите тренировки ще се проведат на 24 март от 11.00 часа на новата спортна база на университета. Заниманията с децата ще се провеждат от висококвалифицирани и мотивирани специалисти. Тренировките ще бъдат съобразени с училищния график, което ще даде възможност и на техните родители за лично време, което да прекарат без притеснение за своето дете. Идеята е в Детската футболна академия на университета да се използват и някои от съвременните методики на работа в големите детско-юношески школи в Европа, съчетани с науката.\r\nТони МИХАЙЛОВ", "date": "2018.03.18", "title": "Пловдив: Детска футболна академия за малки таланти ще се провежда в Пловдивския университет „Паисий Хилендарски“"}
{"url": "http://www.focus-news.net/news/2018/03/18/2500752/blagoevgrad-sas-17-ekipazha-v-dve-kategorii-mini-i-maksi-zapochna-damsko-rali-na-visoki-tokcheta.html", "text": "Със 17 екипажа в две категории „Мини“ и „Макси“ започна „Дамско рали на високи токчета“ – Благоевград, предаде репортер на Радио „Фокус“ – Пирин. Преди официалния старт на надпреварата бе обяснено, че екипите се състоят от пилот и навигатор, които са разделени в двата класа според кубатурата на двигателите на автомобилите. Участничките в състезанието трябва да покажат майсторско шофиране в три етапа. В първият клас „Мини“ се състезават 11 отбора. Първи стартираха Анна-Мария Ставрева и Гергана Ставрева – майка и дъщеря. Тяхното време бе 81.5 секунди. Втори в надпреварата бяха Констанца Томова с навигатор Александра Литкова. В представянето си те заложиха на по-бързо шофиране и въпреки че още в началото на състезанието спукаха гума, те финишираха с време от 62.1 секунда. В тази категория участваха още: Радостина Стоянова (пилот) и Арсения Гаджева (навигатор); Милошевска (пилот) и Надика Бързанова (навигатор) от Македония; Симона Грънчарска (пилот) и Ралица Заорянска (навигатор); Евгения Гонева (пилот) и Виктория Гончева (навигатор); Константина Запрянова (пилот) и Антоанета Иванова (навигатор); Даниела Драганова (пилот) и Мая Георгиева (навигатор); Александрина Николаева (пилот) и Аделина Николова (навигатор); Мария Русева (пилот) и Вирджиния Томова (навигатор) и Криси Илиева (пилот) и Ивелина Андреева (навигатор). В клас „Макси“ участие пък взеха 6 отбора: Радостина Апостолова (пилот) и Анита Йорданова (навигатор); Недялка Христова (пилот) и Мирослава Миленкова (навигатор); Мария Джунджарова (пилот) и Венетка Иванова (навигатор); Боряна Василева (пилот) и Михаела Аузяк (навигатор); Венцислава Венчова (пилот) и Арсения Гаджева (навигатор) и Теодора Иванова (пилот) и Марияна Димитрова (навигатор). Специално жури следи за времето на участничките, както и за правилното изпълнение на критериите, заложени в състезанието. На финала най-добрите жени-шофьори ще бъдат наградени със специални купи и награди, подготвени от организаторите на състезанието.\r\nЛивия НИНОВА", "date": "2018.03.18", "title": "Благоевград: Със 17 екипажа в две категории „Мини“ и „Макси“ започна „Дамско рали на високи токчета“"}
{"url": "http://www.focus-news.net/news/2018/03/18/2500765/pazardzhik-pet-naseleni-mesta-ot-oblastta-sa-bez-tok-zaradi-avarii-v-rezultat-na-silniya-vyatar.html", "text": "Пет населени места от областта са без ток заради аварии в резултат на силния вятър, съобщиха от електроразпределителното дружество. Без електрозахранване са селата Лесичово, Боримечково, Калугерово, Виноградец и Сестримо. Аварийни групи на дружеството работят за отстраняване на проблемите и възстановяване на нормалното подаване на електричество.\r\nВаня НИКОЛОВА", "date": "2018.03.18", "title": "Пазарджик: Пет населени места от областта са без ток заради аварии в резултат на силния вятър"}
{"url": "http://www.focus-news.net/news/2018/03/18/2500770/ina-sarbakova-np-pirin-prez-godinite-broyat-na-vidovete-flora-i-fauna-v-rezervat-bayuvi-dupki-dzhindzhiritsa-se-e-uvelichil.html", "text": "Дирекция Национален парк „Пирин“, която всъщност управлява резервата Баюви дупки – Джинджирица, има за цел да опазва и съхранява неповторимата природа на парка. Това каза в интервю за Радио „Фокус“ – Пирин Ина Сърбакова, главен експерт в Дирекция „Биоразнообразие, планове, програми и проекти“ към Национален парк „Пирин“. По думите ѝ след последните теренни проучвания, които са извършвани в периода 2013 – 2014 година е било установено, че броят на видовете флора и фауна всъщност се е увеличил. „Това е едно добро доказателство за състоянието на растителния и животинският свят в резервата“, каза още Сърбакова. Тя добави, че тепърва предстои да се извършват проверки относно това дали по време на зимата има някакви нанесени щети на резервата. „Ежегодно, при извършване на инвентаризация на фито-санитарното състояние на горите, което се прави от служителите на „Паркова охрана“ през месец юни се установява дали има щети. Щетите могат да бъдат от снеголоми, снеговали, ветроломи, както и други фактори“, добави Сърбакова.\r\nЛивия НИНОВА", "date": "2018.03.18", "title": "Ина Сърбакова, НП „Пирин“: През годините броят на видовете флора и фауна в резерват Баюви дупки – Джинджирица се е увеличил"}
{"url": "http://www.focus-news.net/news/2018/03/18/2500757/tass-velikobritaniya-otkaza-da-osiguri-dostap-na-ruski-diplomati-do-sergey-skripal.html", "text": "Великобритания отказа да осигури достъп на руски дипломати до бившия полковник от Главното разузнавателно управление Сергей Скрипал, който стана жертва на нападение с химическо вещество в началото на месеца в Солзбъри, предава ТАСС. \r\nОт посолството на Русия в Лондон са заявили, че „са поискали консулски достъп до Сергей Скрипал и неговата дъщеря, но британската страна е отказала, тъй като разглежда двамата като свои граждани“. Според руския посланик в Лондон, отказа на Великобритания да даде информация за състоянието на Скрипал и неговата дъщеря Юлия, противоречи на Виенската конвенция, като дипломатът е подчертал, че Москва има право да получи данни за състоянието бившия двоен агент, който все още е гражданин на Руската федерация. Агенция \"Фокус\" припомня: \r\nСкрипал и неговата дъщеря Юлия бяха отровени с вещество, което британските разследователи обявиха, че е познато като \"Новичок\" и разработено в Русия. Министър-председателят на Великобритания Тереза Мей обяви, че държи Русия отговорна за атаката срещу бившия двоен агент, осигурявал информация за британското разузнаване, като това доведе до изостряне на отношенията между двете държави. Лондон предприе действия срещу руски дипломати, които предизвикаха отверни мерки от страна на Москва. : Цанко Цолов", "date": "2018.03.18", "title": "ТАСС: Великобритания отказа да осигури достъп на руски дипломати до Сергей Скрипал"}
{"url": "http://www.focus-news.net/news/2018/03/18/2500772/pregled-na-mezhdunarodnite-novini-do-13-chasa-agentsiya-fokus.html", "text": "Турските сили и противопоставящата се на режима в Дамаск и подкрепяна от Анкара групировка „Свободна сирийска армия“ контролират напълно град Африн в едноименната провинция. Турски военни са превзели сградите на местните власти, като бойци на двете военни групировки са установили и пълен контрол над всеки един от кварталите на града. \r\nПо-рано турският президент и базираната в Лондон  Сирийска обсерватория за  човешки права потвърдиха, че Африн е превзет, а силите на кюрдските „Отряди за народна самоотбрана“ са се изтеглили от града. \r\n*** Македонското правителство съобщи, че работни групи на Скопие и Атина разговарят и уточнявате времевата рамка и детайлите около строежа на газопровод, който ще свързва двете държави. Двете групи са съставени от членове на държавното акционерно дружеството Македонски енергийни ресурси и гръцката компания за управление на системите за пренос на природен газ в Гърция (ДЕСФА).\r\nСпоред официалното съобщение на правителството в Скопие, „съгласно мерките за изграждане на доверие между република Македония и република Гърция и засилването на двустранното сътрудничество, започнато от премиерите на двете държави, експертите се съгласиха, че проектът е добро решение за Македония и Гърция“. Съгласно мнението на югозападната ни съседка, обсъжданият проект освен това представлява възможност за задълбочаване на сътрудничеството в енергийния сектор на Балканите. \r\nПланира се изграждането на 120 километра газопроводна мрежа (около 60 на гръцка и около 60 на македонска територия), като правителството в Скопие ще поеме инициативата за развиване на нови газови коридори в Югоизточна Европа. \r\n*** Всички гласоподавателни секции на територията на руския Далечен изток вече са затворени, според официални данни. Това е първият руски регион, където приключва вота за президент, като според председателя на местния избирателен комитет, осем града в Камчатка са показали 100% избирателна активност. Секциите в столица започнаха работа в 07:00 часа българско време, като избирателната активност по последни данни е 16,55%. Сред упражнилите правото си на глас са действащият президент Владимир Путин, неговите опоненти Павел Грудинин и Владимир Жириновский, руският патриарх Кирил и говорителят на външното министерство Мария Захарова, която призова гражданите на руската столица на гласуват, въпреки температурата от минус 18 градуса по целзий. \r\n*** Високопоставен севернокорейски дипломат ще посети Финландия, където ще проведе разговори с бивши официални лица от Южна Корея и САЩ, ден след като първият дипломат на Пхенян завърши посещението си в Швеция, според данни от южнокорейски медии. Външното министерство в Сеул е разкрило, че Северна Корея ще участва на т.нар. „среща 1,5“, заедно с учени и бивши официални лица от Южна Корея. Кацайки в Пекин по пътя си към скандинавската страна, севернокорейският дипломат Чо Кън-ир, който е заместник генерален директор към центъра за северноамериканските дела към външното министерство в Пхехян, отказа да даде изявление пред репортери. \r\nАгенция \"Фокус\" припомня:\r\nВъншният министър на Северна Корея приключи в събота, 17 март, тридневно посещение в Швеция, в рамките на което според Стокхолм, са обсъдени двустранните връзки и възможностите за мирно решение на проблемите на Корейския полуостров. Шведското външно ведомство отхвърли информацията, че преговорите са били свързани с предстоящата среща между севернокорейския лидер Ким Чен-ун и американския президент Доналд Тръмп, която трябва да се проведе до края на месец май. През април ще се проведат разговори между Ким Чен-ун и президента на Южна Корея Мун Дже-ин.\r\n*** Сутринта в неделя в Македония, на влизане на територията на републиката от Гърция през контролно пропускателния пукт \"Богородица\", върху един от знаците, означаващ територията на югозападната ни съседка, е бил закачен албански флаг, като след палежа на коли на народни представители от СДСМ и чупене не стъкла на техни седалища, това е още един начин да се изрази недоволството от приемането на Закона за езиците.  \r\nПротиворечивият закон, въвеждащ албанския език като втори официален, бе приет от Събранието на 14 март, като държавният глава Георги Иванов заяви, че не смята да подпише указа за неговото обнародване. След гласуването срещу македонската партия СДСМ бяха извършени няколко вандалски прояви, включително палежа на автомобил на нейн член и чупене на стъклата на регионално седалище на политическата формация. \r\n*** Сътрудници на македонското Министерство на вътрешните работи и посолството на САЩ в Скопие ще проведат общо учение за бързо реагиране в неделя. Упражнението ще бъде извършено в региона около американското дипломатическо представителство, като властите в Скопие призовават гражданите си да не плашат от сирените, които ще бъдат пуснати като част от учението. Според информация от македонското МВР, целта е да се съгласуват по-ефективно действията на ведомството и посолството на САЩ при спешен случай. \r\n*** НАТО трябва да подобри своите защитни механизми и желание да действа на фона на увеличаващата се агресия и непредвидими действия от страна на Русия, предупреди генералният секретар на Алианса Йенс Столтенберг. В интервю за германско издание, норвежкият политик изрази своето очакване германският канцлер Ангела Меркел и другите лидери на страните от НАТО „да се изправят пред нови решения по време на срещата на Алианса в Брюксел“, насрочена за месец юли. По думите на Столтенберг, „ние винаги можем да направим повече и да покажем това сега. Солзбъри е част от, както изглежда, процес, който наблюдаваме от няколко години“, отбеляза генералният секретар, имайки предвид отравянето на руския двоен агент Сергей Скрипал, като допълни, че „Русия става по-непредвидима и по-агресивна“. Макар от Москва да отричат да имат общо с атаката срещу Скрипал, Столтенберг заяви, че „Русия не трябва да си прави грешни сметки. Ние винаги се готови да отговорим, когато съюзник е нападнат военно“, макар генералният секретар да подчерта, че НАТО „не иска война“, а целта на Алианса е \"деескалация“.\r\n***", "date": "2018.03.18", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/03/18/2500771/mvr-vtori-izpotroshen-avtobus-sled-sblasak-mezhdu-fenove-na-levski-i-tsska-tozi-pat-s-buhalki-dvama-sa-zadarzhani.html", "text": "Към 10.30 часа е получен сигнал за инцидент в района на Ябланица. Това съобщиха от пресцентъра на МВР. По първоначални данни, пътуващи с два автобуса и два автомобила фенове на единия от отборите, които ще участват в днешното дерби „Левски“-ЦСКА,  са засекли автобус и кола, в които били привърженици на другия отбор. Маскирани излезли от двата автомобила и с бухалки започнали да трошат стъклата на превозните средства на опонентите си. От  инцидента няма пострадали, има нанесени материални щети. Жертвите са успели да се изнесат от мястото и са потърсили помощ в РУ-Ябланица. В района на Тетевен е засечен единият от автомобилите и са задържани двамата мъже, пътуващи в него.  Предприети са светкавични полицейски действия с цел установяването и задържането на останалите участници в инцидента. Предприети са действия за установяването на извършителите, както и на всички обстоятелства около случая с потрошения с камъни автобус на АМ „Тракия“ от по-рано днес.", "date": "2018.03.18", "title": "МВР: Втори изпотрошен автобус след сблъсък между фенове на Левски и ЦСКА, този път с бухалки, двама са задържани"}
{"url": "http://www.focus-news.net/news/2018/03/18/2500773/reuters-izrael-e-predotvratil-opit-na-hamas-za-postroi-tunel-pod-ivitsata-gaza.html", "text": "Израелските сили в неделя са предотвратили опит на Хамас за повторно изграждане на един от тунелите под Ивицата Газа, чиято крайна цел е била, според Израел, провеждане на изненадващи атаки, предава Reuters. Според разпространената информация, тунелът е бил разрушен първоначално през 2014 г., като палестинското движение се е опитало да го въведе отново в употреба. Според офицер от въоръжените сили на страната, военните не са използвали експлозиви срещу тунела, а вместо това са го запълнили с „определена субстанция“, макар да не е предоставена повече информация относно използвания материал. Говорител на Хамас отхвърли твърдението, според което групировката се е опитала да изгради наново тунела, като определи разпространената информация като „рекламиране на фалшиви постижения“ от страна на израелските военни с цел повдигане на морала. : Цанко Цолов", "date": "2018.03.18", "title": "Reuters: Израел е предотвратил опит на Хамас за построи тунел под Ивицата Газа"}
{"url": "http://www.focus-news.net/news/2018/03/18/2500776/blagoevgrad-pilotat-konstantsa-tomova-i-navigatorat--aleksandra-litkova-specheliha-kupata-na-kmeta-v-sastezanieto-damsko-rali-na-visoki-tokcheta.html", "text": "Пилотът Констанца Томова и навигаторът ѝ Александра Литкова спечелиха Купата на кмета на Благоевград д-р Атанас Камбитов в майсторският клас на „Дамско рали на високи токчета“, предаде репортер на Радио „Фокус“ – Пирин. След оспорвана надпревара в три кръга, специална техническа комисия определи победителите, като те бяха класирани на база изпълняване на определени критерии, сред които най-добро времетраене и чисто техническо изпълнение. В клас „Мини“ от общо 11 състезателни отбора, журито определи следната тройка: третото място бе връчено на пилотът Констанца Томова с навигатор Александра Литкова; второто място отиде при Валентина Милошевска (пилот) и Надика Бързанова (навигатор) от Македония; на почетното първо място пък се качиха Симона Грънчарска (пилот) и Ралица Заорянска (навигатор). В клас „Макси“ класирането бе подредено така: трето място за Теодора Иванова (пилот) и Марияна Димитрова (навигатор); второто място бе отредено на Боряна Василева (пилот) и Михаела Аузяк (навигатор), а с почетното първо място се поздравиха Недялка Христова (пилот) и Мирослава Миленкова (навигатор). Всички участнички в дамското рали получиха награди от спонсорите на състезанието, както и сертификати за 1 ниво за майсторско управление на автомобил. Виктория Гочева пък получи специална награда за „Най-млад участник“. Всички състезатели бяха много щастливи от получените отличия, като заявиха, че до година отново биха участвали.„Фокус“ припомня:\r\n„Дамско рали“ – Благоевград бе възстановено след 5-годишно прекъсване. Участие в него взеха 17 екипа, които се надпреварваха на специално трасе, разположено на площад „Македония“.\r\nЛивия НИНОВА", "date": "2018.03.18", "title": "Благоевград: Пилотът Констанца Томова и навигаторът ѝ Александра Литкова спечелиха Купата на кмета в състезанието „Дамско рали на високи токчета“"}
{"url": "http://www.focus-news.net/news/2018/03/18/2500775/sofiya-nyama-signali-za-narusheniya-na-obshtestveniya-red-vav-vrazka-s-macha-levski-tsska.html", "text": "На територията на СДВР до този момент няма сигнали за нарушения на обществения ред. Това съобщиха от пресцентъра на МВР. Продължават действията на силите на реда, ангажирани в охраната на обществения ред и безопасност на движението в столицата, във връзка с предстоящото дерби, което ще се проведе днес на Националния стадион ”Васил Левски”.", "date": "2018.03.18", "title": "София: Няма сигнали за нарушения на обществения ред във връзка с мача Левски- ЦСКА"}
{"url": "http://www.focus-news.net/news/2018/03/18/2500778/plovdiv-zapochna-chetvartoto-izdanie-na-natsionalniya-uchenicheski-konkurs-vazovata-balgariya.html", "text": "Започна четвъртото издание на Националния ученически конкурс „Вазовата България“. Това съобщиха за Радио „Фокус“ – Пловдив от къща музей „Иван Вазов“ в Сопот, които организират конкурса съвместно с Общината. Желаещите да се включат, могат да го направят под различни форми – чрез стихотворение, разказ, есе, рисунка, презентация, фотография, драматизация, рецитация или музикално изпълнение. Срокът за изпращането на творбите е до 10 юни, като в конкурса могат да участват всички български ученици от 5-ти до 12-ти клас, включително и тези извън територията на България. Творбите, заедно с попълнен формуляр за участие, трябва да се изпратят до адрес: град Сопот, ПК 4330, ул. „Васил Левски“ №1 или на email: vazovmuseum_sopot@abv.bg.\r\nРезултатите от конкурса ще бъдат обявени на 28 юни, а церемонията по награждаването ще се състои на 7 юли в eкспозиционната зала на къща музей „Иван Вазов“ в Сопот. „Покажете своя талант, творчески умения и заложби, изразявайки обичта и отдавайки почитта си към Патриарха на българската литература – Иван Вазов“, призоваха организаторите на конкурса.\r\nТони МИХАЙЛОВ", "date": "2018.03.18", "title": "Пловдив: Започна четвъртото издание на Националния ученически конкурс „Вазовата България“"}
{"url": "http://www.focus-news.net/news/2018/03/18/2500774/zhelyo-boychev-bsp-borisov-da-ne-byaga-ot-otgovornost-za-chez-zaradi-nego-sazdavame-vremenna-komisiya.html", "text": "„Парламентът ще се опита със създаването на Временната комисия за сделката с ЧЕЗ да изпълни функциите и отговорностите, които Конституцията дава. Но Борисов не трябва да бяга от отговорност. За да се стигне до създаване на временна комисия, причина са именно действията на правителството и на министър-председателя – тази объркана, противоречива паническа позиция от момента, в който стана ясно за сделката, както и обърканите отговори“. Това заяви зам.-председателят на ПГ на „БСП за България“ Жельо Бойчев по БНР, съобщиха от пресцентъра на НС на БСП. Той подчерта, че енергетиката е стратегически отрасъл. „Това, което ще направим като анализ, ще включва работата и ролята на институциите и регулаторите“, добави той. Според него се създава интересна ситуация - КЕВР има много силни правомощия, но заявява, че няма основания за намеса, предвид на това, че не се извършва разпореждане с имущество, с което се упражнява лицензионната дейност. „В един момент, дружеството „Инерком“ може да прехвърли собствеността си на който си иска и да се окаже, че регулаторът ще научи последен за всичко това. Поставят се редица въпроси за работата на българските регулатори и те трябва да получат своите отговори. Трябва да се знае и какво е финансирането и произходът на средствата по тази сделка“, заяви Бойчев. \r\nНародният представител коментира, че след твърденията за толкова успешни реформи от правителството на Борисов, сме го докарали до поредица от арбитражи и отлив на чуждестранни инвестиции. Той подчерта, че най-голямото енергоразпределително дружество в страната се изтегля от България. „Могат да се видят и кандидатите - през 2004 г. са били водещи европейски компании, стратегически инвеститори в сектор енергетика, а сега такива липсват. Това е най-добрият израз и оценка за политиката на правителството, която е абсолютен хаос. Няма никаква последователност“, каза още Бойчев. Според него действията на правителството са източник на нестабилност в страната. Примери са случаят със Здравната каса и нейния директор, както и сделката с ЧЕЗ. „Това са скандали, които не ги е предизвикала БСП. Стабилността на едно управление се гради на база на това - как то решава проблемите на хората. А не на качествата на Цветанов да осигури математическото мнозинство в парламента. Една година- скандал след скандал“, добави зам.-председателят на ПГ на „БСП за България“.\r\n„Бихме признали успехи в международен план, стига да ги има. Това, че се провежда по-засилена международна дейност, в следствие на председателството, е нормално. Но да видим какъв е резултатът за всеки български гражданин“, коментира Бойчев. По думите му БСП ще подкрепи присъединяването на България към Шенген, влизането в чакалнята на Еврозоната, както и въпроса- как ще защитим и реализираме големите инфраструктурни проекти в енергетиката. „Но корупцията, недоверието към нашите органи за сигурност - са основна пречка. Трябва да се направи решителна крачка там“, каза още Жельо Бойчев.", "date": "2018.03.18", "title": "Жельо Бойчев, БСП: Борисов да не бяга от отговорност за ЧЕЗ – заради него създаваме временна комисия"}
{"url": "http://www.focus-news.net/news/2018/03/18/2500780/dha-gruziya-sprya-vnosa-na-turski-domati.html", "text": "Правителството на Грузия взе решение за временно прекратяване на вноса на домати от Турция, предаде информационната агенция Догу хабер ажансъ (ДХА). Постановлението на Министерския съвет е от 15 март, в сила е до 1 юни и за него са уведомени официално турските власти. На ГКПП Сарп на турско-грузинската граница  в провинция Артвин се намират около 30 ТИР-а с турски домати, които започнаха да се връщат обратно в страната. В митническата зона на пристанище Хопа има около 15 ТИР-а с домати, които продължават да изчакват указания за връщане обратно, посочва още ДХА.: Георги Димов", "date": "2018.03.18", "title": "ДХА: Грузия спря вноса на турски домати"}
{"url": "http://www.focus-news.net/news/2018/03/18/2500768/afp-turtsiya-e-nalozhila-palen-kontrol-nad-grad-afrin.html", "text": "Турските сили и противопоставящата се на режима в Дамаск и подкрепяна от Анкара групировка „Свободна сирийска армия“ контролират напълно град Африн в едноименната провинция, това съобщава кореспондент на AFP. Турски военни са превзели сградите на местните власти, като бойци на двете военни групировки са установили и пълен контрол над всеки един от кварталите на града. \r\nПо-рано турският президент и базираната в Лондон  Сирийска обсерватория за  човешки права потвърдиха, че Африн е превзет, а силите на кюрдските „Отряди за народна самоотбрана“ са се изтеглили от града. : Цанко Цолов", "date": "2018.03.18", "title": "AFP: Турция е наложила пълен контрол над град Африн"}
{"url": "http://www.focus-news.net/news/2018/03/18/2500761/tass-ruskite-prezidentski-izbori-priklyuchi-glasuvaneto-v-dalechniya-iztok.html", "text": "Всички гласоподавателни секции на територията на руския Далечен изток вече са затворени, съобщава ТАСС, като се позовава на официални данни. Това е първият руски регион, където приключва вота за президент, като според председателя на местния избирателен комитет, осем града в Камчатка са показали 100% избирателна активност. Секциите в столица започнаха работа в 07:00 часа българско време, като избирателната активност по последни данни е 16,55%. Сред упражнилите правото си на глас са действащият президент Владимир Путин, неговите опоненти Павел Грудинин и Владимир Жириновский, руският патриарх Кирил и говорителят на външното министерство Мария Захарова, която призова гражданите на руската столица на гласуват, въпреки температурата от минус 18 градуса по целзий. : Цанко Цолов", "date": "2018.03.18", "title": "ТАСС: Руските президентски избори – приключи гласуването в Далечния изток"}
{"url": "http://www.focus-news.net/news/2018/03/18/2500781/veliko-tarnovo-dvizhenieto-se-osashtestvyava-v-edna-lenta-po-pat-i-3-polski-trambesh-pleven-v-uchastaka-strahilovo-maslarevo-poradi-avariral-tovaren-avtomobil.html", "text": "Временно движението се осъществява двупосочно в една лента по път I-3 Полски Тръмбеш - Плевен, в участъка между Страхилово и Масларево, поради аварирал товарен автомобил. Това съобщиха от пресцентъра на Агенция \"Пътна инфраструктура\". Движението се регулира от пътна полиция.", "date": "2018.03.18", "title": "Велико Търново: Движението се осъществява в една лента по път I-3 Полски Тръмбеш - Плевен, в участъка Страхилово - Масларево, поради аварирал товарен автомобил"}
{"url": "http://www.focus-news.net/news/2018/03/18/2500782/afp-karles-puchdemon-izrazi-sazhalenie-che-ne-e-obyavil-nezavisimost-na-kataluniya-po-rano.html", "text": "Сваленият бивш каталунски лидер Карлес Пучдемон заяви в свое интервю, че е трябвало да обяви независимостта на испанската област по-рано, тъй като неговото решение за забавяне с цел започване на диалог с Мадрид, се е оказало погрешно, предава AFP. \r\nВ края на октомври Пучдемон избяга в Белгия, след като регионалния парламент в Каталуния обяви едностранна независимост от Испания, вследствие на което Мадрид наложи директно управление спрямо автономната област, разпусна Женералитета и свика предсрочни избори. \r\nВ интервю за женевски вестник, като отговор на въпроса дали би направил нещо по-различно от времето след противоречивия референдум за независимост от първи октомври, обявен за незаконен от Мадрид, Пучдемон отговори положително. Той уточни, че не би чакал до 27 октомври за обявяването на независимостта. \r\n„На 10 октомври ние планирахме да обявим независимост, но аз реших да отложа това решение с цел оставяне на възможността за диалог с испанското правителство“, заяви бившият председател на Женералитета. Според него, „всички са очаквали той да обяви независимост“, но по неговите думи, Пучдемон е решил да даде шанс на диалога. „За съжаление, това се оказа капан, защото не последва положителна реакция от правителството. Ако трябва да го направя отново, нямаше да отложа прокламирането на независимостта“, отбеляза Пучдемон. : Цанко Цолов", "date": "2018.03.18", "title": "AFP: Карлес Пучдемон изрази съжаление, че не е обявил независимост на Каталуния по-рано"}
{"url": "http://www.focus-news.net/news/2018/03/18/2500784/liderat-na-kiparskite-turtsi-sa-oplaka-ot-kiparskite-gartsi-ne-iskat-dori-i-da-razgovaryat-s-nas-za-prouchvaneto-za-priroden-gaz.html", "text": "Президентът на т.нар. Северно-кипърска турска република (СКТР) Мустафа Акънджъ определи като „абсолютно неприемливи” опитите на република Кипър да извършва едностранна сондажни дейности в изключителната икономическа зона на остров Кипър, предаде информационната агенция Догу хабер ажансъ (ДХА). „Кипърските гърци сега пренасят и  морето тяхното разбиране, че са единствените собственици на остров Кипър. За съжаление те считат както самия остров, така и морските пространства около него единствено под тяхна хегемония. Оставете споделянето на отговорността и интересите с кипърските турци; по тези въпроси те не искат дори и да разтоварят с нас.”, оплаква се Мустафа Акънджъ, цитиран от ДХА.: Георги Димов", "date": "2018.03.18", "title": "Лидерът на кипърските турци са оплака от кипърските гърци: Не искат дори и да разговарят с нас за проучването за природен газ"}
{"url": "http://www.focus-news.net/news/2018/03/18/2500785/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo-gkpp-kulata-i-gkpp-kalotina.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“, ГКПП „Кулата“ и ГКПП „Калотина“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-румънската и българо-македонската граница трафикът е нормален на всички гранични контролно-пропускателни пунктове.", "date": "2018.03.18", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“, ГКПП „Кулата“ и ГКПП „Калотина“"}
{"url": "http://www.focus-news.net/news/2018/03/18/2500730/interfaks-rusiya-politsiyata-v-kiev-ne-dopuska-ruski-grazhdani-da-glasuvat-v-ruskoto-posolstvo-v-grada.html", "text": "Полицията в Киев не допуска до сградата на дипломатическото представителство на Москва в сграда руски граждани, желаещи да упражнят правото си на глас, това съобщава кореспондент на Интерфакс. За подобна ситуация бе съобщено в руските консулства в Лвов и Одеса, където обаче по данни на РИА Новости, част от граждани са били допуснати да упражнят правото си на глас. \"Интерфакс\" припомня, че в петък украинският вътрешен министър Арсен Аваков заяви, че гражданите на Русия, с изключение на дипломатите, няма да бъдат допускани на територията на дипломатическите представителства на територията на Украйна в деня на руските президентските избори в неделя. : Цанко Цолов", "date": "2018.03.18", "title": "„Интерфакс“ (Русия): Полицията в Киев не допуска руски граждани да гласуват в руското посолство в града"}
{"url": "http://www.focus-news.net/news/2018/03/18/2500783/rumen-petkov-shte-podari-dve-osveteni-ikoni-na-organizatsiite-na-ruskoto-istorichesko-obshtestvo-i-ruskoto-voenno-istorichesko-obshtestvo.html", "text": "Румен Петков ще подари две осветени в храм-паметник „Св. Александър Невски“ от отец Костадин Гавраилов икони на организациите на „Руското историческо общество“ и „Руското военно-историческо общество“. Това съобщиха от пресцентъра на ПП АБВ. Връчването ще стане на 10 април, когато Петков ще бъде на визита в Русия. На първата от иконите е изобразен Св. Император Николай II. На втората емблематичния руски цар е изографисан заедно със семейството си.", "date": "2018.03.18", "title": "Румен Петков ще подари две осветени икони на организациите на „Руското историческо общество“ и „Руското военно-историческо общество“"}
{"url": "http://www.focus-news.net/news/2018/03/18/2500788/pazardzhik-rzi-izvarshi-izsledvane-za-kachestvoto-na-piteynata-voda-v-oblastta-ne-sa-ustanoveni-narusheniya.html", "text": "РЗИ – Пазарджик извърши изследване за качеството на питейната вода в областта, съобщиха за Радио „Фокус” – Пазарджик от Здравната инспекция. Пробите са взети в периода от 1 до 16 март 2018 година от 5 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. Извършено е пробонабиране на вода от вътрешната водоснабдителна мрежа на гр. Стрелча. Пробите са доставени веднага в лабораторията на РЗИ - Пазарджик и са анализирани по химични и микробиологични показатели. Водата, отговаря на изискванията на Наредба №9 на МЗ за качеството на водата, предназначена за питейно-битови цели по микробиологични показатели и по химични, с изключение на показателя – цвят, което се дължи на сезонното снеготопене. Извършено е и допълнително пробонабиране от два пункта от вътрешната водоснабдителна мрежа на гр. Стрелча за анализ на съдържанието на тежки метали в РЗИ - Пловдив. От получените резултати e видно, че пробите отговарят на изискванията на Наредба № 9 на МЗ за качеството на водата, предназначена за питейно-битови цели. Предприети са мерки за административна принуда като от страна на РЗИ - Пазарджик е издадено Предписание до управителя на „ВиК – С“ ЕООД в град Стрелча с мерки за почистване на водовземните съоръжения и привеждане на водоизточника в съответствие със здравните изисквания.\r\nВаня НИКОЛОВА", "date": "2018.03.18", "title": "Пазарджик: РЗИ извърши изследване за качеството на питейната вода в областта, не са установени нарушения"}
{"url": "http://www.focus-news.net/news/2018/03/18/2500789/dha-petima-turski-voenni-sa-raneni-pri-napadenie-na-kyurdski-separatisti-v-yugoiztochen-anadol.html", "text": "Военен район на турската армия в пограничната с Ирак околия Силопи на провинция Шърнак е  обстрелван тази сутрин от бойци на Кюрдската работническа партия (ПКК), предаде информационната агенция Догу хабер ажансъ (ДХА). Ранени са петима военни, откарани с хеликоптер за лечение в държавната болница в Шърнак. Нападението е извършено с ракети и дългоцевно оръжие от територията на Ирак. В района е започнала широкомащабна операция за неутрализиране на извършителите на дръзката атака, посочва още ДХА.: Георги Димов", "date": "2018.03.18", "title": "ДХА: Петима турски военни са ранени при нападение на кюрдски сепаратисти в Югоизточен Анадол"}
{"url": "http://www.focus-news.net/news/2018/03/18/2500790/neshka-mancheva-chitalishte-manush-voyvoda-1958-selo-dolna-ribnitsa-razvivame-bogata-kulturna-deynost-imame-i-dva-pevcheski-sastava.html", "text": "В читалището развиваме богата културна дейност. Това каза за Радио „Фокус“ – Пирин Нешка Манчева, секретар на читалище „Мануш войвода 1958“ – село Долна Рибница. По думите ѝ в читалището съществуват две групи – мъжка и женска певчески групи. „Също така разполагаме с оркестър към двете групи – тамбура и акордеон“, добави тя. Манчева коментира, че до този момент те се представят отлично на всеки един фестивал, без значение дали ще е международен, национален или общински. „Участвали сме в „Малешево пее и танцува“ – Микрево; Фолклорна среща „Елешница“ в Невестино; фестивала „Русалии“ в Община Петрич; „Южен гердан“ и много други“, добави секретарят. Тя обясни, че групите винаги са се представяли на ниво като са печелели много първи места и златни медали. „Миналата година в Елешница бяхме наградени и спечелихме първо място“, подчерта Манчева. Тя добави, че в момента в читалището кипи трескава подготовка за предстоящият им юбилей.\r\nКристина МИТКОВА", "date": "2018.03.18", "title": "Нешка Манчева, Читалище „Мануш войвода 1958“ - село Долна Рибница: Развиваме богата културна дейност, имаме и два певчески състава"}
{"url": "http://www.focus-news.net/news/2018/03/18/2500737/afp-sochp-potvardi-che-tsentarat-na-afrin-e-pod-kontrola-na-siriyskata-svobodna-armiya.html", "text": "Базираната в Лондон Сирийска обсерватория за човешки права потвърди, че центърът на град Африн се намира под контрола на подкрепяната от Турция „Сирийска свободна армия“, предава AFP. Според данните на Обсерваторията, турските военни и техните съюзници вече контролират над 50% от територията на града след ден на тежки бомбардировки. Организацията е потвърдила изтеглянето на кюрдските „Отряди за народна самоотбрана“ от Африн, за което съобщиха по-рано от силите на подкрепяните от Турция опозиционни групировки в Сирия. \r\nЗа установяването на контрол над сирийския град съобщи и турският президент Реджеп Тайип Ердоган, като по неговите думи това се е случило към 7:30 българско време, няколко часа след началото на офанзиваната, започнала в нощта на събота срещу неделя. : Цанко Цолов", "date": "2018.03.18", "title": "AFP: СОЧП потвърди, че центърът на Африн е под контрола на „Сирийската свободна армия“"}
{"url": "http://www.focus-news.net/news/2018/03/18/2500792/pazardzhik-dazhd-vali-v-grada-patnite-nastilki-sa-mokri.html", "text": "Дъжд вали в града, пътните настилки са мокри, предаде репортер на Радио „Фокус“ – Пазарджик. На места са се образували завирявания. Движението в града е спокойно. Повече автомобили се движат в района на двете кръгови кръстовища на моста на река Марица и по околовръстния път в посока Пловдив.\r\nВаня НИКОЛОВА", "date": "2018.03.18", "title": "Пазарджик: Дъжд вали в града, пътните настилки са мокри"}
{"url": "http://www.focus-news.net/news/2018/03/18/2500787/futbol-tsska-i-levski-s-nulevo-ravenstvo-na-poluvremeto.html", "text": "Под непрестанния силен дъжд на Националния стадион „Васил Левски“ ЦСКА и Левски не си отбелязаха гол преди почивката на дербито. Двубоят е от последния 26-и кръг на редовния сезон, след който предстоят плейофите. В класирането ЦСКА изостава с три точки зад лидера Лудогорец, но е с 10 аванс пред Левски, който заема третото място.\r\nПрез есента „вечното дерби“ завърши наравно 2:2.\r\nПо-късно днес от 18:15 часа лидерът Лудогорец гостува на Етър във Велико Търново.", "date": "2018.03.18", "title": "Футбол: ЦСКА и Левски с нулево равенство на полувремето"}
{"url": "http://www.focus-news.net/news/2018/03/18/2500793/veliko-tarnovo-rumanski-tovaren-avtomobil-se-e-obarnal-na-patya-byala-pleven-v-rayona-na-selo-maslarevo-nyama-postradali.html", "text": "Румънски товарен автомобил се е обърнал на пътя Бяла - Плевен в района на село Масларево, съобщиха от ОДМВР - Велико Търново. Пострадали няма. Движението в района временно е затруднено и се осъществява в едната лента. Полицейски служители го регулират. Произшествието е станало около 13.00 часа.", "date": "2018.03.18", "title": "Велико Търново: Румънски товарен автомобил се е обърнал на пътя Бяла - Плевен в района на село Масларево, няма пострадали"}
{"url": "http://www.focus-news.net/news/2018/03/18/2500795/nimh-prez-poslednoto-denonoshtie-vodnite-niva-na-rekite-v-zapadnobelomorskiya-baseyn-sa-se-ponizhili-ili-sa-ostanali-bez-sashtestveni-izmeneniya.html", "text": "През последното денонощие водните нива на реките в Западнобеломорския басейн са се понижили или са останали без съществени изменения, сочи справка на сайта на Националния институт по метеорология и хидрология (НИМХ) към Българската академия на науките (БАН). Регистрираните колебания на речните нива в басейна са от -14 см до +6 см. Водните количества в басейна са около и над праговете за високи води. По-значителни повишения на нивата в следобедните часове се очакват при реките от целия басейн. През нощта срещу 19 март речните нива в горните течения на основните реки временно ще се понижават, като в средните и долните течения все още ще има повишения на водните нива вследствие на оттичане. Нови временни повишения на нивата в целия басейн ще има във вечерните часове на 19 март и през нощта срещу 20 март, вследствие на валежи и оттичане. От обедните часове на 20 и 21 март ще започне процес на понижение на нивата на реките в басейна, но ще се задържат високи, като повишения все още ще има в средните и долни течения на основните реки, вследствие на оттичане.\r\nВероятност за поройни наводнения има в следобедните и вечерни часове днес във целия водосбор на река Места, в горните и средните части от водосбора на река Струма и във водосборите на притоците ѝ река Цапаревска, реките Мелнишка Пиринска Бистрица.", "date": "2018.03.18", "title": "НИМХ: През последното денонощие водните нива на реките в Западнобеломорския басейн са се понижили или са останали без съществени изменения"}
{"url": "http://www.focus-news.net/news/2018/03/18/2500797/plovdiv-v-regionalniya-istoricheski-muzey-shte-se-provede-blagotvoritelen-kontsert-za-mezhdunarodniya-den-na-horata-sas-sindrom-na-daun.html", "text": "В Регионалния исторически музей в Пловдив ще се проведе благотворителен концерт по повод Международния ден на хората със синдром на Даун. Това съобщиха за Радио „Фокус“ – Пловдив организаторите на събитието. Благотворителната проява ще се проведе от 18.30 часа на 21 март. Участие в концерта ще вземат деца, които ще зарадват своите връстници и всички, които посетят събитието, с изпълнения на класически произведения. Младите виртуози ще представят произведения от Петър Христосков, Ференц Лист, Фредерик Шопен, Хайдн-Попер, Лудвиг ван Бетовен и Роберт Шуман. \r\nМузикалното благотворително събитие се провежда под патронажа на почетния консул на Германия в Пловдив д-р Мариана Чолакова. Входът за събитието в Историческия музей в Пловдив е 5 лева.\r\nТони МИХАЙЛОВ", "date": "2018.03.18", "title": "Пловдив: В Регионалния исторически музей ще се проведе благотворителен концерт за Международния ден на хората със синдром на Даун"}
{"url": "http://www.focus-news.net/news/2018/03/18/2500798/vratsa-vremenno-e-spryano-elektrichestvoto-v-kv-kulata-zaradi-skasani-provodnitsi-ot-silniya-vyatar.html", "text": "През последното денонощие на територията на община Враца е преминал ураганен вятър, със скорост над 140 км/ч. Това съобщиха от пресцентъра на Общината. Силните пориви нанесоха щети както в града, така и в населените места от общината. \r\nНай-сериозни са проблемите в квартал \"Кулата\", където има къщи с напълно разрушени покриви, компрометирани електрически стълбове, както и паднали дървета. Кметът Калин Каменов, заедно с експерти от местната администрация и кметският наместник на кв. \"Кулата\", инспектираха увредените къщи и постройки в квартала. Екип на „ЧЕЗ Разпределение България“ временно преустанови електрозахранването в населеното място, тъй като има множество скъсани проводници. Към момента всички щети в кв. \"Кулата\" са описани, а екипи на ОП „БКС“ – Враца извършват дейности по отстраняване на падналите дървета. \r\n„Преминалият ураганен вятър през последното денонощие е причинил щети в голяма част от населените места от община Враца. Безспорно най-сериозни са проблемите в квартал Кулата. В момента всички дежурни екипи на местната администрация са ангажирани да описват пораженията. След като бъдат обобщени всички сигнали, Община Враца ще изготви протокол и ще отправи искане за финансова помощ от Междуведомствената комисия“, коментира кметът Калин Каменов.\r\nЕкспертите от Община Враца извършват огледи във всички населени места. В село Бели извор е разрушен покривът на параклиса. Временно е било преустановено електрозахранването в село Челопек, но проблемът е разрешен и населеното място е с нормално захранване. Към момента екипи на електроразпределителното дружество работят по отстраняване на проблема с електрическото захранване в квартал Бистрец.\r\nСлужители от звено „Инспекторат“ извършват огледи на територията на града. При проверката е установено наличието на паднали дървета, преместени съдове за сметосъбиране, повредени покривни конструкции и изолации. Компрометирана е настилката на изкуственото игрище в парка в жк. „Дъбника“. В резултат от силния вятър има увредени стъкла на автомобили, счупени са и част от прозорците на Средношколското общежитие, а оградата на изкуственото игрище в жк. „Сениче“ е паднала.\r\nДежурните екипи продължават своята работа по отстраняване на щетите и ще реагират своевременно на сигнали от страна на пострадали граждани.\r\nЗа област Враца е обявен оранжев код за обилни валежи и силен вятър.", "date": "2018.03.18", "title": "Враца: Временно е спряно електричеството в кв. \"Кулата\" заради скъсани проводници от силния вятър"}
{"url": "http://www.focus-news.net/news/2018/03/18/2500799/futbol-tsska-pobedi-levski-s-10-v-derbito-na-parva-liga.html", "text": "Дербито ЦСКА – Левски завърши с победа 1:0 за ЦСКА в последния 26-и кръг на редовния сезон, след който предстоят плейофите. Силно наводненият терен на Националния стадион „Васил Левски“ не позволи на двата отбора да играят нормален футбол, но в 84-ата минута голмайсторът на „червените“ Каранга“ отбеляза единствения гол в мача.  Така ЦСКА излезе на първо място, като се изравни по точки с Лудогорец, който ще играе срещу Етър от 18:15 часа във Велико Търново. Левски остава на трето място на 13 точки зад ЦСКА и с шест точки пред Берое.\r\nВечните съперници ще се срещнат още четири пъти тази пролет – по два мача в плейофите и за Купата на България.", "date": "2018.03.18", "title": "Футбол: ЦСКА победи Левски с 1:0 в дербито на Първа лига"}
{"url": "http://www.focus-news.net/news/2018/03/18/2500796/reuters-siriyskata-armiya-e-dala-ultimatum-na-buntovnitsi-v-harasta-da-se-izteglyat.html", "text": "Сирийската армия е дала ултиматум на противниците на режима в региона Хараста, част от Източна Гута, да се изтеглят до 15:00 часа време да се изтеглят от контролираните от тях територии, съобщава Reuters, като се позовава на данни от държавната телевизия на Сирия. \r\nВ продължение на едномесечната офанзива, сирийските военни установиха контрол над по-голямата част от бунтовническия анклав Източна Гута, като региона бе разделен на три части. Хараста представлява най-малката част от обсадените зони. : Цанко Цолов", "date": "2018.03.18", "title": "Reuters: Сирийската армия е дала ултиматум на бунтовници в Хараста да се изтеглят"}
{"url": "http://www.focus-news.net/news/2018/03/18/2500800/der-bayerische-rundfunk-noviyat-vatreshen-ministar-na-germaniya-nastoyava-za-udalzhavane-na-proverkite-po-granitsite-balgariya-prizovava-za-premahvaneto-im.html", "text": "Федералният вътрешен министър на Германия Хорст Зехофер иска да разшири контрола по националните граници, предава телевизионната  и радио мрежа Der Bayerische Rundfunk. .\r\n„Контролът по вътрешните граници (на Шенген – бел. р.) трябва да продължат до момента, докато Европейският съюз не бъде в състояние да защити външните граници и да упражни ефективен контрол“, подчерта Зеехофер пред местни медии. \r\nКъм настоящия момент не всички гранични пунктове в Германия са оперативни, подчерта баварският политик. Същевременно той допълни, че продължаването на проверките по границите не са само с цел предотвратяване на незаконното им пресичане, но заради „други защитни функции“. \r\nОт редакцията подчертават, че България, която понастоящем е ротационен председател на Съвета на ЕС, още през февруари призова Германия и четири други държави да премахнат граничния контрол в рамките на Общността възможно най-скоро. Считано от месец май, Австрия, Германия, Дания, Швеция и Норвегия трябва да се въздържат от проверки на вътрешните граници в Шенгенското пространство.\r\nГермания въведе стационарните проверки през септември 2015 г.  поради големия брой бежанци. Тя стана първата държава от Шенгенското пространство, която възстанови граничния контрол. Това се случи на границата с Австрия. След това примерът й последваха южната й съседка, а също Дания, Швеция и Норвегия. Европейската комисия отдавна настоява за постепенно премахване на контрола, въведен заради кризата с бежанците. Тереза Герова", "date": "2018.03.18", "title": "Der Bayerische Rundfunk: Новият вътрешен министър на Германия настоява за удължаване на проверките по границите, България призовава за премахването им"}
{"url": "http://www.focus-news.net/news/2018/03/18/2500802/varna-vremenno-dvizhenieto-po-pat-iii-208-komunari-dalgopol-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път III-208 Комунари – Дългопол се осъществява двупосочно в една лента поради катастрофа. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.03.18", "title": "Варна: Временно движението по път III-208 Комунари – Дългопол се осъществява двупосочно в една лента поради катастрофа"}
{"url": "http://www.focus-news.net/news/2018/03/18/2500777/kurir-makedoniya-mvr-na-makedoniya-otreche-da-e-postavyano-albansko-zname-na-propuskatelniya-punkt-bogoroditsa.html", "text": "Македонското министерство на вътрешните работи заяви, че не е поставяно албанско знаме на един от знаците на входния пропускателен пункт „Богородица“, а разпространените снимки показващи това са фалшиви, съобщава електронното издание “Курир“.\r\nВ официалната позиция на ведомството се казва, че „неточни и неверни са съобщенията и фотомонтажите, публикувани в няколко интернет страници, според които на граничния пункт „Богородица“ е поставено знамето на република Албания“. От министерството са заявили, че след няколкото публикации е извършена проверка, която е постановила, че информацията е невярна. : Цанко Цолов", "date": "2018.03.18", "title": "„Курир“ (Македония): МВР на Македония отрече да е поставяно албанско знаме на пропускателния пункт „Богородица“"}
{"url": "http://www.focus-news.net/news/2018/03/18/2500803/faktor-makedoniya-pred-sgradata-na-makedonskiya-parlament-otnovo-protestirat-sreshtu-zakona-za-ezitsite.html", "text": "И в неделя група граждани се събраха на протест пред сградата на парламента в Скопие, за да изразят несъгласието си с приемането на Закона за употребата на езиците, съобщава македонското електронно издание „Фактор“. \r\nДемонстрантите призоваха държавния глава Георги Иванов да не подписва указа, с който – по думите на протестиращите, се въвежда „двуезичност в Македония“.\r\nОт редакцията припомнят, че в събота в редица градове в страната бяха организирани серия протести срещу закона. Повечето от тях бяха организирани пред домовете на депутатите от управляващия Социалдемократически съюз на Македония (СДСМ), гласували в подкрепа на закона. Тереза Герова", "date": "2018.03.18", "title": "„Фактор“ (Македония): Пред сградата на македонския парламент отново протестират срещу Закона за езиците"}
{"url": "http://www.focus-news.net/news/2018/03/18/2500805/teritorialno-statistichesko-byuro-smolyan-3-472-000-lv-sa-prihodite-ot-noshtuvki-v-oblastta-za-dekemvri-2017-g.html", "text": "Приходите от нощувки за декември 2017 година в Смолянска област са 3 472 000 лв., от български граждани - 2 912 000 лв., а от чуждестранни 560 000 лева. Това съобщиха от Териториално статистическо бюро „Юг“-Смолян. В хотелите са постъпили 90.1% от общите приходи на областта. Спрямо ноември общите приходи нарастват с 288.4%. В сравнение с декември 2016 г. приходите от нощувки на български граждани се увеличават с 33.3%, а приходите от чужди граждани се увеличават с 22.0%. По този показател област Смолян е на 4-то място в страната след областите София (столица), Благоевград и София.\r\nКакто българските, така и чуждите граждани са предпочели да отседнат в хотели, където през декември 2017 г. са пренощували 81.9% от всички лица, посетили област Смолян.\r\nНай-много чужденци, посетили и пренощували в местата за настаняване на област Смолян през декември 2017 г., са граждани на Гърция – 30.1%, Обединено кралство – 15.3%, Турция – 10.7% и Румъния – 10.3%.\r\nОбщата заетост на леглата в местата за настаняване през декември 2017 г. е 25.7%, като тя е най-висока в местата за настаняване с 4 и 5 звезди – 38.7%, следвана от местата за настаняване с 3 звезди – 26.2% и с 1 и 2 звезди – 15.8%. Заетостта на леглата се увеличава с 13.3 процентни пункта спрямо месец ноември 2017 година. В сравнение със същия месец на предходната година, през декември 2017 г., заетостта на леглата в местата за настаняване с 3 звезди нараства с 5.3 процентни пункта, в местата за настаняване с 4 и 5 звезди  – с 4.3 процентни пункта, а в тези с 1 и 2 звезди - с 1.0 процентни пункта.", "date": "2018.03.18", "title": "Териториално статистическо бюро-Смолян: 3 472 000 лв. са приходите от нощувки в областта за декември 2017 г."}
{"url": "http://www.focus-news.net/news/2018/03/18/2500806/api-dvuposochno-v-edna-lenta-se-osashtestvyava-dvizhenieto-po-patya-koritna-sevlievo-v-uchastaka-ablanitsa-golets-poradi-ptp.html", "text": "Временно движението по пътя Коритна - Севлиево в участъка Абланица – Голец се осъществява двупосочно в една лента поради ПТП. Това съобщиха от пресцентъра на Агенция „Пътна инфраструктура. Движението се регулира от пътна полиция.", "date": "2018.03.18", "title": "АПИ: Двупосочно в една лента се осъществява движението по пътя Коритна-Севлиево, в участъка Абланица- Голец, поради ПТП"}
{"url": "http://www.focus-news.net/news/2018/03/18/2500807/shumen-stesneni-sa-dvete-lenti-za-dvizhenie-po-patya-veselinovo-smyadovo-poradi-ptp.html", "text": "Временно движението по път Веселиново – Смядово се осъществява с повишено внимание, поради ПТП. Това съобщиха от пресцентъра на Агенция „Пътна инфраструктура. Двете ленти за движение са стеснени. Пътна полиция регулира движението.", "date": "2018.03.18", "title": "Шумен: Стеснени са двете ленти за движение по пътя Веселиново- Смядово поради ПТП"}
{"url": "http://www.focus-news.net/news/2018/03/18/2500808/zam-ministar-zhecho-stankov-shte-otkrie-konferentsiya-za-energiynata-bednost-na-19-mart.html", "text": "Заместник-министърът на енергетиката Жечо Станков ще открие регионалната конференция \"Борбата с енергийната бедност: усъвършенствани политики за енергийна ефективност със засилено участие на местните власти“. Това съобщиха от пресцентъра на министерството. Форумът, организиран от  общинската мрежа за енергийна ефективност „ЕкоЕнергия“, е част от програмата на Българското председателство на Съвета на Европейския съюз.  \r\nУчастниците ще обсъдят политиките и мерките за борба с енергийната бедност, инструментите за енергийна ефективност в подкрепа на местните власти, както и мерките за повишаване на чистотата на атмосферния въздух.\r\nСъбитието ще се проведе на 19 март 2018 г., от 10.00 часа в сградата на Представителството на Европейската комисия в България на ул. „Георги С. Раковски“ 124.", "date": "2018.03.18", "title": "Зам.-министър Жечо Станков ще открие конференция за енергийната бедност на 19 март"}
{"url": "http://www.focus-news.net/news/2018/03/18/2500809/izpalnitelnoto-byuro-na-bsp-shte-zasedava-v-kardzhali-na-19-mart.html", "text": "На 19 март 2018 г. (понеделник) Изпълнителното бюро на БСП ще проведе изнесено заседание в Кърджали. Това съобщиха от пресцентъра на партията. Между 12:00 и 16:00 ч. ръководството и председателите на Общинските съвети на БСП от Кърджалийска област ще заседават в клуб „Червеното”. В 13:00 ч. там ще бъде дадена пресконференция.\r\nВ 16:30 ч. председателят на Националния съвет на партията Корнелия Нинова ще открие нов клуб на БСП в община Кирково, а членовете на Изпълнителното бюро ще се включат в събирането подписи срещу сделката с ЧЕЗ. \r\nПосещението ще завърши със среща-разговор на Изпълнителното бюро с граждани, партийни членове и симпатизанти. Началото е в 18:00 ч. в Народно читалище „Обединение 1913”.", "date": "2018.03.18", "title": "Изпълнителното бюро на БСП ще засeдава в Кърджали на 19 март"}
{"url": "http://www.focus-news.net/news/2018/03/18/2500810/vidin-tovaren-kamion-e-avariral-na-patya-vidin-montana-v-rayona-na-selo-ruzhintsi-dvizhenieto-e-ogranicheno.html", "text": "Временно се ограничава движението по пътя Видин – Монтана, в района на село Ружинци, поради претоварване на аварирал товарен камион. Това съобщиха от пресцентъра на Агенция „Пътна инфраструктура. Обходният маршрут е път Дунавци - Арчар - Добри дол – път Добри дол - Тополовец - път Тополовец - Ружинци и обратно. Движението се регулира от \"Пътна полиция\".", "date": "2018.03.18", "title": "Видин: Товарен камион е аварирал на пътя Видин-Монтана, в района на село Ружинци, движението е ограничено"}
{"url": "http://www.focus-news.net/news/2018/03/18/2500811/general-pavel-kam-sarbite-satrudnichestvoto-s-es-i-nato-varvi-raka-za-raka.html", "text": "Председателят на Военния комитет на НАТО Петър Павел, който по-рано тази седмица бе на посещение в Сърбия, подчерта пред редакцията на белградската медийна компания B92, че сътрудничеството с Европейския съюз и НАТО „върви ръка за ръка“. \r\nЗапитан дали стремежите на Сърбия към членство в Общността ще засили очакванията на Алианса за присъединяването на балканската страна към военния съюз на Запада, генерал Петър Павел отговори, че „сътрудничеството с НАТО и ЕС върви ръка за ръка\".\r\n„Разбирам чувствата (на сърбите – бел. р.) към НАТО, но животът продължава, много врагове станаха приятели след конфликта. Ние не се страхуваме от руското влияние в Сърбия, но се притесняваме, когато руското влияние пресича границата и се превръща в намеса\", обясни генералът от НАТО. .Тереза Герова", "date": "2018.03.18", "title": "Генерал Павел към сърбите: Сътрудничеството с ЕС и НАТО върви ръка за ръка"}
{"url": "http://www.focus-news.net/news/2018/03/18/2500804/press-24-makedoniya-navodneniyata-v-cherna-gora-zhitelite-na-budva-se-opitvat-da-zashtityat-domovete-si-ot-pridoshlite-vodi.html", "text": "Стотици жители на черногорския крайбрежен град Будва, заедно с екипи от аварийните служби, се опитват да защитят града от наводнение, предава скопската електронна медия  Press 24 .\r\nСъгласно разпространената информация, обектите, които се намират на нивото за улиците, вече са наводнени. Голяма част от улиците в града също са под вода, а големите вълни, които се образуват в морето, все още представляват заплаха за домовете на живущите в града.\r\nЛошото време, което обхвана с дъжд и силен вятър Черна гора през последната седмица, предизвика сериозни проблеми в крайбрежните райони на страната. Освен в Будва, за наводнения бе съобщено и в Котор. Магистралата край Рисан, най-северната точка на Которския залив, бе залята от придошлото море.\r\nТопенето на снеговете доведе до рязко повишаване на нивата на водите на реките, което доведе до наводнения в страната.Тереза Герова", "date": "2018.03.18", "title": "Press 24 (Македония): Наводненията в Черна гора – жителите на Будва се опитват да защитят домовете си от придошлите води"}
{"url": "http://www.focus-news.net/news/2018/03/18/2500812/pernik-v-kabineta-na-kmeta-vyara-tserovska-shte-se-provede-preskonferentsiya-po-aktualni-temi-na-19-mart.html", "text": "Утре, 19 март, от 10.00 часа, в кабинета на кмета на Община Перник Вяра Церовска ще се проведе пресконференция по актуални теми. Това съобщиха от пресцентъра на Общината.", "date": "2018.03.18", "title": "Перник: В кабинета на кмета Вяра Церовска ще се проведе пресконференция по актуални теми на 19 март"}
{"url": "http://www.focus-news.net/news/2018/03/18/2500791/radio-svobodna-evropa-makedoniya-protest-v-skopie-protiv-zakona-za-ezitsite.html", "text": "Около 200 души се събраха в неделя пред сградата на правителството в Скопие за да заявят своето недоволство заради гласувания Закон за употреба на езиците, съобщава радио „Свободна Европа“ в редакцията си за Македония. \r\nНедоволните призоваха държавният глава Георги Иванов да не подписва указа за обнародване и влизане в сила на закона за да не стигне, по техните думи, до „двуезичност на Македония“. \r\nПаралелно демонстрации се проведоха и пред домовете на някои народни представители от Социалдемократическия съюз на Македония. Протест са организирали и македонските граждани в канадския град Калгари. \r\nЗаконът, според чийто постановления албанският език ще добие статута на втори официален в държавата, бе гласуван на 14 март, но президентът Георги Иванов заяви, че не смята да подписва указа за влизането му в сила.: Цанко Цолов", "date": "2018.03.18", "title": "Радио „Свободна Европа“ (Македония): Протест в Скопие против Закона за езиците"}
{"url": "http://www.focus-news.net/news/2018/03/18/2500814/api-vazstanoveno-e-dvizhenieto-po-patya-koritna-sevlievo-v-uchastaka-ablanitsa-golets.html", "text": "Възстановено е движението по път I-4 Коритна - Севлиево в участъка Абланица – Голец. Това съобщиха от пресцентъра на Агенция „Пътна инфраструктура.", "date": "2018.03.18", "title": "АПИ: Възстановено е движението по пътя Коритна – Севлиево в участъка Абланица – Голец"}
{"url": "http://www.focus-news.net/news/2018/03/18/2500815/vitsepremierat-ekaterina-zaharieva-vrachi-zlatna-lavrova-klonka-na-izpalnitelniya-direktor-na-evropol-rob-ueynrayt.html", "text": "Вицепремиерът и министър на външните работи Екатерина Захариева връчи „Златна лаврова клонка” на изпълнителния директор на Агенцията на Европейския съюз за сътрудничество в областта на правоприлагането (ЕВРОПОЛ) Роб Уейнрайт. Това съобщиха от пресцентъра на министерството. Най-високото отличие на Министерството на външните работи на Република България му бе връчено за неговата подкрепа за българските правоохранителни органи и за издигането на авторитета на България като важен фактор в борбата с организираната престъпност и тероризма. \"Това не е първото отличие, което получавате от българската държава. Вашите заслуги и помощ към правоохранителните ни органи са големи. Благодаря ви за подкрепата и съм убедена, че нашето сътрудничество ще продължи и в бъдеще\", заяви министър Захариева пред Роб Уейнрайт. На церемонията присъства и председателят на Праламентарната комисия по вътрешна сигурност и обществен ред в 44-то Народно събрание Цветан Цветанов. От свое име той благодари за отличното сътрудничество с изпълнителния директор на ЕВРОПОЛ и допълни, че под негово ръководство Агенцията се е отворила към всички държави членки и към трети държави в борбата с организираната престъпност и тероризма. \"Има доста съществени операции, които сме организирали с Европол – разбиването на печатницата в Долно Сахране за фалшиви евро, които бяха разпространявани в 24 държави, операция Феникс със задържани 1,2 т дрога, операцията с Италия срещу източване на кредитни карти. Той участва лично и в работата след терористичната атака в Бургас\", подчерта Цветан Цветанов. От своя страна Роб Уейнрайт благодари за честта, която му се оказва и заяви, че тя означава много за него. \"Привилегия за мен беше да водя Европол в последните 9 години. България има важна роля не само в подкрепа на Агенцията, но и на всички институции на ЕС в борбата с опасностите на днешния свят. Господин Цветанов спомена някои операции, има още много, и това се дължи на професионализма на българските правоприлагащи органи. Европол винаги ще бъде в подкрепа тук в България. От името на моята служба и нейните служители приемам тази чест и награда днес\", каза Роб Уейнрайт при връчването на най-високото отличие на МВнР. Роб Уейнрайт е избран за директор на ЕВРОПОЛ през 2009 г. и преизбран за втори мандат през 2012 г. Уейнрайт е носител и на почетното отличие на Министерството на вътрешните работи „ЗА ДОБЛЕСТ И ЗАСЛУГА“ - I степен.", "date": "2018.03.18", "title": "Вицепремиерът Екатерина Захариева връчи \"Златна лаврова клонка\" на изпълнителния директор на ЕВРОПОЛ Роб Уейнрайт"}
{"url": "http://www.focus-news.net/news/2018/03/18/2500816/the-washington-examiner-donald-tramp-shte-ottegli-sasht-ot-yadrenata-sdelka-s-iran-prez-may-tvardi-predsedatelyat-na-komisiyata-po-vanshni-otnosheniya-na-senata.html", "text": "Председателят на Комисията по външни отношения на Сената Боб Коркър очаква държавният глава на САЩ Доналд Тръмп да оттегли страната от споразумението за ядрената програма на Иран през месец май тази година, пише американското издание The Washington Examiner. \r\nВ интервю за местен телевизионен канал сенатор Коркър даде дори точна дата – 12 май. Тогава Тръмп ще трябва да реши дали да потвърди ангажимента на САЩ към иранската сделка – стъпка, която във Вашингтон се повтаря на всеки 90 дни.\r\n„Иранската сделка ще бъде още един проблем, който ще се появи през май, и в момента не изглежда, че ще бъде удължена. Мисля, че президентът вероятно ще се оттегли от нея, освен ако... нашите европейски колеги наистина не се обединят за изготвяне на работна рамка. Струва ми се, че това няма да стане“, коментира Коркър. \r\nНа въпрос дали вярва, че Тръмп ще излезе от историческото споразумение, постигнато през 2015 г., сенаторът призна: „Да, вярвам“.\r\nДоналд Тръмп обеща да се откаже от ядреното споразумение за Иран, което той определи като  „най-лошата сделка\".\r\nВ края на януари американският президент потвърди ангажимента на страната към споразумението, но предупреди, че Иран има последен шанс на докаже, че спазва условията му, или САЩ ще се изтеглят от него. \r\nОт редакцията припомнят, че миналата седмица Тръмп уволни държавния секретар Рекс Тилърсън. На негово място бе назначен директора на ЦРУ Майк Помпео, който е истински „ястреб“ и е отявлен противник на споразумението за ядрената програма на Иран, постигната при администрацията на предходния американски президент Барак Обама. Тереза Герова", "date": "2018.03.18", "title": "The Washington Examiner: Доналд Тръмп ще оттегли САЩ от ядрената сделка с Иран през май, твърди председателят на Комисията по външни отношения на Сената"}
{"url": "http://www.focus-news.net/news/2018/03/18/2500818/mvr-13-dushi-sa-zadarzhani-za-razlichni-narusheniya-predi-sreshtata-mezhdu-levski-i-tsska.html", "text": "Преди, по време и след футболната среща на отборите на „Левски“ и ЦСКА не бяха допуснати нарушения на обществения ред в София. С оглед засилен контрол, ръководството на СДВР създаде необходимата организация и предприе превантивни действия. В района на стадион „В. Левски“ бяха изградени контролно-пропускателни пунктове. Това съобщиха от пресцентъра на МВР. При извършените от служителите на СДВР проверки преди началото на мача, бяха задържани общо тринадесет души. Двама от тях са заловени с наркотици, други осем носели забранени предмети и вещи /пиротехника, нож и маска/, трима отказали да изпълнят полицейско разпореждане, държали се грубо и арогантно. На стадиона не са допуснати да влязат и други 27 зрители във видимо нетрезво състояние. \r\nСпрямо тримата, проявили грубо и арогантно поведение, ще бъде приложена разпоредбата по чл. 21 от Закона за опазване на обществения ред при спортни мероприятия.", "date": "2018.03.18", "title": "МВР: 13 души са задържани за различни нарушения преди срещата между Левски и ЦСКА"}
{"url": "http://www.focus-news.net/news/2018/03/18/2500819/predsedatelyat-na-pg-na-gerb-tsvetan-tsvetanov-provede-rabotna-sreshta-s-direktora-na-evropol-rob-ueynrayt.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов проведе работна среща с директора на Европол Роб Уейнрайт. Това съобщиха от пресцентъра на ГЕРБ. По време на разговора двамата дадоха изключително висока оценка за съвместната работа между България и Европол. Цветан Цветанов благодари на Роб Уейнрайт за неговата отдаденост и висок професионализъм в работата му като ръководител на службата. Директорът на Европол заяви, че винаги е работил с лекота с представителите на българските служби и оцени високо техния професионализъм. Цветанов и Уейнрайт подчертаха изключителната важност на Проекта на многогодишното програмиране на Европол за периода 2019-2021 г. в борбата с трансграничната организирана престъпност и тероризма. Двамата се обединиха около извода, че специално място в програмирането трябва да намери темата за европейската перспектива пред страните от Западните Балкани. Цветан Цветанов заяви, че европейското бъдеще на региона е от изключителна важност, за да потвърди проевроатлантическата ориентация на тези страни, защото те не са съседи на Европа, а са част от нея. „Не трябва да допускаме тези страни да останат бели петна в картата на Европа, защото в против случай този вакуум може да бъде зает от други геополитически играчи“, посочи Цветанов. Председателят на Комисията по вътрешна сигурност и обществен ред и директорът на Европол обсъдиха и утрешната среща на Съвместната група за парламентарно наблюдение на Европол, на която се очаква да бъдат приети процедурните правила за парламентарен контрол върху работата на Европол от страна на националните парламенти и Европейския парламент.", "date": "2018.03.18", "title": "Председателят на ПГ на ГЕРБ Цветан Цветанов проведе работна среща с директора на Европол Роб Уейнрайт"}
{"url": "http://www.focus-news.net/news/2018/03/18/2500820/tsska-pobedi-levski-s-10-obzor.html", "text": "Дербито ЦСКА – Левски завърши с победа 1:0 за ЦСКА в последния 26-и кръг на редовния сезон, след който предстоят плейофите. Силно наводненият терен на Националния стадион „Васил Левски“ не позволи на двата отбора да играят нормален футбол, но в 84-ата минута голмайсторът на „червените“ Каранга“ отбеляза единствения гол в мача.  Така ЦСКА излезе на първо място, като се изравни по точки с Лудогорец, който ще играе срещу Етър от 18:15 часа във Велико Търново. Левски остава на трето място на 13 точки зад ЦСКА и с шест точки пред Берое. Вечните съперници ще се срещнат още четири пъти тази пролет – по два мача в плейофите и за Купата на България.\r\nСтамен Белчев: Условията изравниха силите на двата отбора\r\nТреньорът на ЦСКА Стамен Белчев изрази огромното си задоволство от успеха на тима с 1:0 над Левски в дербито на 26-ия кръг на Първа лига. Според специалиста неговите играчи са демонстрирали повече характер и заслужено грабват трите точки.\r\n\"Всяка една победа е важна и особено в такъв мач. Искам първо да поздравя момчетата за битката, която прoведоха. Футболът днес отсъстваше. Теренът затрудни играчите. Мисля, че днес условията изравниха силите на двата отбора\".\r\n\"Нужен е характер, за да спечелиш един такъв мач. Радваме се, че го демонстрирахме, защото равният резултат не ни устройваше. Изчакахме своя момент в края и съм доволен, че спечелихме\".\r\n\"Трима човека оставих извън групата - Алберг, Дюлгеров и Укра. Това е мое решение и не можем да говорим за наказание. Просто така прецених\".\r\nДелио Роси: Ако на хубав терен са по-добри от нас, ще ги поздравя\r\nТреньорът на Левски Делио Роси коментира поражението с 0:1 от ЦСКА в среща от 26-ия кръг на Първа лига.\r\n\"Днес беше повече битка заради лошия терен. Този мач се решава от една ситуация. Късметът не беше с нас. Топката не вървеше, нямаше как да се играе добре. Всички положения бяха след грешки на някой. Какво да направим, такъв беше теренът. От физическа гледна точка съм доволен. От техническа гледна точка и двата отбора не можеха да направят нищо повече.  \r\nСъжаляваме за тази загуба. Феновете са разочаровани, но това не променя нашите цели. Има още четири мача. Ако на хубав терен са по-добри от нас, ще ги поздравя”, обеща италианецът.\r\nОтносно смените на Костов и Обертан, Роси коментира: “Буш е физически по-здрав и затова го пуснах вместо Костов. Обертан сам поиска смяна. До момента правеше добър мач”.\r\nДимитър Пенев: Днес Левски игра за Лудогорец\r\nЛегендарният треньор на ЦСКА и Националния отбор Димитър Пенев остана доволен от победата на \"армейците\" в дербито с Левски, след като Фернандо Каранга отбеляза победния гол в последните минути на срещата.\r\nТой заяви, че днес \"сините\" не са играли за себе си, а за лидера Лудогорец.\r\n\"Радва ме победата, важното е, че дистанцията с Лудогорец си остава същата. Днес Левски игра за разградчани. Много е рано още да говорим за шампионски победи. Един добър мач и за двата отбора. Трудното дойде от климатичните условия, но не можем да се борим с Господ\", заяви Пенев.\r\nСтойчо Стоилов: За пореден път се вдигнаха много жълти картони\r\nГлавният мениджър на ЦСКА Стойчо Стоилов заяви след края на дерито с Левски, спечелено от \"армейците\" драматично с 1:0 в последните минути, че съжалява, че срещата не е била на нужното ниво заради лошите атмосферни условия. \r\nТой смята, че това дали\"червените\" са готови да са шампион ще се види в плейофите на Първа професионална лига.\r\n\"Жалко е, че условията не позволи да стане спектакъл, а този мач заслужава да е такъв, Поздравявам момчета за характера и продължаваме напред. Футболистите спечелиха с характер, защото нямаше условия за футбол. Всеки гол е важен, не само на Фернандо. Важното е, че победихме с 1:0, което ще вдигне морала на отбора. Според мен Левски си играха за себе си. Всеки един мач е сам за себе си, този успех ще донесе самочувствие, но другите мачове също са важни. За пореден път се вдигнаха много жълти картони. Дали сме готови за титлата, ще си проличи в плейофите. Последните няколко мача показахме характер, с който си взехме мачовете. Така се става шампион\", заяви той.\r\nГеорги Илиев-Майкъла: Когато не може да отскочи от терена, не трябва да се играе\r\nГеорги Илиев-Майкъла заяви след края на дербито между ЦСКА и Левски, че срещата не е трябвало да се играе заради ужасните условия на националния стадион \"Васил Левски\" и сподели, че трите точки срещу \"сините\" ще дадат тласък за титлата.\r\n\"Това не беше футбол, топката, когато не може да отскочи от терена, не трябва да се играе - има си правила. Късметът беше на страната на нашия отбор. Каранга има каризмата да вкарва, където и да е. Обидно е, че нямаме стадион за такива мачове, но това се отнася до ръководството на БФС. Тази победа дава тласък към титлата, но не трябва да се подценяват малките мачове, защото дават точки, а ние загубихме 6-7 в такива срещи. Надявам се, че през второто първенство ще вдигнем нивото и дано има малко спортен късмет. ЦСКА ще покаже шампионски манталитет в евротурнирите, когато разберем противника в Лига Европа. Искам отново да дойде времето, в което събирахме 70 хиляди души и отстранявахме Ливърпул.\", заяви той.\r\nВелизар Димитров: Общо взето беше надлъгване, много важна победа\r\nВелизар Димитров заяви веднага след края на мача ЦСКА-Левски, който \"армейците\" взеха с 1:0, че състоянието на наводнения Национален стадион е затруднило много играта и на двата отбора, но успехът е много ценен за \"червените\".\r\n\"Общо взето беше надлъгване, за съжаление не се получи качествен двубой, но много мъжка битка от двата отбора. Нямаше никакъв възможност да се комбинира по никакъв начин, заради дъжда се изгуби много. Много важна победа, особено срещу вечния съперник. Сега с паузата ще се изчистят емоциите от победата и трябва да се използва прекъсването, за да се подобрят някои неща. За мен не е нормално Националня стадион да е в такова състояние. Каранга е играч, който вкара постоянно и работи много за колектива и напълно заслужава да премине в голям отбор\", заяви той.\r\nМанолев: Теренът не позволи да се играе футбол\r\nСтанислав Манолев заяви след победата на ЦСКА срещу Левски, че тя е важна, като всяка една друга и ще донесе на тима тласък към титлата в шампионата.\r\n\"Искахме повече победата и стигнахме до нея. Получи се малко грозен мач, но за съжаление терена не позволи да се играе футбол. Когато с националния отбор играхме с Франция беше валяло три дни преди това и беше перфектен, а сега нещо не беше наред. Добре е, когато влизаш като фаворит в дерби, но от мач до мач има голяма разлика.\r\nВсяка една победа до края е важна, това ще ни даде тласък за титлата. На мисля, че Левски излезе за равен, защото след нас имат най-добрата публика и искаха да я зарадват. Имаше танци и песни в съблекалнята, което е нормално\", заяви с умсивка Манолев.\r\nРоман Прохазка: Вкараха гол от нищото, от статично положение\r\nХалфът на Левски Роман Прохазка не скри огромното си разочарование от загубата с 0:1 о ЦСКА в 26-ия кръг на Първа лига.\r\n\"Разочаровани сме, защото ни вкараха гол от нищото, от статично положение. Мачът бе равностоен и двата отбора нямаха никакви положения. Теренът бе в много тежко състояние. Беше повече бой и битка. Те спечелиха с повече късмет. Вкараха ни гол с рикошет. Той дори не знаеше как да ритне топката. Късмет, но мачът свърши“, коментира Прохазка.\r\n\"Много трудно се комбинираше. Беше невъзможно и се играеше само с дълги топки. Победиха ни с късмет“, добави футболистът на „сините“.\r\n\"Ще се борим във всеки мач за точки. Разбира се, че за купата ще дадем всичко от себе си, за да я спечелим“, каза още Роман Прохазка.\r\nБожидар Митрев: Допуснахме грешка в последните минути\r\nВратарят и капитан на Левски Божидар Митрев очаквано остана разочарован от загубата в дербито срещу ЦСКА, след като \"армейците\" победиха с 1:0 след гол на Фернандо Каранга. Стражът заяви, че обилният дъжд е попречил и на двата отбора да покажат по-добра игра.\r\n\"Ясно беше, че мачът ще се реши от статично положение и лошото е, че допуснахме грешка в последните минути, което е недопустимо. Преди мача си казахме, че излизаме да го спечелим, но терена не попречи и на двата отбора. Нямаше нищо друго освен ритане на топката и борба. Такова е времето обаче и ние не се оправдаваме. Всички сме разочаровани, можем само да се извиним на феновете и благодарим за страхотната им подкрепа. Не мисля, че разликата в точките показва разликата в класите на отборите. Просто нямаме постоянство, което за отбор с амбиции трябва да се промени“.\r\nВенцислав ДРАГОМАНОВ", "date": "2018.03.18", "title": "ЦСКА победи Левски с 1:0 (ОБЗОР)"}
{"url": "http://www.focus-news.net/news/2018/03/18/2500769/tass-na-prezidentskite-izbori-v-rusiya-uchastvat-nad-1500-mezhdunarodni-nablyudateli.html", "text": "На президентските избори в Русия участват над 1,500 международни наблюдатели, това е съобщил Николай Левичев от руската Централна избирателна комисия, предава ТАСС. \r\nСпоред думите на Левичев, техният брой ще се увеличи с напредването на деня, като наблюдатели има от 115 държави. Най-много са представителите на Германия – 75 души, следвани от тези на САЩ, които са 51. \r\nИзбирателната активност в Москва към 12:00 часа местно време (11:00 българско) е 18,14%, а в  Санкт Петербург – 16,24%, което се явява с шест процента повече от същия показател, регистриран през 2012 г. във втория по големина руски град. : Цанко Цолов", "date": "2018.03.18", "title": "ТАСС: На президентските избори в Русия участват над 1,500 международни наблюдатели"}
{"url": "http://www.focus-news.net/news/2018/03/18/2500822/plovdiv-rabotilnitsa-za-ukrasa-na-velikdenski-pisani-yaytsa-organizira-regionalniyat-etnografski-muzey.html", "text": "Работилница за украса на великденски писани яйца организира Регионален етнографски музей - Пловдив. Това каза за Радио „Фокус“ – Пловдив Лора Христозова, уредник в Етнографския музей. „Традиционно в Етнографски музей в Пловдив правим работилници и за мартеници, и за великденски яйца. Тази година ще има две майсторки, които ще показват техника на изписване на яйцата. Всички материали ще бъдат предоставени от музея“, посочи Лора Христозова. \r\nТя заяви, че жителите и гостите на града ще имат възможността да работят по ихтиманска и чешка техника за боядисване на яйца. За ихтиманския стил е характерно това, че върху бели яйца се изписва с восък. „Самото яйце остава бяло и става като една мрежа, след това начините на боядисване са специфични. При чешката техника яйцата са разноцветни и отново се изписва с восък по боята“, коментира Лора Христозова.\r\nПъстрата работилница за украса на Великденски писани яйца в Регионален етнографски музей в Пловдив ще се проведе от 10.00 до 16.00 часа на 31 март (събота). \r\nВесела КРЪСТЕВА", "date": "2018.03.18", "title": "Пловдив: Работилница за украса на великденски писани яйца организира Регионалният етнографски музей"}
{"url": "http://www.focus-news.net/news/2018/03/18/2500801/turtsiya-prodalzhava-da-sasredotochava-voyski-po-granitsata-sas-siriya-i-podgotovkata-im-za-izprashtane-v-afrin.html", "text": "В рамките на операцията „Маслинова клонка” Турция продължава изпращането на военна техника и личен състав в пограничните със Сирия провинции Хатай и Килис, предаде информационната агенция Догу хабер ажансъ (ДХА). Подкрепленията за операцията от дислоцираните във вътрешността военни части вече достигнаха до Хатай и Килис. Военната техника и тежко въоръжение се разполагат в районите за съсредоточаване в пограничната полоса и имат готовност за изпращане в района на Африн, посочва още ДХА..Георги Димов", "date": "2018.03.18", "title": "Турция продължава да съсредоточава войски по границата със Сирия и подготовката им за изпращане в Африн"}
{"url": "http://www.focus-news.net/news/2018/03/18/2500824/votpuskru-nikolina-angelkova-be-nagradena-v-moskva-za-profesionalno-partnyorstvo.html", "text": "На церемония в руската столица Москва в рамките на Международното туристическо изложение „Интурмаркт“ министърът на туризма на България Николина Ангелкова получи награда за „дългогодишно сътрудничество, широко участие и  творчески подход при организирането на работата на изложбата“, предава специализираният руски портал за пътувания вОтпуск.ру.\r\nРусия е сред петте държави с най-голям брой туристи, почиващи в България. През 2017 г. страната ни е посетена от 558 хил. руснаци, а повече от 400 хил. граждани на Руската федерация имат ваканционни имоти в България, поясни министър Ангелкова в рамките на събитието, предава . \r\nНа свой ред България влиза в „Топ 10“ на най-предпочитаните от руснаците страни за почивка и продължава да популяризира имиджа си на семейна дестинация. Руските туроператори са категорични, че през настоящата година търсенето на почивки в България се е увеличило с 15-20% в сравнение с миналата година. Тереза Герова", "date": "2018.03.18", "title": "вОтпуск.ру: Николина Ангелкова бе наградена в Москва за професионално партньорство"}
{"url": "http://www.focus-news.net/news/2018/03/18/2500813/sky-news-eksperti-ot-ozho-shte-razsledvat-sluchaya-s-otravyaneto-na-sergey-skripal.html", "text": "Експерти от базираната в Хага Организация за забрана на химически оръжия (ОЗХО) ще пристигнат във Великобритания в понеделник, за да поемат разследването на случая с отравянето на бившия офицер от руското Главно разузнавателно управление (ГРУ) Сергей Скрипал, предава телевизионният канал Sky News.\r\nЕкип от международната организация ще вземе проби, за да анализира нервния агент, който бе използван за отравяне на 66-годишния Скрипал и дъщеря му Юлия. След това пробите ще бъдат изпратени до „реномирани международни лаборатории\", за да бъдат анализирани. Процесът ще трае най-малко две седмици. \r\nЕкспертите от Хага са поканени във Великобритания от премиера на Обединеното кралство Тереза Май в писмо, изпратено в сряда. Но този ход бе обявен от британския външен министър Борис Джонсън в неделя, поясняват от редакцията. Тереза Герова", "date": "2018.03.18", "title": "Sky News: Експерти от ОЗХО ще разследват случая с отравянето на Сергей Скрипал"}
{"url": "http://www.focus-news.net/news/2018/03/18/2500825/obshtina-stara-zagora-praznik-v-grada-satvoriha-uchastnitsite-v-maskaradnite-igri.html", "text": "Стотици жители и гости на Стара Загора присъстваха Двадесетото издание на Фестивала на маскарадните игри в Стара Загора. Това съобщиха от пресцентъра на Общината.\r\nНа Античната улица кукери, бабугери, арапи, васильовци и др. от 20 групи в страната се надпреварваха да покажат най-интересните обичаи от родното си място. В игрите се включиха участници от областите Благоевград, Перник, София, Пазарджик, Пловдив, Шумен, Разград, Сливен, Ямбол, Бургас, Варна, Хасково и Стара Загора.\r\nОрганизатори на Фестивала са Община Стара Загора, Регионален исторически музей, Център за подкрепа за личностно развитие, Общество за фолклор и Народно читалище „Николай Лилиев 2005”.\r\nПърви на импровизираната сцена излязоха децата от три детски градини в Стара Загора. Малките пазители на родовата традиция от детски градини „Българче”, „Светлина” и „Загоре” демонстрираха завидни умения в маскарадните игри.\r\n„С това начало на най-малките е и нашето послание – Да пребъде доброто. По стара традиция да се помолим за здраве и берекет и да се насладим на невероятните маски и игри”, каза при откриването Иванка Сотирова, зам.-кмет на Община Стара Загора.\r\nНачалото на Фестивала бе дадено с гръм на черешово топче. Групата от село Отец Паисиево грабна публиката с най-големите маски, колегите им от Калипетрово пък впечатлиха с цветове и багри. За пръв път на Фестивала се представи групата от село Бозвелийско, която представи зимни игри от Приморско, завършващи с голямо кръшно хоро. Маскарадната група „Рогач” от село Оборище пък докара черешово топче, за да събуди земята за берекет, а участниците от Калофер играха под звуците на собствения си гайдарски оркестър.\r\nВ колоритното множество имаше и малки момчета и момичета наследили любовта към играта от баби и дядовци. Тригодишната Габриела Йорданова от Кошарево и с година по-големият Даниел Анатолиев от Калипетрово съвсем сериозно гледаха на изявите си.\r\nКомпетентно жури начело с доц. Ангел Янков, директор на Етнографския музей в Пловдив, оценяваше изявите на участниците.\r\nЗа комплексно представяне са отличени групите от с. Оборище, от Ивайловград, с. Зимница, с. Бозвелийско, с. Калипетрово, с. Кошарево, от Шумен и групата от с. Голямо Дряново. Във втората категория за вярност към традициите най-добрите са: групата от с. Отец Паисиево, с. Глушеник, Търничене, Домлен и Калофер. В раздела художествено майсторство наградите са за групите от Гранитово, Могила, Хисаря и Каравелово.\r\nНаградата на областния управител е присъдена на групата от село Александрово, община Павел баня.\r\nТрадиционната Улица на занаятите също привличаше много посетители. Занаятчии от цялата страна предлагаха бижута, керамика, мед, ножове, рисувани сладкиши, точени бонбони за радост на малки и големи.\r\nФестивалът се превърна в истински празник за Стара Загора. Дойдоха и гости от други общини, които искат да взимстват идеята.", "date": "2018.03.18", "title": "Община Стара Загора: Празник в града сътвориха участниците в Маскарадните игри"}
{"url": "http://www.focus-news.net/news/2018/03/18/2500827/plovdiv-patnite-nastilki-na-teritoriyata-na-tsyalata-oblast-sa-mokri-i-hlazgavi.html", "text": "Пътните настилки на територията на цялата Пловдивска област са мокри и хлъзгави, водачите да шофират с повишено внимание. В много райони вали дъжд и има опасност от възникването на пътнотранспортни произшествия. Това съобщиха за Радио „Фокус“ – Пловдив от Областното пътно управление. Трафикът в областта е интензивен по всички основни направления.\r\nМокри са и пътните настилки в град Пловдив. Валежите от дъжд спряха, вятърът е слаб. Няма данни са регистрирани тежки пътни инциденти. Призовават се водачите да съобразяват скоростта с пътните условия.\r\nТони МИХАЙЛОВ", "date": "2018.03.18", "title": "Пловдив: Пътните настилки на територията на цялата област са мокри и хлъзгави"}
{"url": "http://www.focus-news.net/news/2018/03/18/2500828/sport-pszh-pobedi-kato-gost-nitsa-s-21.html", "text": "Пари Сен Жермен победи като гост Ница с 2:1 в мач от 31-ия кръг на френската Лига 1. Двата гола за парижани отбелязаха Анхел Ди Мария и Дани Алвеш. Така шампионите се откъснаха със 17 точки аванс пред втория Монако, който е с мач по-малко.\r\nВ Испания Севиля загуби като гост на Леганес с 1:2, с което вече има 12 поражения от 29 кръга и рискува да изпадне от шестицата.\r\nВ Германия Борусия Дортмунд победи Хановер с 1:0 и голмайстор Миши Батшуай. Борусия е на трето място в класирането с точка по-малко от Шалке и с 18 зад лидера Байерн Мюнхен, който е с мач по-малко.\r\nВенцислав ДРАГОМАНОВ", "date": "2018.03.18", "title": "Спорт: ПСЖ победи като гост Ница с 2:1"}
{"url": "http://www.focus-news.net/news/2018/03/18/2500779/tass-ot-obshtestvenata-palata-na-ruskata-federatsiya-potvardiha-dannite-za-hakerska-ataka.html", "text": "На официалната интернет страница на Обществената палата на Руската федерация (ОП), която извършва наблюдение на руските президентски избори, бе публикувано потвърждение на данните за хакерска атака в деня на гласуването, предава ТАСС, като се позовава на официални данни. В рамките на атаката срещу сайта на ОП функцията за предаване на живо е била недостъпна, като впоследствие атаката е била отбита и сайтът работи нормално. По-късно в неделя ще бъде направено обръщение от членове на Обществената палата във връзка с проведените от нея наблюдения.\r\nКъм 13:00 часа (българско време) избирателната активност в Москва е 34,72%. : Цанко Цолов", "date": "2018.03.18", "title": "ТАСС: От Обществената палата на Руската федерация потвърдиха данните за хакерска атака"}
{"url": "http://www.focus-news.net/news/2018/03/18/2500826/afp-bashar-asad-poseti-siriyskite-voennosluzheshti-v-iztochna-guta.html", "text": "Президентът на Сирия Башар Асад пристигна в Източна Гута в неделя, за да се срещне с военнослужещите на Дамаск, предава AFP, като допълва, че това е първото по рода си посещение на държавния глава в бившия бунтовнически анклав.\r\nДържавната телевизия на Сирия излъчи кадри, на които Асад е обграден от войници. \r\nОпозиционните сили на режима в Дамаск контролираха Източна Гута от 2012 г. насам, но засилените атаки на сирийските военни през последния месец доведоха до превземане на 80% от бастиона на бунтовниците. Тереза Герова", "date": "2018.03.18", "title": "AFP: Башар Асад посети сирийските военнослужещи в Източна Гута"}
{"url": "http://www.focus-news.net/news/2018/03/18/2500794/ria-novosti-zapochnaha-glasuvaneto-na-ruskite-grazhdani-v-sasht.html", "text": "Вотът за руски президент започна и за гражданите на Руската федерация, намиращи се на територията на САЩ, съобщава РИА Новости, като избирателни секции има в Ню Йорк, Хюстън, Сиатъл и Вашингтон, където тя е била открита от руския посланик в страната Анатолий Антонов. Безопасността на гласуването ще бъде осигурена съвместно с американската полиция, като присъствието на правоохранителните органи около руските представителства ще бъде засилено. \r\nИзборният ден във Вашингтон е започнал в 08:00 часа местно време или 14:00 часа българско и ще приключи в осем часа местно време или 02:00 часа в понеделник през нощта българско. \r\nПредсрочно гласуване бе организирано в още няколко града, сред които Бостън, Лос Анджелис, Чикаго, Маями и други. : Цанко Цолов", "date": "2018.03.18", "title": "РИА Новости: Започнаха гласуването на руските граждани в САЩ"}
{"url": "http://www.focus-news.net/news/2018/03/18/2500829/veliko-tarnovo-vremenno-se-ogranichava-dvizhenieto-po-pat-i-3-polski-trambesh-pleven-v-uchastaka-mezhdu-strahilovo-i-maslarevo-poradi-izteglyane-na-avariral-kamion.html", "text": "Временно се ограничава движението по път I-3 Полски Тръмбеш – Плевен в участъка между селата Страхилово и Масларево (община Полски Тръмбеш) поради изтегляне на аварирал товарен камион. Това съобщиха от пресцентъра на Агенция \"Пътна инфраструктура\". Водачите изчакват на място.", "date": "2018.03.18", "title": "Велико Търново: Временно се ограничава движението по път I-3 Полски Тръмбеш – Плевен в участъка между Страхилово и Масларево поради изтегляне на аварирал камион"}
{"url": "http://www.focus-news.net/news/2018/03/18/2500833/kyustendil-s-povisheno-vnimanie-tryabva-da-se-osashtestvyava-dvizhenieto-po-avtomagistrala-struma-pri-p-v-kocherinovo-poradi-namalena-osvetenost.html", "text": "С повишено внимание трябва да се осъществява движението по автомагистрала „Струма“ при п. в. Кочериново, поради намалена осветеност. Това съобщиха за Радио „Фокус“ – Кюстендил от Областно пътно управление – Кюстендил. Предупреждението е в сила до 19 март. Шофьорите трябва да имат предвид и това, че движението по пътя Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Същото ограничение е в сила и за пътя Четирци – Слокощица в участъка Слокощица – Ново село от км 42+600 до км 44+000. Временната организация наложена от свличане на земна маса. Участъкът е сигнализиран с пътни знаци. Ограничено движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. \r\nТрафикът по автомагистрала „Струма“ и главен път Е-79 в Кюстендилска област е с нормална интензивност. Пътните настилки са предимно мокри и хлъзгави.\r\nЛивия НИНОВА", "date": "2018.03.18", "title": "Кюстендил: С повишено внимание трябва да се осъществява движението по автомагистрала „Струма“ при п. в. Кочериново, поради намалена осветеност"}
{"url": "http://www.focus-news.net/news/2018/03/18/2500832/lovech-nyakolko-sela-v-obshtinata-sa-bez-tok-zaradi-avarii-v-elektroprenosnata-mrezha.html", "text": "Няколко села в община Ловеч са без ток заради аварии в електропреносната мрежа през последните часове. Това съобщиха от пресцентъра на Община Ловеч. Електроразпределителното дружество е обещало до 20.00 часа на 18 март, неделя, всички повреди  да бъдат отстранени. Причината за авариите са бурният вятър и падналият през нощта дъжд.\r\nНапълно без електроснабдяване са селата Александрово, Деветаки и Тепава, частично без ток са Дойренци, Умаревци и Дренов. Екипите работят по възстановяване на захранването.", "date": "2018.03.18", "title": "Ловеч: Няколко села в общината са без ток заради аварии в електропреносната мрежа"}
{"url": "http://www.focus-news.net/news/2018/03/18/2500834/blagoevgrad-intenziven-e-trafikat-v-uchastaka-na-avtomagistrala-struma-i-glaven-pat-e-79-v-oblastta-kakto-i-po-patya-ot-bansko-kam-sofiya.html", "text": "Интензивен е трафикът в участъка на автомагистрала „Струма“ и главен път Е-79 в област Благоевград, както и по пътя от Банско към София. Това съобщиха за Радио „Фокус“ – Пирин от Областно пътно направление – Благоевград. Пътните настилки в областта са мокри и хлъзгави. През деня не са регистрирани тежки пътни инциденти. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. В Област Благоевград никъде няма въведени ограничения за движението на леки и товарни автомобили.\r\nИнтензивен е трафикът на вход и изход от град Благоевград. Пътните настилки са мокри и хлъзгави. Нормално се извършва движението в района на жп гарата и автогарата. През деня не са регистрирани тежки пътни инциденти в града. Градският транспорт се движи по разписание и без отклонение от редовния си маршрут. Светофарните уредби са в изправност.\r\nЛивия НИНОВА", "date": "2018.03.18", "title": "Благоевград: Интензивен е трафикът в участъка на автомагистрала „Струма“ и главен път Е-79 в областта, както и по пътя от Банско към София"}
{"url": "http://www.focus-news.net/news/2018/03/18/2500836/sofiya-namalena-e-vidimostta-po-avtomagistrala-hemus-v-rayona-na-tunelite-zaradi-magla.html", "text": "Намалена е видимостта по автомагистрала „Хемус” в района на тунелите заради мъгла, предаде репортер на Агенция „Фокус”. Пътните настилки са мокри и хлъзгави заради валежи от дъжд. Движението и в двете посоки е интензивно. След тунелите при пътуване в посока София няма мъгла и видимостта е добра.Агенция и Радио „Фокус” призовават шофьорите да карат внимателно, да спазват дистанция и да се съобразяват с метеорологичната обстановка.", "date": "2018.03.18", "title": "София: Намалена е видимостта по автомагистрала „Хемус” в района на тунелите заради мъгла"}
{"url": "http://www.focus-news.net/news/2018/03/18/2500786/afp-frantsiya-obyavi-che-nyama-da-priznae-ruskiya-vot-v-krim.html", "text": "Франция заяви в неделя, че няма да признае резултатите от руските президентски избори от територията на Кримския полуостров, след като преди четири години западните страни определиха като нелегална анексията на Крим от Русия, отбелязва AFP. \r\n„Промяна на граници чрез сила противоречи на международния закон, включително ангажиментите, поети от Руската федерация“, се казва в становище на френското външно ведомство. Според разпространеното съобщение,„Франция не признава организирането на руски президентски избори в Крим днес (18 март – бел. пр.)“.: Цанко Цолов", "date": "2018.03.18", "title": "AFP: Франция обяви, че няма да признае руския вот в Крим"}
{"url": "http://www.focus-news.net/news/2018/03/18/2500830/blagoevgrad-intenziven-e-trafikat-na-izhod-za-tovarni-avtomobili-na-gkpp-kulata.html", "text": "Интензивен е трафикът на изход за товарни автомобили на ГКПП „Кулата“. Това съобщиха за Радио „Фокус“ – Пирин от „Гранична полиция“. На ГКПП „Илинден“ преминаването се осъществява без проблеми. На пропусквателните пунктове на българо-македонската граница движението е нормално натоварено.\r\nЛивия НИНОВА", "date": "2018.03.18", "title": "Благоевград: Интензивен е трафикът на изход за товарни автомобили на ГКПП „Кулата“"}
{"url": "http://www.focus-news.net/news/2018/03/18/2500837/24-vesti-makedoniya-makedoniya-i-sarbiya-obedinyavat-usiliya-v-privlichaneto-na-turisti-ot-otvadokeanskite-strani.html", "text": "Македония и Сърбия обединяват усилия в привличането на посетители от отвъдокеанските страни с културен туризъм, съобщава скопската електронна медия „24 Вести“.\r\nОт редакцията информират, че планът на Скопие и Белград вече е изготвен. Той се основава на концепцията за общо представяне на туристически оферти по региони. Последните детайли по плана ще бъдат уточнени в края на месец март на съвместно заседание, което ще се проведе в Ниш. \r\nПо думите на сръбския вицепремиер и министър на търговията, туризма и телекомуникациите Расим Ляич двете страни имат редица причини да работят съвместно за цялостно насърчаване на двустранните отношения. Съгласно думите му вече са изготвени три различни туристически продукта между двете страни. По този начин Македония и Сърбия ще имат много по-голям успех при представянето си на туристическия пазар в отвъдокеанските страни, изрази увереност сръбският министър, предава .\r\nНа свой ред от Министерство на икономиката в Скопие поясняват, че Македония и Сърбия ще предлагат съвместни оферти за културен туризъм, тъй като той е най-атрактивният продукт. По-рано Македония бе включена в предложенията за т.нар. общи балкански турове, припомнят от редакцията.Тереза Герова", "date": "2018.03.18", "title": "„24 Вести“ (Македония): Македония и Сърбия обединяват усилия в привличането на туристи от отвъдокеанските страни"}
{"url": "http://www.focus-news.net/news/2018/03/18/2500838/aktsenti-v-sutreshniya-blok-dobro-utro-balgariya-na-19-mart.html", "text": "Над 50 произшествия бяха регистрирани през неделния ден в цялата страна, вследствие на силните ветрове. Сигнали за пострадали граждани и населени места без електричество заради силните пориви на вятъра бяха получени във Враца. Нормализира ли се обстановката в областта ще научим от зам.-областния управител Мирослав Комитски. \r\nЩе насочим вниманието ви и към водещата международна тема - президентските избори в Русия. Накъде ще поеме политиката на Кремъл през следващите шест години? Нова глава за Русия или по-скоро - нова за противниците на Федерацията? Отговорите ще потърсим със социолога Кънчо Стойчев. \r\nЩе се отправим и към Каварна, където се провежда подготовка за 15-то поредно издание на Общобългарския младежки фолклорен събор „С България в сърцето“. Каква е целта на традиционното за града събитие и кой ще вземе участие в тазгодишното издание? Повече информация в аванс ще ни разкрие кметът на Каварна Нина Ставрева. \r\nСлед 5 години прекъсване в Благоевград се проведе „Дамско рали на високи токчета“, а повече за надпреварата ще ни разкаже Ливия Нинова от Радио „Фокус“-Пирин в минутите след 09.00 часа на 19 март. \r\nТези и още теми - в „Добро утро, България“ по Радио „Фокус“ от 06.00 до 10.00 часа на 19 март, с водещ Виктория Месробович.", "date": "2018.03.18", "title": "Акценти в сутрешния блок „Добро утро, България“ на 19 март"}
{"url": "http://www.focus-news.net/news/2018/03/18/2500831/the-korea-herald-starshi-diplomat-na-phenyan-se-otpravya-kam-finlandiya-za-razgovori-s-predstaviteli-na-sasht-i-yuzhna-koreya.html", "text": "Старши дипломат на Северна Корея се отправя към Финландия за неофициални разговори с представители на САЩ и Южна Корея, съобщава изданието The Korea Herald. \r\nЗаместник-генералният директор по въпросите със Северна Америка във външното министерство в Пхенян Чое Канг-ил е забелязан на международното летище в Пекин, преди да се качи на самолет, изпълняващ полет до скандинавската държава. \r\nСпоред източници в Сеул, севернокореецът ще вземе участие в среща във Финландия, на която ще присъстват американски дипломати, включително бившия посланик на САЩ в Китай Катлийн Стивънс и южнокорейски експерти по сигурността.\r\nПо време на срещата се очаква страните да обменят мнения по въпроса за денуклеаризацията на Корейския полуостров, за междукорейската среща на върха, насрочена за края на април и за очакваната среща на високо равнище между САЩ и Северна Корея през май.\r\nФинландската информационна агенция STT съобщи, че разговорите ще се проведат в японското посолство в Хелзинки. Киммо Лахдевирта, ръководител на азиатското бюро във финландското външно министерство, заяви, че срещата ще бъде „академична\" и „от гледна точка на международните отношения\".\r\nЧое Канг-ил представлява Северна Корея по въпросите за ядрените оръжия и отношенията със САЩ на международни конференции и в западните медии. През септември 2017 г. той присъства на форум в Швейцария, който се проведе съвместно от Женевския център за политиката за сигурност и Министерството на външните работи на страната. Тереза Герова", "date": "2018.03.18", "title": "The Korea Herald: Старши дипломат на Пхенян се отправя към Финландия за разговори с представители на САЩ и Южна Корея"}
{"url": "http://www.focus-news.net/news/2018/03/18/2500817/afp-siriyskite-kyurdi-obeshtaha-da-se-biyat-do-osvobozhdavaneto-na-afrin.html", "text": "Сирийските кюрди дадоха обещание да възстановят контрола над Африн, който в неделя бе превзет от турските военнослужещи, задействани в операция „Маслинова клонка“, предава AFP.\r\n„Съпротивата… ще продължи докато всеки инч от Африн не бъде освободен и жителите му не се върнат в своите домове“, се казва в изявление от местните власти на полуавтономния кюрдски район.  Тереза Герова", "date": "2018.03.18", "title": "AFP: Сирийските кюрди обещаха да се бият до „освобождаването“ на Африн"}
{"url": "http://www.focus-news.net/news/2018/03/18/2500841/pregled-na-mezhdunarodnite-novini-do-18-chasa-agentsiya-fokus.html", "text": "Федералният вътрешен министър на Германия Хорст Зехофер иска да разшири контрола по националните граници, предава телевизионната  и радио мрежа Der Bayerische Rundfunk. \r\n„Контролът по вътрешните граници (на Шенген – бел. р.) трябва да продължат до момента, докато Европейският съюз не бъде в състояние да защити външните граници и да упражни ефективен контрол“, подчерта Зеехофер пред местни медии. \r\nКъм настоящия момент не всички гранични пунктове в Германия са оперативни, подчерта баварският политик. Същевременно той допълни, че продължаването на проверките по границите не са само с цел предотвратяване на незаконното им пресичане, но заради „други защитни функции“. \r\nОт редакцията подчертават, че България, която понастоящем е ротационен председател на Съвета на ЕС, още през февруари призова Германия и четири други държави да премахнат граничния контрол в рамките на Общността възможно най-скоро. Считано от месец май, Австрия, Германия, Дания, Швеция и Норвегия трябва да се въздържат от проверки на вътрешните граници в Шенгенското пространство.\r\nГермания въведе стационарните проверки през септември 2015 г.  поради големия брой бежанци. Тя стана първата държава от Шенгенското пространство, която възстанови граничния контрол. Това се случи на границата с Австрия. След това примерът й последваха южната й съседка, а също Дания, Швеция и Норвегия. Европейската комисия отдавна настоява за постепенно премахване на контрола, въведен заради кризата с бежанците.\r\n*** Към 17.08 часа московско време избирателната активност на президентските избори в Русия е достигнала до 51,9%. Това обяви заместник-председателят на Централната избирателна комисия на Руската федерация Николай Булаев.\r\nКъм 12 часа московско време избирателната активност бе 34,72%. \r\nИзборният ден ще приключи в 21 часа московско време, когато ще бъдат закрити избирателните участъци в най-западния регион на Русия – Калининградската област. В източните региони на страната избирателните участъци вече бяха закрити и бе стартирано преброяване на гласовете.\r\n*** Сирийските кюрди дадоха обещание да възстановят контрола над Африн, който в неделя бе превзет от турските военнослужещи, задействани в операция „Маслинова клонка“.\r\n„Съпротивата… ще продължи докато всеки инч от Африн не бъде освободен и жителите му не се върнат в своите домове“, се казва в изявление от местните власти на полуавтономния кюрдски район.  \r\n*** Президентът на Сирия Башар Асад пристигна в Източна Гута в неделя, за да се срещне с военнослужещите на Дамаск, първото по рода си посещение на държавния глава в бившия бунтовнически анклав.\r\nДържавната телевизия на Сирия излъчи кадри, на които Асад е обграден от войници. \r\nОпозиционните сили на режима в Дамаск контролираха Източна Гута от 2012 г. насам, но засилените атаки на сирийските военни през последния месец доведоха до превземане на 80% от бастиона на бунтовниците.\r\n*** Експерти от базираната в Хага Организация за забрана на химически оръжия (ОЗХО) ще пристигнат във Великобритания в понеделник, за да поемат разследването на случая с отравянето на бившия офицер от руското Главно разузнавателно управление (ГРУ) Сергей Скрипал.\r\nЕкип от международната организация ще вземе проби, за да анализира нервния агент, който бе използван за отравяне на 66-годишния Скрипал и дъщеря му Юлия. След това пробите ще бъдат изпратени до „реномирани международни лаборатории\", за да бъдат анализирани. Процесът ще трае най-малко две седмици. \r\nЕкспертите от Хага са поканени във Великобритания от премиера на Обединеното кралство Тереза Май в писмо, изпратено в сряда. Но този ход бе обявен от британския външен министър Борис Джонсън в неделя.\r\n*** Председателят на Комисията по външни отношения на Сената Боб Коркър очаква държавният глава на САЩ Доналд Тръмп да оттегли страната от споразумението за ядрената програма на Иран през месец май тази година. \r\nВ интервю за местен телевизионен канал сенатор Коркър даде дори точна дата – 12 май. Тогава Тръмп ще трябва да реши дали да потвърди ангажимента на САЩ към иранската сделка – стъпка, която във Вашингтон се повтаря на всеки 90 дни.\r\n„Иранската сделка ще бъде още един проблем, който ще се появи през май, и в момента не изглежда, че ще бъде удължена. Мисля, че президентът вероятно ще се оттегли от нея, освен ако... нашите европейски колеги наистина не се обединят за изготвяне на работна рамка. Струва ми се, че това няма да стане“, коментира Коркър. \r\nНа въпрос дали вярва, че Тръмп ще излезе от историческото споразумение, постигнато през 2015 г., сенаторът призна: „Да, вярвам“.\r\nДоналд Тръмп обеща да се откаже от ядреното споразумение за Иран, което той определи като  „най-лошата сделка\".\r\nВ края на януари американският президент потвърди ангажимента на страната към споразумението, но предупреди, че Иран има последен шанс на докаже, че спазва условията му, или САЩ ще се изтеглят от него. \r\nОт редакцията припомнят, че миналата седмица Тръмп уволни държавния секретар Рекс Тилърсън. На негово място бе назначен директора на ЦРУ Майк Помпео, който е истински „ястреб“ и е отявлен противник на споразумението за ядрената програма на Иран, постигната при администрацията на предходния американски президент Барак Обама.\r\n*** Сваленият бивш каталунски лидер Карлес Пучдемон заяви в свое интервю, че е трябвало да обяви независимостта на испанската област по-рано, тъй като неговото решение за забавяне с цел започване на диалог с Мадрид, се е оказало погрешно.\r\nВ края на октомври Пучдемон избяга в Белгия, след като регионалния парламент в Каталуния обяви едностранна независимост от Испания, вследствие на което Мадрид наложи директно управление спрямо автономната област, разпусна Женералитета и свика предсрочни избори. \r\nВ интервю за женевски вестник, като отговор на въпроса дали би направил нещо по-различно от времето след противоречивия референдум за независимост от първи октомври, обявен за незаконен от Мадрид, Пучдемон отговори положително. Той уточни, че не би чакал до 27 октомври за обявяването на независимостта. \r\n„На 10 октомври ние планирахме да обявим независимост, но аз реших да отложа това решение с цел оставяне на възможността за диалог с испанското правителство“, заяви бившият председател на Женералитета. Според него, „всички са очаквали той да обяви независимост“, но по неговите думи, Пучдемон е решил да даде шанс на диалога. „За съжаление, това се оказа капан, защото не последва положителна реакция от правителството. Ако трябва да го направя отново, нямаше да отложа прокламирането на независимостта“, отбеляза Пучдемон.\r\n***", "date": "2018.03.18", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/03/18/2500843/aktualna-patna-obstanovka.html", "text": "Температурите са в интервала от - 1° до + 20°. Времето над страната е предимно облачно. Слаб до умерен вятър духа в областите Бургас, Варна, Враца, Добрич, Кюстендил, Кърджали, Монтана, Пазарджик, Разград, Русе, Силистра, Смолян, София, Търговище, Хасково и Шумен. Това съобщиха от пресцентъра на Агенция \"Пътна инфраструктура\". Дъжд вали в областите Благоевград, Бургас, Варна, Велико Търново, Габрово, Добрич, Кюстендил, Кърджали, Ловеч, Монтана, Перник, Плевен, Разград, Русе, Силистра, Сливен, Смолян, София, Стара Загора, Търговище, Шумен и Ямбол. Слаб сняг вали на места в област Силистра. Пътните настилки са мокри.\r\nНамалена видимост поради мъгла:\r\n- до 50 м на проходите „Петрохан“, „Дюлински“ и „Обзорски“.\r\n- до 100 м в област Добрич. \r\nСъстояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движение с повишено внимание при пътен възел Кочериново поради намалена осветеност на пътния възел. Срок до 19.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nВременно се ограничава движението в дясната лента в тунел „Мало Бучино“ в посока София поради активизирало се свлачище в аварийната лента след тунела. Срок до 19.03.2018 г.\r\nВъведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: София-Ботевград при Бебреш се извършва с повишено внимание поради свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: гр. Свиленград – Капитан Андреево от км 370+500 до км 377+900 затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т.; Обходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът III-866: Движението по път III-866 Смолян – Стойките при км 9+339 в гр. Смолян се осъществява еднопосочно в една лента поради отстраняването на ВиК авария на платното за движение. Участъкът е сигнализиран с пътни знаци. Срок до 19.03.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.18", "title": "Актуална пътна обстановка"}
{"url": "http://www.focus-news.net/news/2018/03/18/2500842/shumen-vazstanoveno-e-dvizhenieto-po-pat-ii-73-s-veselinovo-smyadovo.html", "text": "Възстановено е движението по път II-73 с. Веселиново – Смядово. Това съобщиха от пресцентъра на Агенция \"Пътна инфраструктура\".", "date": "2018.03.18", "title": "Шумен: Възстановено е движението по път II-73 с. Веселиново – Смядово"}
{"url": "http://www.focus-news.net/news/2018/03/18/2500844/pazardzhik-vremenno-se-ogranichava-dvizhenieto-v-aktivnata-lenta-pri-km-66-na-avtomagistrala-trakiya-v-posoka-sofiya-poradi-katastrofa.html", "text": "Временно се ограничава движението в активната лента при км 66 на автомагистрала \"Тракия\" в посока София поради катастрофа. Това съобщиха от пресцентъра на Агенция \"Пътна инфраструктура\". Движението се осъществява в изпреварващата и аварийна лента като се регулира от \"Пътна полиция\".", "date": "2018.03.18", "title": "Пазарджик: Временно се ограничава движението в активната лента при км 66 на автомагистрала \"Тракия\" в посока София поради катастрофа"}
{"url": "http://www.focus-news.net/news/2018/03/18/2500840/plovdiv-intenziven-e-trafikat-v-uchastaka-na-avtomagistrala-trakiya-v-oblastta-i-po-patya-plovdiv-asenovgrad-smolyan.html", "text": "Интензивен е трафикът в участъка на автомагистрала „Тракия“ в Пловдивска област и по пътя Пловдив-Асеновград-Смолян. Това съобщиха за Радио „Фокус“ – Пловдив от Областното пътно управление. Засилено автомобилно движение се регистрира също по направленията Пловдив-Карлово и Пловдив-Пещера. Пътните настилки на територията на областта са мокри и хлъзгави. В Областното пътно управление не са постъпвали сигнали за сериозни пътни инциденти. \r\nПризовават се водачите да шофират с повишено внимание, съобразена скорост и да не предприемат рискови маневри. Валежите от дъжд повишат риска от образуването на свлачища по пътищата в планинските райони. Свличане на земна и скална маса е възможно по направленията Кричим-Девин, Югово-Лъки и Бачково-Нареченски бани. Остава ограничено движението за МПС над 12 тона през прохода Троян-Кърнаре. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Движението по пътя Шишманци-Белозем, в района на пътния възел при автомагистрала „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Забранено е преминаването за камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманен мост. Обходният маршрут е през път ІІ-66 Стара Загора-Поповица и път І-8 София-Пловдив-Свиленград.\r\nТрафикът на територията на град Пловдив също е натоварен. По-засилено автомобилно движение се отчита по булевардите „Васил Априлов“, „Пещерско шосе“, „Шести септември“, „Христо Ботев“, „Източен“ и „Цар Борис III Обединител“. Пътните настилки в града са мокри и хлъзгави.\r\nТони МИХАЙЛОВ", "date": "2018.03.18", "title": "Пловдив: Интензивен е трафикът в участъка на автомагистрала „Тракия“ в областта и по пътя Пловдив-Асеновград-Смолян"}
{"url": "http://www.focus-news.net/news/2018/03/18/2500835/orbis-makedoniya-i-v-bitolya-be-organiziran-protest-sreshtu-priemaneto-na-zakona-za-ezitsite.html", "text": "Няколкостотитин души се събраха на площад „Магнолия“ в центъра на Битоля, за да изразят несъгласието си с приемането на Закона за употребата на езиците, предава македонската електронна медия „Орбис“.\r\n„Сега трябва да окажем огромна подкрепа и да насърчим нашия президент да не подписва указ за този закон. Този закон не трябва да вижда бял ден. Според нас законът е противоконституционен и никога не трябва да се прилага“, заяви един от организаторите на демонстрацията. \r\nВ неделя група граждани се събраха на протест и пред сградата на парламента в Скопие, за да изразят несъгласието си с приемането на Закона за употребата на езиците.Демонстрантите призоваха държавния глава Георги Иванов да не подписва указа, с който – по думите на протестиращите, се въвежда „двуезичност в Македония“.\r\nВ събота в редица градове в страната бяха организирани серия протести срещу закона. Повечето от тях бяха организирани пред домовете на депутатите от управляващия Социалдемократически съюз на Македония (СДСМ), гласували в подкрепа на закона. Тереза Герова", "date": "2018.03.18", "title": "„Орбис“ (Македония): И в Битоля бе организиран протест срещу приемането на Закона за езиците"}
{"url": "http://www.focus-news.net/news/2018/03/18/2500849/tsvetan-tsvetanov-provede-rabotna-sreshta-s-predsedatelya-na-komisiyata-po-grazhdanski-svobodi-pravosadie-i-vatreshni-raboti-v-ep-klod-moraes.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов проведе работна среща с председателя на Комисията на Европейския парламент по граждански свободи, правосъдие и вътрешни работи (ЛИБЕ) Клод Мораес. В срещата участва и Агустин Диаз де Мера, който също е член на ЛИБЕ. Това съобщиха от пресцентъра на ПП ГЕРБ.\r\nПо време на срещата Цветан Цветанов и колегите му обсъдиха утрешното заседание на Съвместната група за парламентарен контрол на Европол, на която се очаква да бъдат приети процедурните правила за парламентарен контрол върху работата на Европол от страна на националните парламенти и Европейския парламент. Участниците в срещата се обединиха около извода, че на утрешното заседание на Съвместната група за парламентарен контрол на Европол се очаква постигането на политически консенсус от страните-членки на Европейския съюз за разглеждането и формулирането на процедурните правила за парламентарен контрол на Европейската полицейска служба.\r\nВ рамките на работната среща стана ясно, че от 9-те държави с резерви по време на последното заседание на Съвместната група в Брюксел през октомври миналата година, този път се очаква постигането на съгласие за окончателното приемане на процедурните правила за контрол на Европол.", "date": "2018.03.18", "title": "Цветан Цветанов проведе работна среща с председателя на Комисията по граждански свободи, правосъдие и вътрешни работи в ЕП Клод Мораес"}
{"url": "http://www.focus-news.net/news/2018/03/18/2500848/the-jerusalem-post-izraelets-e-v-kritichno-sastoyanie-sled-nova-ataka-s-hladno-orazhie-v-erusalim-napadatelyat-e-likvidiran.html", "text": "Израелски служител по сигурността е сериозно ранен при нова атака с хладно оръжие в Стария град на Ерусалим, съобщава вестник The Jerusalem Post. \r\nНападателят е прострелян и в резултат на получените рани е починал. Пояснява се, че той е от Западния бряг, въпреки че в медиите бе разпространена информация, съгласно която в него са намерени турски документи за самоличност. Тереза Герова", "date": "2018.03.18", "title": "The Jerusalem Post: Израелец е в критично състояние след нова атака с хладно оръжие в Ерусалим, нападателят е ликвидиран"}
{"url": "http://www.focus-news.net/news/2018/03/18/2500847/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kalotina-kulata-kapitan-andreevo-lesovo-dunav-most-ruse-i-dunav-most-vidin.html", "text": "Интензивен е трафикът на изход за товарни автомобили на ГКПП \"Калотина\" на българо-сръбската, ГКПП \"Кулата\" на българо-гръцката, ГКПП \"Капитан Андреево\" и ГКПП \"Лесово\" на българо-турската, и ГКПП \"Дунав мост - Русе\" и ГКПП \"Дунав мост - Видин\" на българо-румънската граница. Това съобщиха за Агенция \"Фокус\" от ГД \"Гранична полиция\".\r\nНа  българо-македонската граница трафикът е нормален на всички контролно-пропускателни пунктове.", "date": "2018.03.18", "title": "ГД \"Гранична полиция\": Интензивен е трафикът на изход за товарни автомобили на ГКПП \"Калотина\", \"Кулата\", \"Капитан Андреево\", \"Лесово\", \"Дунав мост - Русе\" и \"Дунав мост - Видин\""}
{"url": "http://www.focus-news.net/news/2018/03/18/2500846/veliko-tarnovo-vazstanoveno-e-dvizhenieto-po-pat-i-3-polski-trambesh-pleven-v-uchastaka-mezhdu-strahilovo-i-maslarevo.html", "text": "Възстановено е движението по път I-3 Полски Тръмбеш - Плевен в участъка между селата Страхилово и Масларево. Това съобщиха от пресцентъра на Агенция \"Пътна инфраструктура\".", "date": "2018.03.18", "title": "Велико Търново:  Възстановено е движението по път I-3 Полски Тръмбеш - Плевен в участъка между Страхилово и Масларево"}
{"url": "http://www.focus-news.net/news/2018/03/18/2500852/the-sarajevo-times-yahorina-se-radva-na-rekordno-uspeshen-ski-sezon.html", "text": "През настоящата зима разположената на около 30 километра югоизточно от столицата на Босна и Херцеговина планина Яхорина се радва на рекордно успешен ски сезон, отбелязва електронното издание The Sarajevo Times, като се позовава на официални данни, разпространени по-рано тази седмица.\r\nВ периода  от декември 2017 г. до март 2018 г. приходите от продажби на ски-карти са в размер на около 3,09 милиона долара, което представлява ръст от 75% спрямо миналия сезон. Средната цена на картата е малко под 15 долара, поясняват от редакцията, .\r\nОт разпространените данни става ясно, че в курортите в планината са посрещнати 5,5 хил. посетители – брой, който също може да претендира за рекорд. В Яхорина има 20-километрова мрежа от писти, свързани с модерни лифтове, които имат капацитет за обслужване на над 13 хил. скиори на час. Тереза Герова", "date": "2018.03.18", "title": "The Sarajevo Times: Яхорина се радва на рекордно успешен ски сезон"}
{"url": "http://www.focus-news.net/news/2018/03/18/2500853/smolyan-prodalzhava-sotsialnata-usluga-lichen-asistent-v-obshtina-chepelare.html", "text": "След подписано споразумение от кмета на община Чепеларе – Славка Чакърова, предлаганата социална услуга в домашна среда „Личен асистент“ е с удължен срок до края на годината. Това съобщиха от пресцентъра на Община Чепеларе. По този начин ползвателите на услугата ще могат да се възползват до края на 2018 г., а с това се осигуряват и над 70 работни места по проекта от 1 март. Финансовите средства по Споразумението са осигурени от Агенцията за социално подпомагане – София.\r\nОткриването на нови работни места в сферата на социалната икономика дава възможност на  лица, полагащи грижи за близките си да се върнат на пазара на труда.\r\nПроектът „Община Чепеларе – иновативни социални услуги за независим живот“ е един от малкото изпълнени над 90%, осигуряващ подкрепа на 82 лица в 9 населени места, което е доказателство за добре водената социална политика на ръководството на общината.", "date": "2018.03.18", "title": "Смолян: Продължава социалната услуга „Личен асистент“ в община Чепеларе"}
{"url": "http://www.focus-news.net/news/2018/03/18/2500854/predstoyashti-sabitiya-v-stranata-za-19-mart-agentsiya-fokus.html", "text": "***\r\nВ 08.30 часа в зала 3 на НДК, председателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес ще открият срещата на Съвместната група за парламентарен контрол (СГПК) на Европол. Във форума ще участват комисарят по цифрова икономика и цифрово общество Мария Габриел, комисарят за Съюз за сигурност Джулиан Кинг, изпълнителният директор на Европол Роб Уейнрайт, и др.  В 13.00 в зала 6 на НДК часа е предвидена пресконференция на Цветан Цветанов, Мария Габриел, Клод Мораес, Джулиан Кинг и Роб Уейнрайт.  \r\n*** \r\nОт 13.30 часа в Пловдивския университет „Паисий Хилендарски“ министърът на образованието и науката Красимир Вълчев ще участва в конференция на тема „Ресурсният учител - значим фактор за приобщаващото образование“. По-рано през деня (09.30 ч.) министър Вълчев ще бъде в Младежкия център в града, където ще бъдат представени добри примери и практики, свързани с неформалното образование.\r\n*** \r\nОт 10.00 часа в сградата на Представителството на Европейската комисия в България на ул. „Георги С. Раковски“ 124 заместник-министърът на енергетиката Жечо Станков ще открие регионалната конференция \"Борбата с енергийната бедност: усъвършенствани политики за енергийна ефективност със засилено участие на местните власти“.\r\n***\r\nОт 10.00 часа VII състав на Специализирания наказателен съд ще гледа делото срещу Поля П., Спасена Г., Любомир Д. и др. за организиране и ръководене на организирана престъпна група.  \r\n***\r\nОт 10.00 часа XIV състав  на Специализирания наказателен съд ще гледа делото срещу Иван Д., Катерина Д., Анжело В., Атанас Д. и др. за образуване и ръководене на организирана престъпна група. \r\n*** \r\nОт 11.00 часа в тържествената зала на Централен военен клуб кметът на София Йорданка Фандъкова ще връчи награди на церемонията „Достойните българи“ .   \r\n***\r\nОт 11.00 часа XVII състав на Специализирания наказателен съд ще гледа делото срещу Петър П., Станислав М., Валентин Х. и др. за организиране и ръководене на организирана престъпна група. \r\n***\r\nОт 11.00 часа XVII състав на Специализирания наказателен съд ще гледа делото срещу Петър П., Станислав М., Валентин Х. и др. за организиране и ръководене на организирана престъпна група. \r\n***\r\nОт 13.30 часа I състав на Специализирания съд ще гледа делото срещу Пламен Г., Ердинч Х. и Костадин К.  за организиране и ръководене на организирана престъпна група. \r\n***\r\nОт 13.30 часа III състав на Специализирания наказателен съд ще гледа делото срещу Димитър М., Ивайло М., Александър Д. и др. за организиране и ръководене на организирана престъпна група. \r\n*** \r\nОт 14.00 часа в централата на БСП на ул. „Македония” 33, проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 17.00 часа пред паметната плоча на източната страна на Централната поща – на ъгъла на ул. „Гурко” и ул. „К. Шапкарев” Българското сдружение на родовете от Македония ще отбележи годишнината от смъртта на Кузман Шапкарев (1909 г.).\r\n*** \r\nОт 18.30 часа в Книжен център “Гринуич”-бул. “ Витоша” 37 ще се състои представянето на новата книга на алпиниста Атанас Скатов - “ Манаслу”-Душата на планината.\r\n*** \r\nОт 9.00 часа ще се проведе протест на служителите в затворите.\r\n*** \r\nОт 10.00 часа в централата на ГЕРБ народният представител от ГЕРБ - Бургас Иван Вълков организира открита приемна за граждани.\r\n*** \r\nОт 13.00 часа ще отвори врати обновеният Природонаучен музей в града. В първия ден посещението в Природонаучния музей ще бъде безплатно. \r\n*** \r\nОт 17.30 часа в зала Георги Баев\" на Културен център \"Морско казино\" ще се проведе благотворителна  изложба за набиране на средства за възстановяване на фасадното пано върху сградата на Строителния техникум в Бургас.\r\n***\r\nОт 10.00 часа в сградата на Пенсионерски клуб ,,Бяла Злата\", народният представител от ГЕРБ - Враца Красен Кръстев организира приемен ден за граждани.\r\n*** \r\nОт 12.00 часа ще се проведе протест на служителите в затворите. \r\n*** \r\nОт 14.00 часа в централата на БСП на ул. „Македония” 33 проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 19.00 часа в зала 1 на Фестивален и конгресен център Варна, ще се проведе концерт на Представителния духов оркестър на Военноморските сили по случай 134-та годишнина от създаването му, организиран съвместно от Община Варна, Военноморските сили и Фестивален и конгресен център Варна. \r\n*** \r\nОт 12.00 часа във фоайето на РУО – Велико Търново ще се проведе пресконференция за представяне на информация за текущото изпълнение на целите на проекта „Твоят час“ и предстоящите изяви на учениците. Подготвено е и откриване на изложба.\r\n*** \r\nОт 10.00 часа в Пресклуб на БТА-Видин Агенция за регионално развитие и бизнес център Видин ще представи Проект „Мрежа за устойчиво използване на природното наследство и ресурси в трансграничния регион”.\r\n*** \r\nОт 11.30 часа в Пресклуб на БТА-Видин ще се проведе пресконференция на народния представител от ГЕРБ Владимир Тошев и областния управител на Видин Албена Георгиева по актуални въпроси.\r\n*** \r\nОт 10.30 часа в залата на Общинския съвет (бившия младежки дом) ще се проведе приемна на зам.-председателя на Народното събрание Емил Христов.\r\n*** \r\nОт 12.00 часа в клуб „Червеното” ръководството и председателите на Общинските съвети на БСП от Кърджалийска област ще заседават в клуб „Червеното”. В 13.00 часа ще бъде дадена пресконференция. В 16.30 часа председателят на Националния съвет Корнелия Нинова ще открие нов клуб на БСП в община Кирково, а членовете на Изпълнителното бюро ще се включат в събирането подписи срещу сделката с ЧЕЗ. От 18.00 часа ще се проведе среща-разговор на Изпълнителното бюро с граждани, партийни членове и симпатизанти в НЧ „Обединение 1913” .\r\n*** \r\nОт 10.00 часа в кабинета на кмета на Община Перник Вяра Церовска ще се проведе пресконференция по актуални теми.\r\n***\r\nВ 09.00 часа в зала 1 на Апелативния съд ще се проведе заседание по делото, образувано по жалба на подсъдимия Светослав С. срещу присъда на Окръжен съд – Смолян, с която е признат за виновен в причиняване на смърт по непредпазливост и нанасяне на средни телесни повреди на второ лице, след пътен инцидент. \r\n***\r\nВ 09.00 часа е зала 1 На Окръжния съд ще се гледа делото срещу Гергана Б., обвинена в убийството на 2-годишната си дъщеря. \r\n***\r\nВ 10.00 часа в зала 2 на Окръжния съд ще се гледа делото срещу Йордан И., обвинен в умишлено убийство и в подбуждане на две лица към престъпление. \r\n***\r\nВ 10.00 часа в 68-ма бригада Специални сили ще бъдат отбелязани 75 години от сформирането на Парашутната дружина. Програмата предвижда тържествен строй в 10.00 часа, заупокойна молитва в памет на загиналите военни парашутисти и поднасяне на цветя и венци пред паметните им плочи.\r\n***\r\nВ 11.30 часа в Международния панаир ще бъде връчено дарение от областния управител на Пловдив на 68-ма бригада Специални сили. След това ще има тържественото събрание, приветствия и награждаване на ветерани, военнослужещи и цивилни служители по повод 75 години от сформирането на Парашутната дружина.\r\n***\r\nВ 13.30 часа  в Нова сграда на Пловдивски университет „Паисий Хилендарски“ ще се проведе национална конференция на тема: „Ресурсният учител – значим фактор за приобщаващото образование“.\r\n***\r\nВ 13.30 часа в зала 2 на Окръжния съд ще се гледа делото срещу Нели К. и Фанка Д., обвинени в присвояване на пари и заблуждение на няколко лица. \r\n*** \r\nНародните представители от ГЕРБ организират приемни за граждани от избирателния си район. Менда Стоянова – от 16.00 в централния офис на ГЕРБ – Пловдив, на бул. „Марица” 91. Димитър Лазаров - от 16.30 часа в партийния офис на ГЕРБ на улица „Прага” 2. Атанас Ташков - от 16.00 часа в партийния офис на ул. „Стефан Стамболов\" 21. Спас Гърневски - от 16.00 в офиса на ГЕРБ на ул. \"Коста Паница\" 5.\r\n*** \r\nОбщинските съветници от ГЕРБ организират приемни за граждани в Пловдив. Даниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков” №1А; Спартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; Вихър Захов - от 17:00 до 18.30 часа в офиса на ГЕРБ в район „Източен” на ул. ”Коста Паница” №5; Вера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91; Александър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2; Атанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А. Ели Гатева - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91.\r\n***\r\nВ 12.00 часа в Пресклуб на БТА-Плевен ще дадат пресконференция Румен Петков - член на националното ръководство на ПП АБВ и Цветан Антов - лидер на областното ръководство на ПП АБВ в Плевен.\r\n*** \r\nРегионална библиотека „Проф. Боян Пенев” Разград ще се включи в Европейската кампания Цифрова Седмица – ежегодна инициатива за повишаване на цифровата грамотност и използване на дигиталните технологии.\r\n*** \r\nОт 11.00 часа в Историческия музей на пресконференция във връзка с представянето на проекта „Предметите говорят“ на Регионален исторически музей - Русе, който се реализира по Програма „Знание и растеж на Фондация „Русе – град на свободния дух“, с подкрепата на Фондация „Еконт“.  \r\n*** \r\nОт 10.00 до 11.30 часа в офиса на ГЕРБ в град Сапарева баня, народният представител от ГЕРБ-Дупница Радослава Чеканска организира изнесена приемна за граждани.\r\n*** \r\nОт 9.30 часа общинските съветниците от ПП ГЕРБ Димитър Батаков и Галя Вучкова ще проведат срещи с граждани. \r\n*** \r\nОт 7.00 часа директорът на РЗИ - Стара Загора д-р Златина Нанева ще бъде в центъра на село Казанка, във връзка с установеното наднормено съдържание на естествен уран в питейната вода.\r\n*** \r\nОт 9.00 часа ще се проведе съвместна приемна за граждани на народните представители от ГЕРБ – Стара Загора Радостин Танев и Борис Кърчев.\r\n*** \r\nНародният представител от ГЕРБ - Свищов Станислава Стоянова ще проведе поредица от изнесени приемни за жителите на няколко населени места в община Сухиндол на 19 март. От 10.30 часа започва приемното време на народния представител в хранителния магазин на село Горско Калугерово. В 12.00 часа Станислава Стоянова ще бъде в пенсионерския клуб на село Бяла река, където ще разговаря с жителите на населеното място. Срещата на депутатът от ГЕРБ с живущите в Горско Косово ще се проведе от 13.30 часа в хранителния магазин в селото. В 15.00 часа Станислава Стоянова ще се срещне с жители на село Коевци в общинския клуб.  Срещата с гражданите на Сухиндол ще се проведе от 17.00 часа в клуба на ГЕРБ в града.\r\n*** \r\nОт 12.00 часа в офиса на ГЕРБ на ул. „Гео Милев\" 22, народният представител от ГЕРБ вицеадмирал Пламен Манушев ще има приемен ден.  \r\n*** \r\nОт 10.30 часа във фоайето на Образцово народно читалище \"Заря\" ще се проведе Националната кандидатстудентска борса на висшите училища в България, която ще предостави актуална информация, справочници и възможност за подаване на заявления за предварителни кандидатстудентски изпити.\r\n*** \r\nОт 14.15 часа в сградата на общината  Текла Харангозо, извънреден и пълномощен Посланик на Унгария в България ще се срещне с кмета на община Шумен Любомир Христов. \r\n*** \r\nОт 15.00 часа  пред паметника на Лайош Кошут ще се състои ритуал за поднасяне на венци. \r\n*** \r\nОт 15.30 часа във фоайето на Регионална библиотека „Ст. Чилингиров“  ще бъде открита фотоизложбата „Духовното присъствие на Унгария в България“ на фотографа Бахгет Искандер.  \r\n*** \r\nОт 16.00 часа ще бъдат поднесени венци пред къщата-музей „Лайош Кошут”.\r\n*** \r\nОт 12.00 часа в офиса на ГЕРБ на ул. „Гео Милев\" 22, народните представители от ГЕРБ-Добрич Даниела Димитрова и вицеадмирал Пламен Манушев, който е и областен координатор на партията, ще проведат срещи с граждани от избирателния си район в неделя.", "date": "2018.03.18", "title": "Предстоящи събития в страната за 19 март (Агенция „Фокус“)"}
{"url": "http://www.focus-news.net/news/2018/03/18/2500845/sofiya-na-28-signala-za-padnali-kloni-i-darveta-sa-se-otzovali-ekipite-na-direktsiya-avariyna-pomosht-i-preventsiya.html", "text": "През деня продължи работата на екипите на Дирекция „Аварийна помощ и превенция” към Столична община по отстраняване на паднали клони и дървета, както и обезопасяване на надвиснали ламарини, съобщиха от пресцентъра на Общината. До 17.30 часа екипите са се отзовали на 28 сигнали, свързани с клони и дървета. Във връзка с валежите е отреагирано и на два сигнала за завиряване в \"Малинова долина\" и във Владая. Падналите вследствие на вятъра клони, се почистват и от екипи на „Зелена система”. Дейностите по почистване на паркове и междублокови пространства ще продължат. Извършва се и наблюдение на речните корита и оттоците на Южната дъга на Столичен околовръстен път, както и на общинските язовири, които се изпускат контролирано. \r\nГрадският транспорт в столицата се движи по разписание по всички линии.", "date": "2018.03.18", "title": "София: На 28 сигнала за паднали клони и дървета са се отзовали екипите на Дирекция „Аварийна помощ и превенция”"}
{"url": "http://www.focus-news.net/news/2018/03/18/2500851/andon-mavrodiev-ou-sv-sv-kiril-i-metodiy-s-marikostinovo-dobro-e-materialnoto-sastoyanie-na-sgradata-ni-imame-nuzhda-samo-ot-modernizatsiya-na-fizkulturniya-salon.html", "text": "Добро е материалното състояние на сградата на ОУ „Св. св. Кирил и Методий“ в село Марикостиново, община Петрич. Това каза за Радио „Фокус“ – Пирин Андон Мавродиев, директор на учебното заведение. По думите му единственото, от което се нуждае училището, е модернизиране на физкултурния салон, тъй като настилката му е стара. „Тя е от дъски. Нямаме хубава настилка като в градските училища, която е по-добра за децата. Подмяната ѝ обаче ще струва доста скъпо, затова и не можем да си позволим да я подменим със средства от бюджета на училището. Иначе самият физкултурен салон е доста голям, осветен е, като има и големи прозорци. Имаме и фитнес зала“, каза още Мавродиев. По отношение отоплението на учебното заведение, директорът обясни, че то става с твърдо гориво – дърва и въглища. „Тази зима нещата бяха сравнително спокойно, но не така бе миналата година. Тогава се наложи да зареждаме въглища точно когато беше големият сняг, но тъй като училището е малко и е под наклон, имахме доста проблеми докато камиона влезне“, допълни Мавродиев.\r\nЛивия НИНОВА", "date": "2018.03.18", "title": "Андон Мавродиев, ОУ „Св. св. Кирил и Методий“ – с. Марикостиново: Добро е материалното състояние на сградата ни, имаме нужда само от модернизация на физкултурния салон"}
{"url": "http://www.focus-news.net/news/2018/03/18/2500850/protothema-mezhdunarodnoto-letishte-v-atina-be-izbrano-za-nay-dobroto-v-evropa-po-otnoshenie-na-obsluzhvane-i-udovletvorenost-na-klientite.html", "text": "Международното летище в гръцката столица Атина бе удостоено с най-високо отличие в годишните награди на Съвета на международните летища по отношение на обслужването и удовлетвореността на клиентите, съобщава електронното издание Protothema.\r\nМеждународното летище в Атина заема първото място в Европа в категорията размер и регион (15-25 милиона пътници), .От редакцията поясняват, че отличието се връчва на база проучване, изготвено по утвърден в световен мащаб метод за измерване и улавяне на удовлетвореността на пътниците, който включва оценка по 34 ключови показатели. В изследването са включени 74 от 100-те най-големи летища в света, а мненията на пътниците са събрани в деня на тяхното пътуване. Тереза Герова", "date": "2018.03.18", "title": "Protothema: Международното летище в Атина бе избрано за най-доброто в Европа по отношение на обслужване и удовлетвореност на клиентите"}
{"url": "http://www.focus-news.net/news/2018/03/18/2500855/sport-inter-pobedi-kato-gost-sampdoriya-s-50-ikardi-otbelyaza-chetiri-gola.html", "text": "Отборът на Интер постигна категорична победа над Сампдория с 5:0 като гост в мач от 29-ия кръг на Серия А. \"Нерадзурите\" разкъсаха моряците през първото полувреме, оттегляйки се на почивката с аванс от 4:0, а през второто полувреме добавиха още един гол. \r\nТака миланският гранд се върна на четвъртото място, след като успя да изпревари Лацио преди \"орлите\" да изиграя своя мач от кръга, тази вечер от 21:45 часа, като домакини на Болоня. Икарди и компания събраха 55 точки, докато Сампдория са с 44 на седмото място.\r\nВенцислав ДРАГОМАНОВ", "date": "2018.03.18", "title": "Спорт: Интер победи като гост Сампдория с 5:0, Икарди отбеляза четири гола"}
{"url": "http://www.focus-news.net/news/2018/03/18/2500856/plovdiv-obshtina-karlovo-obyavi-konkurs-za-nositel-na-natsionalnata-nagrada-za-chistota-na-balgarskiya-ezik-na-imeto-na-d-r-ivan-bogorov-za-2018-g.html", "text": "Община Карлово обяви конкурс за носител на Националната награда за чистота на българския език на името на „Д-р Иван Богоров“ за 2018 година. Това съобщиха за Радио „Фокус“ – Пловдив от отдел „Връзки с обществеността“ на Общината. Предложения за носители на престижната награда могат да правят български литературни съюзи и сдружения, литературни дружества и клубове, образователни, културни и научни институции, граждански сдружения, граждани. Носители на отличието „Д-р Иван Богоров“ могат да бъдат български и чужди автори на произведения, написани на български език в направленията литературни произведения и критика, публицистика и научни изследвания. Предложенията и съпътстващите ги творби се представят на хартиен носител в 2 екземпляра, при възможност – и в електронен вариант. Когато предложението е за цялостно творчество, се прилага и изчерпателна библиография. \r\nКрайният срок за приемане на предложения и творби е до 31 юли.\r\nТони МИХАЙЛОВ", "date": "2018.03.18", "title": "Пловдив: Община Карлово обяви конкурс за носител на Националната награда за чистота на българския език на името на „Д-р Иван Богоров“ за 2018 г"}
{"url": "http://www.focus-news.net/news/2018/03/18/2500858/varna-1550-detsa-i-uchenitsi-sa-konsultirani-v-kabinetite-na-logopedichniya-tsentar-v-grada-prez-parviya-ucheben-srok.html", "text": "1550 деца и ученици на възраст от 3 до 19 години са консултирани в кабинетите на Логопедичен център – Варна през първия учебен срок. Това каза в интервю за Радио „Фокус“ – Варна Лиляна Лазарова, директор на Център за подкрепа за личностното развитие (ЦПЛР) – Логопедичен център – Варна. 39 са логопедичните кабинети, които функционират към центъра през настоящата учебна година. „877 деца и ученици успяхме да включим в терапия. Най-голям процент – 31.2, са децата и учениците с нарушено звукопроизношение. През годините този говорен проблем държи най-високия процент“, допълни Лиляна Лазарова. 29.6 % са децата и учениците с общо недоразвитие на речта.\r\n„От известно време наблюдаваме и увеличение на процента ученици с някакви проблеми в четеното и писането. Те са с различни логопедични диагнози, които говорят, че ученикът има някакъв проблем с писмената реч – четене и писане. Общият процент на учениците с такива диагнози е 65.1%. През първия учебен срок сме обучавали 376 ученици от 2 до 8 клас, като от тях 65% са приети заради това, че са имали проблеми в писмената реч – в четенето и писането. Това е тревожен процент, който се наблюдава от няколко години“, каза още Лиляна Лазарова.\r\nОколо 86% от приетите за логопедична работа 877 деца и ученици са с подобрена реч, 12.2% са с коригирана реч, а 1.75% са без резултат. „Това са деца или ученици, които се отказват от терапия най-често поради факта, че няма кой да води детето до логопедичния кабинет“, отбеляза Лиляна Лазарова.\r\nМарияна ВАЛЕНТИНОВА", "date": "2018.03.18", "title": "Варна: 1550 деца и ученици са консултирани в кабинетите на Логопедичния център в града през първия учебен срок"}
{"url": "http://www.focus-news.net/news/2018/03/18/2500862/pazardzhik-hudozhestvena-galeriya-stanislav-dospevski-organizira-tvorcheska-sreshta-s-pisatelya-iliya-mihaylov.html", "text": "Художествена галерия „Станислав Доспевски“ в Пазарджик организира творческа среща с писателя Илия Михайлов, съобщиха за Радио „Фокус“ – Пазарджик от галерията. В рамките на инициативата ще бъде представена първата авторска книга на пазарджишкия блогър, който е и учител по история в СУ „Георги Брегов“. Той е известен на пазарджишката общественост с изключителната си активност в социалните мрежи, както и със собствения си блог, който към момента се радва на над 10 000 последователи. \r\nКнигата със заглавие „Побързай“ ще бъде представена от писателя Георги Спасов. Тя включва 44 импресии, бележки и кратки разкази. Илюстрациите към изданието са на Катрин Малинова, ученичка в художествена паралелка в СУ „Георги Брегов. Като съпътстваща проява младата художничка ще представи и своята първа самостоятелна изложба. \r\nПредставянето на книгата ще се проведе от 18.00 ч. на 22 март в залата на Художествена галерия „Станислав Доспевски“ в Пазарджик.\r\nАлбена ЖИЛЕКОВА", "date": "2018.03.18", "title": "Пазарджик: Художествена галерия „Станислав Доспевски“ организира творческа среща с писателя Илия Михайлов"}
{"url": "http://www.focus-news.net/news/2018/03/18/2500863/direktorat-na-evropol-rob-ueynrayt-otseni-profesionalizma-na-balgarskite-sluzhbi-ozbor.html", "text": "Външният министър Екатерина Захариева връчи най-високото отличие на министерството - „Златна лаврова клонка” на изпълнителния директор на Европол Роб Уейнрайт. Той е избран за поста през 2009 година и преизбран за втори мандат през 2012 година. Уейнрайт е носител и на почетното отличие на Министерството на вътрешните работи „За доблест и заслуга“ - I степен. На награждаването Екатерина Захариева изтъкна големите му заслуги и помощ към българските правооохранителни органи. Председателят на ПГ на ГЕРБ Цветан Цветанов даде пример с организирани, съвместно с Европол операции, като разбиването на печатницата за фалшиво евро в Долно Сахране; „Феникс“ със задържаните 1,2 тона дрога; с Италия срещу източване на кредитни карти. Той уточни, че Уейнрайт е участвал лично и в работата след терористичната атака в Бургас. Роб Уейнрайт благодари за оказаната му чест и заяви: „България има важна роля, не само в подкрепа на Агенцията, но и на всички институции на ЕС в борбата с опасностите на днешния свят“. Той изтъкна, че освен споменатите от Цветанов операции, има още много, което се дължи на професионализма на българските правоприлагащи органи. На среща на четири очи двамата дадоха изключително висока оценка за съвместната работа между България и Европол. Директорът на Агенцията заяви, че винаги е работил с лекота с българските служби и оцени високо техния професионализъм. Обсъдена е важността за това темата за европейската перспектива на Западните Балкани да влезе в Проекта на многогодишното програмиране на Европол за периода 2019-2021 година. „Не трябва да допускаме тези страни да останат бели петна на картата на Европа, защото в противен случай този вакуум може да бъде зает от други геополитически играчи“, изтъкна Цветан Цветанов. На утрешната среща на Съвместната група за парламентарно наблюдение на Европол се очаква да бъдат приети процедурните правила за парламентарен контрол върху работата на Агенцията от националните парламенти и Европейския парламент.", "date": "2018.03.18", "title": "Директорът на Европол Роб Уейнрайт оцени професионализма на българските служби (ОЗБОР)"}
{"url": "http://www.focus-news.net/news/2018/03/18/2500864/interfaks-izbiratelnata-aktivnost-sred-ruskite-voenni-e-98-saobshtavat-ot-ministerstvoto-na-otbranata.html", "text": "Избирателната активност на президентските избори в Русия сред военнослужещите, членовете на техните семейства и цивилния персонал на Въоръжените сили на страната е 98%. Това заяви заместник-министърът на отбраната на Руската федерация Николай Панков на брифинг в Централната избирателна комисия, предава Интерфакс.\r\n„По предварителни данни избирателната активност на военнослужещите, членовете на техните семейства и цивилния персонал на Въоръжените сили е традиционно висока и превишава 98%“, разкри заместник-министърът.\r\nПо последни данни избирателната активност в Русия към 18.00 часа московско време е около 58%. В голяма част от страната изборният ден вече приключи. Тереза Герова", "date": "2018.03.18", "title": "Интерфакс: Избирателната активност сред руските военни е 98%, съобщават от Министерството на отбраната"}
{"url": "http://www.focus-news.net/news/2018/03/18/2500821/ria-novosti-kam-15-chasa-moskovsko-vreme-izbiratelnata-aktivnost-na-prezidentskite-izbori-v-rusiya-e-469.html", "text": "Към 15 часа (московско време) избирателната активност на президентските избори в Руската федерация е 46,9%, предава РИА Новости.\r\nСъответната информация бе представена пред агенцията от Константин Абрамов, генерален директор на фонда „Общоруски център за изучаване на общественото мнение“ (ВЦИОМ), който поясни, че данните са изчислени на база екзитполовете. \r\n„Още днес можем да кажем, че избирателната активност е няколко пъти по-висока, отколкото на предходните президентски избори. Към 15 часа московско време фиксираме избирателна активност от 46,9%“, обяви Абрамов, като подчерта, че по-активно гласуват представителките на нежния пол.Тереза Герова", "date": "2018.03.18", "title": "РИА Новости: Към 15 часа московско време избирателната активност на президентските избори в Русия е 46,9%"}
{"url": "http://www.focus-news.net/news/2018/03/18/2500865/andon-mavrodiev-ou-sv-sv-kiril-i-metodiy-s-marikostinovo-rabotim-aktivno-po-proekt-tvoyat-chas.html", "text": "ОУ „Св. св. Кирил и Методий“ в село Марикостиново, община Петрич, работи активно по проект „Твоят час“. Това каза за Радио „Фокус“ – Пирин Андон Мавродиев, директор на учебното заведение. Той обясни, че в рамките на проекта са сформирани три клуба. „Единият е по английски език, другият носи наименованието „Опознай родния край“, като той също е на английски език. Неговата цел е не само опознаването на родния край, но има и туристическа насоченост. Третият клуб е за деца с обучителни затруднения по математика“, посочи още Мавродиев. \r\nТой добави, че преди да започнат работа по тази инициатива, от училището са осъществили дейности и по друг проект, който е бил европейски. „Още от 2012 година, тъй като сме средищно училище и сме едно от най-големите в общината, работихме по европейски проект за целодневно обучение. Той бе до 2015 година, а след това бе удължен малко“, допълни Мавродиев. \r\nТой отбеляза, че в учебното заведение се развиват и  извънкласни дейности, свързани с отбелязването на различни празници. „Определена мога да кажа, че доста са дейностите, които реализираме в училището. Така например, наскоро отбелязахме 140-ата годишнина от Освобождението на България, преди това отбелязахме годишнината от обесването на Васил Левски. Децата цяла седмица преди датите се готвят, събират материали и правят най-различни табла. От своя страна класните ръководители в часовете дискутираха и работят с тях“, уточни Мавродиев. \r\nТой коментира, че за Коледа и Великден училището орканизира големи тържества, които се провеждат в читалището в селото. „Там има голям салон, който използваме за тези цели. В общи линии, децата ни са много активни и работят усилено по всички теми, които им задаваме“, каза също Мавродиев.\r\nЛивия НИНОВА", "date": "2018.03.18", "title": "Андон Мавродиев, ОУ „Св. св. Кирил и Методий“ – с. Марикостиново: Работим активно по проект „Твоят час“"}
{"url": "http://www.focus-news.net/news/2018/03/18/2500861/ekathimerini-gratskata-upravlyavashta-koalitsiya-se-opasyava-ot-prodalzhitelna-kriza-s-turtsiya.html", "text": "Напрежението между Гърция и Турция, подхранено от ареста на двама военнослужещи на Атина преди почти три седмици, и острата реторика на Анкара породи тревога в коалиционното правителство на СИРИЗА, че двете страни се насочват към продължителна криза, пише Василис Недос в статия за електронното издание Ekathimerini.\r\nВъпреки поддържането на диалога с Анкара по редица комуникационни канали, в Атина са налице сериозни опасения, че Турция възнамерява да продължи ескалацията на напрежението.\r\nПример за това е липсата на информация относно съдбата на двамата войници, задържани в Турция по обвинение, че са влезли в забранена военна зона на нейна територия. Според Атина турските власти умишлено забавят хода на съдебната процедура, за да ги използват като коз срещу Гърция в преговори по други въпроси. Според Недос по този начин Анкара може да принуди Атина да екстрадира осмината турски военнослужещи, които избягаха в Гърция и потърсиха политическо убежище след неуспешния опит за държавен преврат от лятото на 2016 г. \r\nАнализатори твърдят, че поведението на Турция е убедило Атина, Вашингтон, Брюксел и други столици на страни от Европейския съюз, че Анкара прибягва до стратегия, която включва задържане на хора като средство за изнудване, особено на западните държави.\r\nСлучаят на двамата гръцки войници и позицията на Турция бяха част от дискусиите миналата седмица между помощник-държавния секретар на САЩ по въпросите на Европа и Евразия Уес Мичъл и министъра на отбраната Панос Каменнос. Вашингтон се занимава с подобен проблем след ареста в Турция през октомври 2016 г. на американския пастор Андрю Брънсън и осъждането му от местен съд миналата седмица.\r\nС оглед на това, Атина добре осъзнава, че Вашингтон и ЕС имат много ограничено влияние върху Турция, за да поддържат отворени линии на комуникация с Гърция.Тереза Герова", "date": "2018.03.18", "title": "Ekathimerini: Гръцката управляваща коалиция се опасява от продължителна криза с Турция"}
{"url": "http://www.focus-news.net/news/2018/03/18/2500866/varna-16-uchenitsi-ot-krazhotsite-v-observatoriyata-v-grada-sa-klasirani-za-uchastie-v-natsionalniya-krag-na-olimpiadata-po-astronomiya.html", "text": "16 ученици от кръжоците по астрономия във варненската обсерватория са класирани за участие в националния кръг на олимпиадата по астрономия, който ще се проведе в Кърджали в периода 4-6 май. Това каза в интервю за Радио „Фокус“ – Варна Свежина Димитрова, директор на Център за подкрепа за личностно развитие-Народна астрономическа обсерватория и планетариум „Николай Коперник“ във Варна. \r\nУчениците, които са се представили успешно във втория кръг на националната олимпиада по астрономия, са възпитаници на МГ ”Д-р Петър Берон”, ГПЧЕ ”Йоан Екзарх”, І ЕГ, СУ ”Найден Геров”, СУ ”П. Кр. Яворов”  и са подготвени от д-р Ева Божурова и  Иванка Гецова-Момчева – старши учители в обсерваторията. Много силно е представянето на Тервел Стоянов и Васил Иванов, съответно първи и втори във възрастова група 7-8 клас сред връстниците си от цяла България. „Надявам се и на следващият кръг на олимпиадата да имаме така добре представили се ученици. Пожелаваме успех на младите ни астрономи“, заяви Свежина Димитрова.\r\nВарненската обсерватория се готви активно за предстоящата Национална младежка астрономическа конференция, която ще се проведе в Народна астрономическа обсерватория и планетариум „Николай Коперник“ във Варна от 30 март до 1 април. „Очакваме астрономи-любители, преподаватели от висши учебни заведения,  учени от цяла България, които ще докладват за своите наблюдения и проекти по астрономия, по които са работили цяла година“, допълни Свежина Димитрова.\r\nМарияна ВАЛЕНТИНОВА", "date": "2018.03.18", "title": "Варна: 16 ученици от кръжоците в обсерваторията в града са класирани за участие в националния кръг на олимпиадата по астрономия"}
{"url": "http://www.focus-news.net/news/2018/03/18/2500868/nimh-utre-na-mnogo-mesta-glavno-v-yuzhnata-polovina-ot-stranata-shte-ima-valezhi-ot-dazhd-po-znachitelni-prez-noshtta-sreshtu-vtornik-v-yugozapadnite-rayoni.html", "text": "През нощта над Северна и Източна България облачността ще е значителна, но ще е почти без валежи. Над западните и централните части от Южна ще има временни разкъсвания на облачността. Минималните температури ще са между минус 2° и 3°, в крайните югозападни райони до 5° – 6°. Това съобщи за Агенция \"Фокус\" Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН). Утре ще преобладава облачно време и на много места, главно в южната половина от страната, ще има валежи от дъжд, по-значителни - през нощта срещу вторник в югозападните райони. Привечер в Северозападна България също ще има валежи, които с понижението на температурите ще преминават в сняг. Ще духа умерен, в Дунавската равнина и източните райони – временно и силен вятър от североизток. Максималните температури ще са от 3 – 5° на места в Северна до 10 – 13° в Югозападна България.\r\nПо Черноморието ще бъде предимно облачно, ветровито и с валежи от дъжд. Привечер по северното крайбрежие дъждът ще премине в сняг. Ще духа умерен и силен североизточен вятър. Максималните температуи ще са между 2 и 7°. Вълнението на морето ще е 3 - 4 бала. Температурата на морската вода е 6 - 8°.\r\nВ планините ще бъде предимно облачно, ветровито и с валежи от сняг, под около 1700 метра - от дъжд. Ще духа силен южен, по високите и открити части - и бурен югозападен вятър. Максималната температура на височина 1200 метра ще е около 5°, на 2000 метра - около 0°.\r\nАтмосферното налягане ще се повиши, но ще остане по-ниско от средното за месеца.И през следващите дни времето ще остане много динамично, с условия за валежи и вятър, променящ се по посока и скорост. Температурите в Северна България ще бъдат много по-ниски от тези в Южна. През нощта срещу вторник валежите от запад ще се активизират. С понижението на температурите на много места в Северна България и по високите котловинни полета на Западна, ще завали сняг, в останалата част от страната – дъжд. Вятърът от запад-северозапад временно ще се усили, особено в източните райони. По-късно през деня във вторник от юг-югозапад валежите ще спират и облачността за кратко ще се разкъса до слънчево. Дневните температури ще са в много широки граници: от 2°-5° в Северна до 9°-14° - в Южна България. В сряда облачността отново ще се увеличи. Вятърът временно ще се обърне от юг-югоизток, ще се усили, особено в Източна България. Малко ще се затопли, но привечер и през нощта срещу четвъртък, отначало от северозапад, впоследствие и от североизток, ще нахлува студен въздух. Ще започнат валежи, които бързо ще обхванат цялата страна; има повишена вероятност да бъдат значителни и в много райони да преминат в сняг.", "date": "2018.03.18", "title": "НИМХ: Утре на много места, главно в южната половина от страната, ще има валежи от дъжд, по-значителни - през нощта срещу вторник в югозападните райони"}
{"url": "http://www.focus-news.net/news/2018/03/18/2500823/tsik-na-rusiya-izbiratelnata-aktivnost-na-prezidentskite-izbori-previshi-50-protsenta.html", "text": "Към 17.08 часа московско време избирателната активност на президентските избори в Русия е достигнала до 51,9%. Това обяви заместник-председателят на Централната избирателна комисия на Руската федерация Николай Булаев, предава Интерфакс.\r\nКъм 12 часа московско време избирателната активност бе 34,72%. \r\nИзборният ден ще приключи в 21 часа московско време, когато ще бъдат закрити избирателните участъци в най-западния регион на Русия – Калининградската област. В източните региони на страната избирателните участъци вече бяха закрити и бе стартирано преброяване на гласовете. Тереза Герова", "date": "2018.03.18", "title": "ЦИК на Русия: Избирателната активност на президентските избори превиши 50 процента"}
{"url": "http://www.focus-news.net/news/2018/03/18/2500857/vuk-yeremich-bivsh-vanshen-ministar-na-sarbiya-aleksandar-vuchich-vodi-tayni-pregovori-s-hashim-tachi-i-ramush-haradinay.html", "text": "Председателят на Скупщината и бивш първи дипломат на Белград Вук Йеремич твърди, че президентът на Сърбия Александър Вучич води тайни преговори с държавния глава и премиера на Косово, съответно Хашим Тачи и Рамуш Харадинай, съобщава скопското електронно издание МКД.\r\nСпоред Йеремич сръбският президент „неуспешно се опитва да мами международната общност\" и „да купи допълнително време за себе си и коалиционните си партньори\" в Прищина.\r\n„Като срок за решаване на косовския въпрос се споменава началото на лятото и Вучич сега се нуждае от всичко, което може да използва като смокинов лист. Във вторник Вучич беше в Париж на тайна вечеря с Хашим Тачи, а днес (неделя) тайно отпътува за Ню Йорк, за което сръбската общественост не е информирана. Той също така води преговори с Харадинай чрез близък посредник от обкръжението му\", заяви Йеремич пред сръбската телевизия Фејс.\r\nЙеремич, който е бивш министър на външните работи на Сърбия, заяви, че Вучич е предложил на Запада „гениална идея\" за обмен на южната част на Сърбия за Северно Косово, но тя е била отхвърлена, тъй като отдавна е обещал подписване на всеобхватно споразумение между Белград и Прищина, което ще позволи на Косово да стане част от ООН.Тереза Герова", "date": "2018.03.18", "title": "Вук Йеремич, бивш външен министър на Сърбия: Александър Вучич води тайни преговори с Хашим Тачи и Рамуш Харадинай"}
{"url": "http://www.focus-news.net/news/2018/03/18/2500870/d-r-dora-georgieva-dietolog-postite-sa-nachin-za-detoksikatsiya-na-organizma-ni.html", "text": "Постите са начин за детоксикация на организма ни. Това каза за Радио „Фокус“ – Пирин д-р Дора Георгиева, диетолог. По думите й във връзка с великденския пост хората по-често проявяват интерес как постите се отразяват на здравето и какви храни може да се консумират по време на режима. „Постите и здравето са една много дискутирана тема. Добре е да внесем повече яснота по въпроса. По време на великденския пост от менюто се изключват всички животински, белтъчни храни, млечните продукти, както и месо, риба и яйца“, допълни тя. Диетологът коментира, че това са четири основни вида храна, който са наситени с белтъци и по време на поста хората трябва да им намерят заместители. \r\n„Постите са време за почивка на организма. Когато човек е постил дълго време, той се чувства значително по-добре физически и емоционално“, подчерта тя. Д-р Георгиева уточни, че преди поста е важно човек постепенно да намалява количеството на приеманите месо, мляко и животински продукти, защото по този начин организмът по-лесно ще привикне към разликата в храненето. „Връщането към нормалният режим на хранене също трябва да стане постепенно“, коментира диетологът.\r\nКристина МИТКОВА", "date": "2018.03.18", "title": "Д-р Дора Георгиева, диетолог: Постите са начин за детоксикация на организма ни"}
{"url": "http://www.focus-news.net/news/2018/03/18/2500867/tass-vladimir-putin-pobezhdava-na-prezidentskite-izbori-v-rusiya-s-739-protsenta-pokazvat-ekzitpolovete.html", "text": "Настоящият държавен глава на Руската федерация Владимир Путин побеждава на президентските избори в страната, събирайки подкрепата на 73,9% от избирателите. Това показват екзитполовете на Всеруския център за проучване на общественото мнение (ВЦИОМ), предава TACC.\r\n„Съгласно резултатите от екзитполовете на ВЦИОМ, в първия тур на изборите за президент е избран (Владимир) Путин (79,9%)“, се казва в съобщение, представено пред агенцията. В него обаче не се съдържат данни за подкрепата, която са получили останалите претенденти за поста.\r\nНа предходните президентски избори в Русия Путин събра 63,60% от гласовете.Тереза Герова", "date": "2018.03.18", "title": "ТАСС: Владимир Путин побеждава на президентските избори в Русия с 73,9 процента, показват екзитполовете"}
{"url": "http://www.focus-news.net/news/2018/03/18/2500873/the-hill-v-sasht-se-opasyavat-che-potentsialnata-sdelka-za-prodazhba-na-reaktori-za-aets-na-sauditska-arabiya-mozhe-da-dovede-do-razprostranenie-na-yadreni-orazhiya-v-blizkiya-iztok.html", "text": "Потенциалната сделка между САЩ и Саудитска Арабия за доставки на реактори за АЕЦ предизвиква опасения за разпространяването на ядрени оръжия в нестабилния Близък изток, коментират в редакцията на американското издание The Hill.\r\nСтава въпрос за споразумение, което ще позволи на САЩ да продаде ядрени реактори на арабското кралство. Администрацията на президента Доналд Тръмп вече е започнала преговори – миналия месец американският министър на енергетиката Рик Пери проведе среща в Лондон с високопоставени представители на Рияд.\r\nСключването на подобна сделка, регламентирана в Закона за атомната енергия от 1954 г. (в раздел, наречен „123 споразумения“ – по примера на договори, постигнати с други държави), дава възможност за прехвърляне на ядрен материал, оборудване или компоненти от САЩ към друга страна, ако тя отговаря на девет критерия, които гарантират неразпространението им. \r\nСаудитският престолонаследник Мохамед бин Салман ще посети Вашингтон следващата седмица и със сигурност ще повдигне въпроса в разговорите си с американския президент ДоналдТръмп. Но коментарите на саудитския принц, които направи по-рано тази седмица, а именно, че Рияд ще разработи ядрена бомба „колкото е възможно по-скоро\", ако Иран предприеме подобна стъпка, предизвика сериозна загриженост във Вашингтон за истинските намерения, които близкоизотчното кралство има за подготвяното споразумение със САЩ. \r\n„Престолонаследникът на Саудитска Арабия потвърди това, което мнозина отдавна подозираха - ядрената енергия в Саудитска Арабия е нещо повече от електрическа енергия, става дума за геополитическа власт\", коментира сенатор Ед Марки в изялвение. „САЩ не трябва да правят компромиси със стандартите за неразпространение на ядрено оръжие във всяко споразумение, сключено със Саудитска Арабия\", предупреди сенаторът. \r\nКогато САЩ сключиха подобно споразумение с Обединените арабски емирства (ОАЕ) през 2009 г., ОАЕ доброволно се съгласиха да забранят обогатяването на уран или преработката на отработено гориво, за да получат ключовия за производството на ядрени оръжия плутоний. Това споразумение стана известно като „златен стандарт\", за който застъпниците на неразпространението на оръжията твърдят, че трябва да бъде включено към примерите, заложени в закона от 1954 г. \r\nВ Рияд обаче бяха категорични, че няма да приемат този „златен стандарт“ поради съперничеството си с Техеран. Иранската ядрена програма ограничава дейностите по обогатяване на уран, но не ги забранява изцяло, припомнят от редакцията.\r\nИнтервюто, което Мохамед бин Салман даде за CBS News по-рано тази седмица, засили опасенията, че Саудитска Арабия ще използва ядрената си програма, за да се противопостави на Иран.\r\nАли Шихаби, основател на Фондация \"Арабия\", изследователски екип, финансиран от корпоративни спонсори от Саудитска Арабия, заяви, че основната цел на царството е икономическа. Саудитска Арабия трябва да диверсифицира източниците си на гориво, тъй като износът на нефт задвижва икономиката й. Все пак Шихаби признава, че „Иран е сянката, която се движи над всичко\".\r\nТой твърди, че е по-добре САЩ да сключат сделката със Саудитска Арабия с някои отстъпки за неразпространение на ядреното оръжие, вместо да оставят Рияд да сключи подобно споразумение с други потенциални доставчици като Русия например. Подобен сценарий ще навреди на отношенията между САЩ и Саудитска Арабия, ще отслаби възможностите за бизнес на американците и ще отслаби надзора на Вашингтон върху ядрената технология в Близкия изток, предупреди Шихаби. Тереза Герова", "date": "2018.03.18", "title": "The Hill: В САЩ се опасяват, че потенциалната сделка за продажба на реактори за АЕЦ на Саудитска Арабия може да доведе до разпространение на ядрени оръжия в Близкия изток"}
{"url": "http://www.focus-news.net/news/2018/03/18/2500874/teritorialno-statistichesko-byuro-smolyan-realiziranite-noshtuvki-prez-dekemvri-2017-g-v-oblast-smolyan-sa-sas-1782-poveche-spryamo-predhodniya-mesets.html", "text": "Реализираните нощувки в област Смолян са 78 313, като 68 199 (87.1%) от тях са от български граждани, а 10 114 (12.9%) – от чужденци. Спрямо ноември 2017 г. нощувките се увеличават със 178.2%. Това съобщиха от Териториално статистическо бюро „Юг“-Смолян. В сравнение със същия месец на предходната година, през декември 2017 г. реализираните нощувки се увеличават с 21.2%, като нощувките в местата за настаняване с 3 звезди се увеличават с 34.0%, в категориите с 4 и 5 звезди – с 24.3%, а в местата с 1 и 2 звезди – с 1.0%.\r\nПрез декември 2017 г. в местата за настаняване с 3 звезди са реализирани 52.6% от нощувките на чужденци и 34.5% – на български граждани. В местата за настаняване с 4 и 5 звезди са осъществени 41.2% от общия брой нощувки на чужди граждани и 40.3% – на българи, докато в останалите места за настаняване (с 1 и 2 звезди) тези дялове са съответно 6.2 и 25.2%.\r\nПрез декември 2017 г. в област Смолян са функционирали 273 места за настаняване с над 10 легла, от които 138 са хотели и 135 – други места за краткосрочно настаняване (хижи, квартири, почивни станции, бунгала и ваканционни селища). Броят на стаите в тях е 5 455, а на леглата – 11 276. В сравнение с предходния месец общият брой на местата за настаняване (функционирали през периода) се увеличава с 40.7%, а леглата в тях – с 48.7%. Спрямо декември 2016 г. общият брой на местата за настаняване се увеличават със 7.5%, а леглата в тях – с 5.6%.\r\nПренощувалите лица в местата за настаняване през декември 2017 г. се увеличават с 16.8% в сравнение със същия месец на 2016 г. и достигат 32 668. От всички пренощували лица 91.0% са българи и са реализирали средно по 2.3 нощувки. 43.7% от тях са нощували в местата за настаняване с 4 и 5 звезди. Пренощувалите чужденци са 2 944, като 47.6% от тях също са предпочели местата за настаняване с 4 и 5 звезди.", "date": "2018.03.18", "title": "Териториално статистическо бюро-Смолян: Реализираните нощувки през декември 2017 г в област Смолян са със 178.2% повече спрямо предходния месец"}
{"url": "http://www.focus-news.net/news/2018/03/18/2500872/vidin-vazstanoveno-e-dvizhenieto-po-pat-i-1-vidin-montana-v-rayona-na-s-ruzhintsi.html", "text": "Възстановено е движението по път I-1 Видин - Монтана в района на с. Ружинци. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.18", "title": "Видин: Възстановено е движението по път I-1 Видин - Монтана в района на с. Ружинци"}
{"url": "http://www.focus-news.net/news/2018/03/18/2500839/tass-kyurdite-obyaviha-partizanska-voyna-sreshtu-turskite-voyski-v-afrin.html", "text": "Кюрдските „Отряди за народна самоотбрана“ (YPG), напуснали административния център в Африн, са обявили преминаване към партизанска война срещу турската армия в Северна Сирия, предава ТАСС, като се позовава на изявление от командването на YPG, разпространено от информационна агенция Firat. В него се подчертава, че кюрдите са „запазили своя потенциал и организират повсеместна въоръжена съпротива срещу интервенцията“. \r\nВъоръжените сили на Турция, съвместно със съюзната им „Сирийска свободна армия“ (ССА), превзеха Африн в неделя като част от военната операция „Маслинова клонка“, започнала на 20 януари. По данни на Firat в резултат на проведената операция само от последните дни жертви на турските въздушни удари и артилерийски обстрел са станали 289 души, в това число повече от 40 деца.Тереза Герова", "date": "2018.03.18", "title": "ТАСС: Кюрдите обявиха партизанска война срещу турските войски в Африн"}
{"url": "http://www.focus-news.net/news/2018/03/18/2500877/predstoyashti-mezhdunarodni-sabitiya-za-19-martagentsiya-fokus.html", "text": "Британският министър по въпросите, свързани с Брекзит, Дейвид Дейвис ще се срещне с главния преговарящ на ЕС, за да обсъдят въпросите, свързани с излизането на Великобритания от ЕС.\r\n*** Експерти от Организацията за забрана на химическото оръжие ще пристигнат във Великобритания, за да започнат разследване на субстанцията, използвана за отравянето на руския агент Сергей Скрипал.\r\n*** Външните министри на страните-членки на ЕС ще проведат среща, на която ще обсъдят отравянето на Сергей Скрипал, както и ситуацията на Корейския полуостров, Украйна, Сирия и Иран.\r\n*** Германският канцлер Ангела Меркел ще посети Полша, за да обсъди двустранните отношения. \r\n*** Престолонаследникът на Саудитска Арабия Мохамад бин Салман ще посети САЩ.\r\n*** Руският външен министър Сергей Лавров е на посещение във Виетнам.\r\n***", "date": "2018.03.18", "title": "Предстоящи международни събития за 19 март(Агенция „Фокус“)"}
{"url": "http://www.focus-news.net/news/2018/03/18/2500871/sled-vechnoto-derbi-pobeda-za-chervenite-13-zadarzhani-i-2-izpochupeni-avtobusa-obzor.html", "text": "ЦСКА победи Левски с 1:0 в дерби от последния 26-и кръг на редовния сезон, след който предстоят плейофите. Това е 143-тата среща между двата отбора в елита. Вечните съперници ще се срещнат още четири пъти тази пролет – по два мача в плейофите и за Купата на България. Заради обилния дъжд теренът на Националния стадион „Васил Левски“ беше наводнен и играта за двата отбора беше трудна. Единственият гол в мача отбеляза в 84-тата минута централният нападател на „червените“ Фернандо Каранга. \r\nСпоред треньора на ЦСКА Стамен Белчев условията на игра са изравнили силите на двата отбора. Той изрази задоволството от успеха на своя тим и изтъкна, че играчите му са демонстрирали повече характер и заслужено грабват трите точки. Треньорът на Левски Делио Роси заяви: „Има още четири мача. Ако на хубав терен са по-добри от нас, ще ги поздравя“. По думите му мачът се е решил от една ситуация, а късметът не е бил със „сините“. \r\nПреди мача при сблъсъци между фенове на ЦСКА и Левски бяха изпотрошени два автобуса. Единият с камъни, а другият - с бухалки. Около 40 мъже с качулки хвърляха камъни по автобус на „сини“ фенове от Панагюрище на АМ „Тракия“. При втория инцидент, отново маскирани фенове, изпочупиха с бухалки стъклата на автобуса на феновете на съперника. В последствие полицията задържа двама от тях. Продължава установяването на останалите участници, както и на обстоятелствата около двата случая. Няма пострадали и при двата инцидента. \r\nСДВР задържа 13 души преди началото на двубоя. Двама - с наркотици, осем - със забранени предмети (пиротехника, нож или маска), а трима, защото отказали да изпълнят полицейско разпореждане и се държали грубо и арогантно. 27 зрители не са допуснати на стадиона заради видимо нетрезвото им състояние. В СДВР не постъпиха сигнали за спречквания или инциденти между феновете преди, по време или след дербито.\r\nБиляна ИВАНОВА", "date": "2018.03.18", "title": "След „вечното дерби“: Победа за „червените“, 13 задържани и 2 изпочупени автобуса (ОБЗОР)"}
{"url": "http://www.focus-news.net/news/2018/03/18/2500879/veliko-tarnovo-ot-26-mart-bchk-zapochva-razdavaneto-na-hranitelni-produkti-na-nuzhdaeshti-se-litsa-v-grada.html", "text": "От 26 март БЧК започва раздаването на хранителни продукти на нуждаещи се лица във Велико Търново. Това съобщи за Радио „Фокус“ – Велико Търново Румяна Христова от Областния съвет на червенокръстката организация. Правоимащите могат да получат помощите си до 4 май, всеки ден от 9.00 до 13.00 часа. Пунктът е разположен на ул. „Марно поле“ № 14 / срещу парк „Марно поле”/. Ще бъдат раздавани седем продукта – леща – 7 кг; рибна консерва – 7 бр.; лютеница – 4 бр.; грах – 4 бр.; доматено пюре – 2 бр.; мед – 2 бр.; бисквити – 6 бр. Общото им тегло е 17, 320 кг. Румяна Христова съобщи, че кампанията ще стартира поетапно във всички общини на територията на областта. На 26 март, освен във Велико Търново, раздаването на хранителните пакети започва и в общините Елена, Златарица и Лясковец. От 2-ри април стартира в Горна Оряховица, Полски Тръмбеш , Свищов и Сухиндол, от 3-ти – в Сухиндол, а от 4-ти – в Павликени. „Има достатъчно време, затова призовавам бенефициентите да не се струпват в първата седмица, защото се чака много. Нека използват целия април, за да си получат хранителните продукти. Призовавам всички, които са чули да информират и своите близки и роднини, за да може повече хора да си получат тази хранителна помощ“, допълни Румяна Христова.\r\nТя уточни, че 10 712 социално слаби лица от областта ще получат хранителни пакети по програмата. Провоимащите са лица и семейства, подпомагани с целева помощ за отопление за отоплителния сезон 2015/2016 година; майки/осиновителки/, които получават месечни помощ за отглеждане на дете до навършване на една година по реда на чл. 8, ал. 1 Закона за семейните помощи за деца; лица и семейства, получили еднократна помощ за ученици, записани в първи клас по чл.10а от Закона за семейните помощ за деца; лица и семейства, получили еднократни или месечни помощи, предназначени за превенция и реинтеграция, отглеждане на дете при близки роднини и в приемни семейства по реда и условията на Правилника за прилагане на Закона за закрила на детето; лица и семейства, инцидентно пострадали от бедствия и аварии при форсмажорни обстоятелства, подпомогнати с еднократна помощ. Хранителни пакети ще получат и лица с установени 90 % трайни увреждания с чужда помощ, получили интеграционни добавки по реда на Закона за интеграция на хората с увреждания /ЗИХУ/, които имат личен доход до 314 лева към месец февруари 2017 година.\r\nНадежда КРЪСТЕВА", "date": "2018.03.18", "title": "Велико Търново: От 26 март БЧК започва раздаването на хранителни продукти на нуждаещи се лица в града"}
{"url": "http://www.focus-news.net/news/2018/03/18/2500881/predsedatelyat-na-narodnoto-sabranie-tsveta-karayancheva-parlamentarniyat-kontrol-shte-povishi-demokratichnata-legitimnost-na-evropol.html", "text": "Парламентарният контрол ще повиши демократичната легитимност на Европол, заяви председателят на Народното събрание Цвета Караянчева, която приветства тази вечер участниците в Срещата на Съвместната група за парламентарен контрол на Европол. Това съобщиха от пресцентъра на Народното събрание. Форумът, който ще бъде открит утре в НДК, е четвъртото събитие от парламентарното измерение на Българското председателство на Съвета на ЕС. Негов домакин е Комисията по вътрешна сигурност и обществен ред на Народното събрание. \r\nПарламентарният контрол ще даде на гражданите гаранция, че правата им ще бъдат защитени и ще има надеждни механизми те да бъдат информирани за работата в сектор сигурност и за дейността на Европол, заяви Цвета Караянчева. Тя допълни, че това е единствената форма за надзор над функционирането на агенцията от Европейския парламент, съвместно с националните законодателни институции. \r\nКато председател на Народното събрание Цвета Караянчева отбеляза колко важна за демократичните ни общества е контролната дейност на всеки един парламент. Тя посочи, че тази основна функция на законодателните институции пряко интересува европейските граждани – тези, които са ги избрали, и пред които те носят отговорност. \r\nПредседателят на Комисията по вътрешна сигурност и обществен ред Цветан Цветанов приветства с добре дошли в София над 130 депутати от националните парламенти, които утре ще участват в заседанието на Съвместната група за парламентарен контрол на Европол. Той благодари на председателя на Комисията по граждански свободи, правосъдие и вътрешни работи в Европейския парламент Клод Мораес, с когото ще съпредседателстват форума, за положените усилия през последните месеци в търсене на възможности за постигане на политически консенсус по темата за правилата за парламентарен контрол и включването на темата за Западните Балкани в многогодишната програма за Европол 2019 – 2021 г. В края на изказването си Цветан Цветанов призова парламентаристите да се водят в работата си от консенсуса в името на Европа и преодоляването на новите предизвикателства пред Съюза. \r\nПредседателят на Комисията по граждански свободи, правосъдие и вътрешни работи в Европейския парламент Клод Мораес благодари на българския парламент за отличната организация на форумите от парламентарното измерение на Българското председателство. Ако утре постигнем консенсус по правилата за парламентарен контрол на Европол от страна на националните парламенти и Европейския парламент, това ще е исторически етап от работата на съвместната група и развитието на парламентарния контрол, посочи той. Европол се доказа като най-успешната европейска агенция и голямата заслуга за това е на дългогодишните усилия на директора й Роб Уейнрайт, на неговия екип и работещите в агенцията, за което ги поздравяваме, добави още Клод Мораес. \r\nОсновната ни задача утре ще е да приемем добри правила за парламентарен контрол, за да гарантираме на европейските граждани успешна борба с организираната престъпност и всички останали заплахи, подчерта още Мораес. \r\nМинистърът на вътрешните работи Валентин Радев призова парламентаристите и екипа на Европол да помагат на страните от Западните Балкани и тази задача да бъде заложена в следващата многогодишна програма на Европол 2019 – 2021 г. Тази подкрепа е от решаващо значение за борбата на страните в региона с организираната престъпност и тероризма, подчерта министър Радев. Той призова също за подкрепа от страна на Европол за страните, които са външни граници на ЕС. България се справя отлично с охраната на външната граница и това личи и в оценките на Фронтекс, но подкрепата от страна на Европол и за България, и за останалите страни, които пазят външните граници на Съюза, е от важно значение за успешното изпълнение на задачите по охрана на външните граници на ЕС, отбеляза още Валентин Радев. \r\nГостите на форума бяха поздравени с фолклорни изпълнения на ученици от Националното училище за фолклорни изкуства „Широка Лъка“.", "date": "2018.03.18", "title": "Председателят на Народното събрание Цвета Караянчева: Парламентарният контрол ще повиши демократичната легитимност на Европол"}
{"url": "http://www.focus-news.net/news/2018/03/18/2500859/tass-zavarshi-glasuvaneto-na-prezidentskite-izbori-v-ruskite-regioni-s-moskovsko-vreme.html", "text": "Завършено е гласуването на президентските избори в Русия в регионите с московско време, предава ТАСС , като пояснява, че това са почти пет дузини региони на страната, или 35, включително Москва и Санкт Петербург.\r\nКъм 19 часа московско време избирателната активност е била 59,9%.\r\nКъм 17.08 часа московско време избирателната активност на президентските избори в Русия бе достигнала до 51,9%. Това обяви по-рано заместник-председателят на Централната избирателна комисия на Руската федерация Николай Булаев.\r\nВ източните региони на страната избирателните участъци вече бяха закрити и бе стартирано преброяване на гласовете.Тереза Герова", "date": "2018.03.18", "title": "ТАСС: Завърши гласуването на президентските избори в руските региони с московско време"}
{"url": "http://www.focus-news.net/news/2018/03/18/2500876/otneseni-pokrivi-padnali-darveta-i-sela-bez-tok-vsledstvie-na-burniya-vyatar-v-stranata-obzor.html", "text": "Оранжев код за силен вятър бе обявен в цялата страна, в някои области валя проливен дъжд. На тел. 112 са получени десетки сигнали за паднали дървета, стълбове, съборени огради, покриви и др. През изминалото денонощие пожарникари и спасители са участвали в общо 104 спасителни операции. Голяма част от тях са били свързани със сигнали за закъсали автомобили, паднали дървета, спасяване на животни, отстраняване на предмети, съдействие на граждани, отводнявания на административни и частни сгради. \r\nВ столицата през целия ден продължи работата на екипите на Дирекция „Аварийна помощ и превенция” към Столична община по отстраняване на паднали клони и дървета, както и обезопасяване на надвиснали ламарини. До 17.30 часа екипите са се отзовали на 28 сигнали, свързани с клони и дървета. Във връзка с валежите е отреагирано и на два сигнала за завиряване в \"Малинова долина\" и във Владая. Падналите вследствие на вятъра клони, се почистват и от екипи на „Зелена система”. Дейностите по почистване на паркове и междублокови пространства ще продължат. Извършва се и наблюдение на речните корита и оттоците на Южната дъга на Столичен околовръстен път, както и на общинските язовири, които се изпускат контролирано. \r\nВ неделния ден силният вятър отнесе покриви на къщи във Врачанско. За Агенция „Фокус“ кметът на Враца Калин Каменов уточни, че леко пострадали граждани от паднали керемиди. „Има леко пострадали граждани от паднали керемиди, от отломки от къщи. Дървета са паднали върху коли, буквално са унищожени и цели покриви на къщи в някои села, има счупени стъкла. Има паднали електрически стълбове, някои места са без електрозахранване“, коментира кметът. Каменов уточни, че екип на общината обикаля пострадалите населени места и описва щетите. „Преминалият ураганен вятър през последното денонощие е причинил щети в голяма част от населените места от община Враца. Безспорно най-сериозни са проблемите в квартал Кулата. В момента всички дежурни екипи на местната администрация са ангажирани да описват пораженията“, каза още той. По думите му след като бъдат обобщени всички сигнали, Община Враца ще изготви протокол и ще отправи искане за финансова помощ от Междуведомствената комисия. Експертите от Община Враца извършват огледи във всички населени места. В село Бели извор е разрушен покривът на параклиса. Временно е било преустановено електрозахранването в село Челопек, но проблемът е разрешен и населеното място е с нормално захранване. Към момента екипи на електроразпределителното дружество работят по отстраняване на проблема с електрическото захранване в квартал Бистрец.\r\nСлужители от звено „Инспекторат“ извършват огледи на територията на града. При проверката е установено наличието на паднали дървета, преместени съдове за сметосъбиране, повредени покривни конструкции и изолации. Компрометирана е настилката на изкуственото игрище в парка в жк. „Дъбника“. В резултат от силния вятър има увредени стъкла на автомобили, счупени са и част от прозорците на Средношколското общежитие, а оградата на изкуственото игрище в жк. „Сениче“ е паднала.\r\nЗаради бурния вятър и дъжда няколко села в Ловеч и Пазарджик останаха без ток.", "date": "2018.03.18", "title": "Отнесени покриви, паднали дървета и села без ток вследствие на бурния вятър в страната (ОБЗОР)"}
{"url": "http://www.focus-news.net/news/2018/03/18/2500875/vmro-dpmne-za-10-mesetsa-sdms-prevarna-makedoniya-v-otvlechena-i-porobena-darzhava.html", "text": "За 10 месеца СДМС превърна Македония в отвлечена и поробена държава, в която върховенството на закона е просто мисъл, а Конституцията и законите на държавата са мъртво слово на хартия. Това се казва в изявление на опозиционната ВМРО-ДПМНЕ, предава скопският телевизионен канал A1 On.\r\n„СДСМ и Зоран Заев дълго ще носят срама, че на 14 март погазиха демокрацията, законите и Конституцията на Република Македония. Те поставиха партията пред държавните интереси. Заев и СДСМ са основните и отговорни виновници за противоконституционния закон за двуезичието. Гражданите ясно видяха това“.\r\n„Насилственото приемане на закона за двуезичието нарушава процедурните, правните и конституционните процедури. Този закон е вредонен, неприложим и противоконституционен. ВМРО-ДПМНЕ не признава този закон и никога няма да го признае, защото води до нови разделения и конфликти в обществото“, става ясно още от текста. Тереза Герова", "date": "2018.03.18", "title": "ВМРО-ДПМНЕ: За 10 месеца СДМС превърна Македония в отвлечена и поробена държава"}
{"url": "http://www.focus-news.net/news/2018/03/18/2500880/a1on-makedoniya-spored-sdsm-e-litsemerno-vmro-dpmne-da-govori-za-porobena-darzhava.html", "text": "Според управляващата партия на Македония СДСМ е „лицемерно и несериозно  ВМРО-ДПМНЕ да говори за поробена държава, тъй като Македония с години бе характеризирана като такава именно заради тяхното престъпно управление“, предава македонската медия „A1oN“.\r\nСпоред официално заявление на партията „СДСМ, заедно с мнозинството граждани освободи поробената държава, а свободата дойде еднакво за всички, както за либералите и демократите, така и за консерваторите и националистите.“\r\n„ВМРО-ДПМНЕ е партия на национализма и разделението. ВМРО-ДПМНЕ не може да работи в условия на свобода“, посочват социалдемократите. Виктор Турмаков", "date": "2018.03.18", "title": "„A1oN“ (Македония): Според СДСМ е лицемерно ВМРО-ДПМНЕ да говори за поробена държава"}
{"url": "http://www.focus-news.net/news/2018/03/18/2500900/vladimir-putin-rusiya-iska-da-razviva-polozhitelni-otnosheniya-na-vsichki-kontinenti.html", "text": "Президентът на Русия Владимир Путин заяви, че страната му има интерес да развива положителни отношения със всички страни на всички континенти, предава РИА Новости.\r\n„Интересуваме се от това, отношенията в света между държавите на всички континенти да се развиват позитивно и така да се изгражда дневният ред по света“, заяви Путин пред журналисти в избирателния си щаб. Виктор Турмаков", "date": "2018.03.18", "title": "Владимир Путин: Русия иска да развива положителни отношения на всички континенти"}
{"url": "http://www.focus-news.net/news/2018/03/18/2500898/vladimir-putin-tvardeniyata-che-rusiya-stoi-zad-otravyaneto-na-sergey-skripal-sa-bezsmislitsi.html", "text": "Президентът на Русия Владимир Путин заяви, че твърденията че страната му стои зад нападението с отровен газ срещу бившия служител на ГРУ Сергей Скрипал са „безсмислици“, но, че Москва е готова да си сътрудничи с разследването, предава  AFP.\r\n„Това са абсолютни безсмислици, че някой в Русия ще си позволи да направи нещо подобно преди изборите и Световното първенство по Футбол“, заяви Путин. Той допълни, че страната му е „разрушила всичките си химически оръжия“.\r\n„Готови сме да участваме в разследването“, допълни той. Виктор Турмаков", "date": "2018.03.18", "title": "Владимир Путин: Твърденията, че Русия стои зад отравянето на Сергей  Скрипал са безсмислици"}
{"url": "http://www.focus-news.net/news/2018/03/18/2500878/yeni-safak-turtsiya-opredeli-prevzemaneto-na-tsentara-na-afrin-kato-znachitelno.html", "text": "Прессекретарят на турското президентство Ибрахим Калън описа като „значително“ превземането на центъра на северозападния сирийски град Африн по време на операцията на турските въоръжени сили „Маслинова Клонка“, пише  Yeni Safak.\r\n„Посланието към терористичните организации и към целия свят е ясно: Турция ще продължи да се придвижва с уверени крачки по пътя на стабилността, доверието и справедливостта“, заяви Калън. „Духът на битката при Чанъккале от 18 март все още стои след 103 години“, заяви той, имайки предвид победната битка на Османската армия по време на Първата световна война.\r\nКалън допълни, че турският президент Реджеп Тайип Ердоган е водил операцията в Африн и посочи, че „в момента все още текат хуманитарни и въоръжени операции в региона“.  Виктор Турмаков", "date": "2018.03.18", "title": "Yeni Safak: Турция определи превземането на центъра на Африн като „значително“"}
{"url": "http://www.focus-news.net/news/2018/03/18/2500869/tsik-na-ruskata-federatsiya-pri-2133-obraboteni-byuletini-vladimir-putin-pecheli-prezidentskite-izbori-s-7197.html", "text": "Настоящият държавен глава на Руската федерация Владимир Путин побеждава на президентските избори в страната, събирайки подкрепата на 71,97% от избирателите. Това показват данните на Централната избирателна комисия на Русия при 21,33% обработени бюлетини, предава TACC.\r\nНа второ място е Павел Грудинин заема второ място с 15,9%. Трети е Владимир Жириновский от Либерално-демократическа партия на Русия с 6,96%.\r\nНа предходните президентски избори в Русия Путин събра 63,60% от гласовете.Тереза Герова", "date": "2018.03.18", "title": "ЦИК на Руската федерация: При 21,33% обработени бюлетини Владимир Путин печели президентските избори с 71,97%"}
{"url": "http://www.focus-news.net/news/2018/03/18/2500882/tass-vladimir-putin-vodi-na-izborite-za-prezident-na-vladimir-sas-7371-sled-obrabotvaneto-na-35-ot-protokolite.html", "text": "Действащият президент на Русия Владимир Путин води на изборите за държавен глава в страната, събирайки 73,71% от гласовете след обработeни 35,01% от протоколите от избирателните комисии, съответните данни са обнародвани от ЦИК на Русия , предава ТАСС.\r\nКандидатът от КПРФ Павел Грудинин заема второ място с 14,45% от гласовете, а на трето място е кандидатът от ЛДПР Владимир Жириновски с 6,61% от гласовете. Четвърто място заема кандидатът от „Гражданска инициатива“ Ксения Собчак с 1,4%. \r\nСлед нея са Григорий Явлинский („Яблоко“) с 0,8%, Сергей Бабурин (Партия „Руски общонароден съюз“, Максим Сурайкин („Комунисти на Русия“) и Борис Титов (Партия на ръста) с по 0,63%. Виктор Турмаков", "date": "2018.03.18", "title": "ТАСС: Владимир Путин води на изборите за президент на Владимир със 73,71% след обработването на 35% от протоколите"}
{"url": "http://www.focus-news.net/news/2018/03/18/2500902/ria-novosti-pri-prebroyavane-na-byuletinite-v-70-ot-izbiratelnite-sektsii-vladimir-putin-poluchava-7591-ot-glasovete.html", "text": "Действащият президент на Русия Владимир Путин води на президентските избори в Русия, събирайки 75,91%  от гласовете след обработката на данните от 70% избирателни секции, предава РИА Новости.\r\nКандидатът от КПРФ Павел Грудинин заема второ място с 12,59% от гласовете, а на трето място е лидерът на ЛДПР Владимир Жириновски с 6,07% от гласовете. Четвърто място заема кандидатът от „Гражданска инициатива“ Ксения Собчак с 1,48%.  Виктор Турмаков", "date": "2018.03.18", "title": "РИА Новости: При преброяване на бюлетините в 70% от избирателните секции Владимир Путин получава  75,91%  от гласовете"}
{"url": "http://www.focus-news.net/news/2018/03/18/2500904/interfaks-vladimir-zhirinovski-izrazi-nedovolstvo-ot-rezultatite-na-prezidentskite-izbori-v-rusiya.html", "text": "Лидерът на ЛДПР Владимир Жириновски изрази недоволство от резултатите на преминалите в Русия президентски избори, предава Интерфакс.\r\n„Условията бяха напълно неравни, дебати нямаше, скандалите бяха изкуствени и специално провокирани, за да привлекат внимание“, заяви Жириновски. \r\n„Реално Владимир Путин трябваше да получи по-малко проценти. Мисля, че истинският европейски процент не е повече от 40%, допълни той. Виктор Турмаков", "date": "2018.03.18", "title": "Интерфакс: Владимир Жириновски изрази недоволство от резултатите на президентските избори в Русия"}
{"url": "http://www.focus-news.net/news/2018/03/18/2500899/vladimir-putin-sled-vstapvaneto-v-dlazhnost-shte-napravya-izmeneniya-v-pravitelstvoto.html", "text": "Президентът на Русия Владимир Путин заяви, че след като встъпи в новия си мандат, ще осъществи промени в правителството на страната, предава ТАСС.\r\n„Всички промени в правителството ще се осъществяват от президента, встъпил в правомощията си по време на новия мандат, защото сега ще мисля над това, какво трябва да се направи“, заяви Путин. Според него „основните изменения ще се случат след встъпването в длъжност“ на 7 май.\r\n„Що се отнася до министър-председателя и правителството като цяло, аз, разбира се, мисля за това. Всички изменения ще бъдат обявени след инаугурацията“, допълни той.\r\nСпоред данните при преброени 58% от бюлетините Путин е начело с подкрепата на 75,5% от избирателите.  Виктор Турмаков", "date": "2018.03.18", "title": "Владимир Путин: След встъпването в длъжност ще направя изменения в правителството"}
{"url": "http://www.focus-news.net/news/2018/03/18/2500860/plovdiv-literaturno-muzikalna-vecher-posvetena-na-hudozhnika-dimcho-pavlov-shte-se-provede-v-kamernata-zala-na-oblastnata-administratsiya.html", "text": "Литературно-музикална вечер, посветена на художника и скулптор Димчо Павлов, ще се проведе в новата Камерна зала на Областната администрация в Пловдив. Това съобщиха за Радио „Фокус“-Пловдив от Областната администрация. Събитието ще се проведе от 18.00 часа на 19 март. \r\nПо време на вечерта на спомени за художника и скулптор, ще бъде представена книгата „Сага за Димчо Павлов“ с автор Марк Дениз. Модератор на литературно-музикалната вечер ще бъде д-р Георги Иванов-Жорж Трак, с участието на доц. Румен Жеков, приятели и колеги на скулптора, дейци на културата и общественици. Събитието ще бъде съпътствано от музикална програма в изпълнение на доц. Лили Илиева-мецосопран и д-р Надежда Кузманова-пиано.\r\n„Фоайето на Областна администрация – Пловдив е единственото обществено място, което продължава да пази спомена за творбите на Димчо Павлов, защото точно в средата му е създаденият от скулптора уникален шадраван във формата на стилизирано кълбо, а фасадата на сградата е украсена с декоративен фриз, дело на майстора“, поясниха от администрацията.\r\nНа 22 март от 18.00 часа, отново в новата Камерна зала на Областната администрация, ще се състои награждаването на децата, участвали в конкурса за рисунка на тема „Водата е живот“, който се организира по случай Световния ден на водата – 22 март. Освен награждаването на участниците в конкурса, празникът ще бъде отбелязан с интересна музикална програма. Входът за всички събития в новата Камерна зала е свободен.\r\nТони МИХАЙЛОВ", "date": "2018.03.18", "title": "Пловдив: Литературно-музикална вечер, посветена на художника Димчо Павлов, ще се проведе в Камерната зала на Областната администрация"}
{"url": "http://www.focus-news.net/news/2018/03/18/2500901/tass-prezidentat-na-sarbiya-pozdravi-vladimir-putin-za-pobedata-na-izborite.html", "text": "Президентът на Сърбия Александър Вучич поздрави Владимир Путин за победата на президентските избори в Руси, предава ТАСС.\r\nСръбският президент бе първият чуждестранен лидер, поздравил Путин за преизбирането му. \r\n„Приемете искрените поздравления за новото ви избиране за президента на Русия и най-добрите пожелания и нататък решително да водите вашата страна по ясно определения път на прогреса, за благото на всичките ѝ граждани. Уверен съм, че със своя талант на лидер и при ясно разбиране и твърда воля, отговорност и привързаност към делото, вие ще продължите да постигате успехи при решението на всички най-важни за Русия въпроси“, пише в поздравителното съобщение на Вучич.\r\nСпоред него Сърбия „е искрен приятел и надежден партньор на Русия“. Той благодари лично на Путин за приноса в руско-сръбските отношения. „Благодарен съм ви за приноса при укрепването на традиционното и искрено приятелство на страните ни, а също така за защитата на държавните интереси на Сърбия, която се проявява чрез подкрепата в ООН, както и във всички останали международни организации, в които Сърбия защитава своята цялост, репутация и традиции на свобода“, пише в посланието.  Виктор Турмаков", "date": "2018.03.18", "title": "ТАСС: Президентът на Сърбия поздрави Владимир Путин за победата на изборите"}
{"url": "http://www.focus-news.net/news/2018/03/18/2500903/tass-vladimir-putin-planira-da-provede-sreshti-sas-svoite-sapernitsi-na-izborite.html", "text": "Президентът на Русия Владимир Путин заяви, че възнамерява да проведе срещи с всички кандидати, участвали на изборите за държавен глава на страната, предава ТАСС.\r\n„Да, планирам. Ще видим, администрацията ще се свърже, ще се разберем и ще ги поканя на среща“, заяви Путин пред журналисти в своя предизборен щаб. Виктор Турмаков", "date": "2018.03.18", "title": "ТАСС: Владимир Путин планира да проведе срещи със своите съперници на изборите"}
