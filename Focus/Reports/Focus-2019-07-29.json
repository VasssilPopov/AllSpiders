{"url": "http://www.focus-news.net/news/2019/07/29/2685026/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През деня не са получавани сигнали за инциденти по пътищата в региона. \r\nДо 18.00 ч. на 30 юли, вторник, остава ограничено движението по път II-86 Средногорци – Рудозем за извършването на взривни работи. Те ще са в участък, който е в средата на трасето между двете населени места. Обходният маршрут е по направлението: Средногорци – Смолян (кв. „Устово“ – кв. „Райково“) – Рудозем и обратно. \r\nДвижението по път ІІІ-8683 с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и валежите през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.07.29", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/07/29/2685024/predstoyashti-sabitiya-v-stranata-za-30-yuli-agentsiya-fokus.html", "text": "*** \r\n \r\nОт 16.45 часа на „Дондуков“ 2 президентът Румен Радев ще се срещне с председателя на Камарата на представителите на Република Кипър Димитрис Силурис. \r\n \r\n*** \r\n \r\nОт 10.00 часа с церемония по полагане на венец на Паметника на незнайния воин председателят на Камарата на представителите на Република Кипър Димитрис Силурис ще бъде официално посрещнат от председателя на българския парламент Цвета Караянчева. В 11.00 часа е предвидено съвместно изявление за медиите. \r\n \r\n*** \r\n \r\nОт 09.00 часа 22 състав на Специализирания наказателен съд ще гледа делото срещу Кристиян М., производство за прилагане на чл. 68-69а НК – чл. 306, ал. 1, т. 3 НПК. \r\n \r\n*** \r\n \r\nОт 09.30 часа 3 състав на Специализирания наказателен съд ще гледа делото срещу Иван К. и Димитър Г., квалифицирани състави на изнудване.  \r\n \r\n*** \r\n \r\nОт 11.00 часа 23 състав на Специализирания наказателен съд ще гледа делото срещу Иван Г., производство по чл. 65 НПК - задържане под стража в досъдебното производство и в производството по ЗЕЕЗА. \r\n \r\n*** \r\n \r\nОт 11.00 часа председателят на Фондация „Христо Ботйов“ Боян Ботйов ще връчи кортик и грамота на подполковник Атанас Георгиев, първенец на Випуск 2019 г. на Военна академия „Г.С.Раковски“ на тържество по случай завършването на випуска. \r\n \r\n*** \r\n \r\nОт 14.00 часа 12 състав на Специализирания наказателен съд ще гледа делото срещу Димитър Ж., Карен О. и др., обвинени в образуване и ръководене на организирана престъпна група.  \r\n \r\n*** \r\n \r\nОт 18.00 часа в Национална галерия ще бъде представена изложбата “Богомир Лазов (1906 - 1969) и българският акварел”. \r\n \r\n*** \r\n \r\nОт 18.00 часа в Мраморното фоайе на Столичната библиотека ще се проведе поетическа памет за Станка Пенчева. \r\n \r\n*** \r\n \r\nОт 19.00 часа пред бл. 475 ще се проведе протест срещу презастрояването на Младост 4. \r\n \r\n*** \r\n \r\nОт 9.00 часа КЦ „Морско казино“ ще се проведе редовно заседание на Общински съвет – Бургас. \r\n \r\n*** \r\n \r\nОт 19.00 часа в Експоцентър „Флора“ ще се проведе концерт „Вечер на българската музика“. \r\n \r\n*** \r\n \r\nОт 09.30 ч. в хотел \"Черно море\" ще се проведе семинар на тема „Съвременни заплахи в интернет – рискове и възможности на виртуалното пространство, в контекста на престъплението трафик на хора“. \r\n \r\n*** \r\n   \r\nОт 10.30 часа в пресклуба на БТА ще се проведе редовната пресконференция на Бюрото по труда.  \r\n \r\n*** \r\n \r\nОт 14.00 часа в хотел \"България\" председателят на ПП Възраждане Костадин Костадинов ще даде пресконференция. \r\n \r\n*** \r\n \r\nОт 08.00 часа в Народно читалище „Добрич – 2017 г.“ ще се проведе Детска академия Джуниър. \r\n \r\n*** \r\n \r\nОт 09.00 часа в Младежки център – Добрич, Кино „Икар“, Градски парк „Св. Георги“, басейн, ще се проведе Еко лято 2019. \r\n \r\n*** \r\n \r\nОт 10.00 часа в Регионална библиотека „Дора Габе“, Интерактивна зала, ще се проведе Летен детски клуб „Играй и учи” за пълноценно и забавно прекарване на свободното време на децата от Добрич и гости на града през лятната ваканция. \r\n \r\n*** \r\n \r\nОт 11.00 часа в Пресклуб на БТА – Плевен ще се състои пресконференция на лидера на АБВ Румен Петков.  \r\n \r\n*** \r\n \r\nОт 13.30 часа в Регионална библиотека ,,Хр. Смирненски\" ще  бъде закрито Детско лято 2019 година с Арт - терапия за деца ,,Опознай и изрази себе си чрез изкуство\" с  ръководител  художничката Ралица Петрова. \r\n \r\n*** \r\n \r\nОт 10.00 часа кметът Стефан Радев ще инспектира ремонта на здравната служба в село Крушаре.   \r\n \r\n***  \r\n   \r\nОт 11.00 часа в Областен информационен център ще се проведе пресконференция на Дирекция „Бюро по труда“, Дирекция „Социално подпомагане“ - Сливен и Дирекция „Инспекция по труда“ - Сливен.  \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, РЗИ Стара Загора гостува на Детски отдел. \r\n \r\n*** \r\n \r\nОт 13.00 часа в залата на хотел „Мериан Палас“ ще се проведе информационен ден по Програмата за морско дело и рибарство (ПМДР) 2014 - 2020 г. \r\n \r\n*** \r\n \r\nОт 8.00 часа на втори коловоз в малката гара Септември националният железопътен превозвач ще експонира историческия теснопътен подвижен състав – парен локомотив 60976 с двата ретро вагона от царско време. Поводът е 80 години от откриването на жп линията до гара Белица. \r\n \r\n*** \r\n \r\nОт 11.00 часа Гражданско сдружение \"Общоземеделско действие\" организира пресконференция по актуални политически проблеми.  \r\n \r\n*** \r\n \r\nОт 11.00 часа в залата на РУ Шумен ще се проведе брифинг.", "date": "2019.07.29", "title": "Предстоящи събития в страната за 30 юли (Агенция „Фокус“)"}
{"url": "http://www.focus-news.net/news/2019/07/29/2685027/blagoevgrad-natovaren-e-trafikat-po-glavnite-patni-arterii-v-oblastta.html", "text": "Натоварен е трафикът по главните пътни артерии в област Благоевград. Това съобщиха за  Радио „Фокус“ – Пирин  от Областно пътно управление – Благоевград. По-интензивен е трафикът по автомагистрала „Струма“, главен път Е-79 и второкласен път 19 Симитли – Гоце Делчев. През изминалия ден не са регистрирани тежки пътни инциденти. В региона не се извършват ремонти дейности по пътната мрежа, заради които да са наложени ограничения за преминаването на леки и товарни автомобили. Повишена е опасността от падащи камъни и образуване на свлачища в Кресненското дефиле и проходите Предел и Папаз Чаир. \r\nНе е натоварен е трафикът по основните улици и булеварди в Благоевград. Пътните настилки са сухи. По-голям поток от автомобили се наблюдава по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През деня няма регистрирани тежки пътни инциденти в областния център. Градският транспорт се движи по разписание. \r\nЛивия НИНОВА", "date": "2019.07.29", "title": "Благоевград: Натоварен е трафикът по главните пътни артерии в областта"}
{"url": "http://www.focus-news.net/news/2019/07/29/2685023/pazardzhik-intenziven-e-trafikat-glavnite-patishta-v-oblastta.html", "text": "Интензивен е трафикът главните пътища в област Пазарджик, предаде репортер на  Радио „Фокус“ – Пазарджик . На изхода на областния град, в посока Пловдив има полицейски патрул. По главния път Пазарджик-Белово полицейски патрул е разположен в района на ханче Септември. Много от автомобилите се отклоняват към дефилето Варвара-Велинград. На входа на дефилето е разположен друг полицейски патрул. Следи се за спазване ограниченията на скоростта. \r\n \r\nВаня НИКОЛОВА", "date": "2019.07.29", "title": "Пазарджик: Интензивен е трафикът главните пътища в областта"}
{"url": "http://www.focus-news.net/news/2019/07/29/2685028/vidin-natovaren-e-trafikat-v-posoka-za-dunav-most-2-patuvat-predimno-tezhkotovarni-avtomobili.html", "text": "Натоварен е трафикът в  участъка между Дунавци и Видин. Това съобщиха за  Радио „Фокус“ – Видин  от Областно пътно управление. Пътуват предимно тежкотоварни автомобили в посока от и за ГКПП „Дунав мост 2“. От граничния пункт съобщиха, че работят всички гишета. На другите два гранични пункта в областта – Връшка чука и Брегово трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно изходните артерии на града, в централната градска част и по бул. „Панония“. Движението по път ІІ-81 Монтана – София през проход „Петрохан“ е ограничено за автомобили над 12 т. Обходният маршрут е през гр. Своге. Движението по път II-81 Лом – Расово в посока Монтана е ограничено за МПС над 10 т поради извършване на строително монтажни работи. Движението по път ІІІ-112 Тополовец – Монтана е ограничено за автомобили  над 12 т.  \r\n \r\nАнна ЛОЗАНОВА", "date": "2019.07.29", "title": "Видин: Натоварен е трафикът в посока за \"Дунав мост 2\", пътуват предимно тежкотоварни автомобили"}
{"url": "http://www.focus-news.net/news/2019/07/29/2685025/ognyan-tsenkov-kmet-na-vidin-priklyuchvat-stroitelno-montazhnite-raboti-v-dve-uchilishta-v-grada-za-nachaloto-na-novata-uchebna-godina.html", "text": "Приключват строително-монтажните работи в две видински училища за началото на новата учебна година и учениците започват занимания в своите учебни корпуси. Това каза след заседание на Общинския съвет Огнян Ценков, кмет на Община Видин. предаде репортер на  Радио „Фокус“-Видин . В двете училища – „Цар Симеон Велики“ и Природо-математическата гимназия „Антим I“ се извършват мащабни ремонти по програма „Региони в растеж“ и през миналата учебна година учениците се обучавах в класни стаи на други видински училища. Фактът със завръшането на учениците в корпусите на своите училища бе коментиран от Огнян Ценков във връзка с дебатите по време на заседанието на общинските съветници на дълг от общината от фонд „Флаг“ за покриване на задължения както към теза два проекта на видинските училища, така и към проекта за реконструкция на централната пешеходна зона.  \r\n„Подобни задължения са поемани и преди. Самият процес на изпълнението на проекта изисква авансово плащане, междинни плащания. В крайна сметка очакваме възстановяване на средства, след като приключат дейностите по строително-монтажните работи, строителния надзор, авторския надзор, публичност. Ние сме задължени по договор да изплащаме средствата по зададените към нас платежни документи в пълен размер, иначе ще търпим санкции“, обясни  Огнян Ценков. Той допълни, че проектите се реализират в реалните срокове, има удължаване, съобразно възникналите през периода неблагоприятни метеорологични условия, но независимо от това ще бъдат изпълнени. „Дори за двете училища – „Цар Симеон Велики“ и Природо-математическата гимназия, заедно с ръководствата им и изпълнителите, ние ще се постараем за новата учебна година учениците да започнат занимания в своите учебни корпуси. Физкултурните зали ще бъдат завършени впоследствие“, допълни видинският кмет. \r\nАнна ЛОЗАНОВА", "date": "2019.07.29", "title": "Огнян Ценков, кмет на  Видин: Приключват строително-монтажните работи в две училища в града за началото на новата учебна година"}
{"url": "http://www.focus-news.net/news/2019/07/29/2685084/sport-ludogorets-pobedi-vitosha-s-20.html", "text": "Футбол: Лудогорец победи Витоша с 2:0 в последен мач от третия кръг на  efbet Лигата  на стадиона в Разград. Головете отбелязаха Швиерчок и Лукоки през второто полувреме. Така Лудогорец продължава без грешка и зае първото място във временното класиране. На обратния полюс е Витоша, които нямат спечелена точка и заемат последното място. В следващия кръг Лудогорец гостува на Локомотив Пловдив, а Витоша приема новака Арда. \r\nПо-рано Левски победи Ботев Пловдив с 3:1 .", "date": "2019.07.29", "title": "Спорт: Лудогорец победи Витоша с 2:0"}
{"url": "http://www.focus-news.net/news/2019/07/29/2685022/burgas-za-vtora-poredna-godina-vaterpolistite-ot-neptun-likuvaha-s-kupata-aleksandar-pangovski-shunata-na-mezhdunarodniya-turnir-v-k-s-meden-rudnik.html", "text": ". За втора поредна година ватерполистите от „Нептун“ - Бургас ликуваха с купата „Александър Панговски-Шуната“ на международния турнир, който се проведе през уикенда на басейна в к-с „Меден рудник“. Това съобщиха от пресцентъра на  Община Бургас . В атрактивната надпревара за U15 участваха 6 отбора от Русия, Молдова и България. Младите таланти от „Нептун“ с треньор Антон Панговски постигнаха 5 победи над своите съперници и заслужено вдигнаха купата в памет на големия бургаски ватерполист и треньор Александър Панговски-Шуната. Резултатите на победителите: 3:1 срещу „Делфин“ Молдова, 12:5 срещу SSS-4 Молдова, 12:7 срещу шампиона на България за U13 „Комодор“ Варна, 12:5 срещу „Нептун“ Русия и 11:10 срещу „Левски“ София. „Надяваме се догодина на шестия поред турнир да дойдат повече отбори от чужбина. Това а атестат, че Бургас предлага отлични условия за състезатели, треньори и ръководители“, заяви председателят на победителите от „Нептун“ Валентин Мартинов. Международният турнир беше организиран от клуба, с подкрепата на община Бургас.", "date": "2019.07.29", "title": "Бургас: За втора поредна година ватерполистите от „Нептун“ ликуваха с купата „Александър Панговски-Шуната“ на международния турнир в к-с „Меден рудник“."}
{"url": "http://www.focus-news.net/news/2019/07/29/2685030/nsi-patuvaniyata-na-balgarski-grazhdani-v-chuzhbina-prez-yuni-2019-g-sa-717-100-ili-s-59-nad-registriranite-prez-yuni-2018-g.html", "text": "Пътуванията на български граждани в чужбина през юни 2019 г. са 717 100, или с 5.9% над регистрираните през юни 2018 година. Това съобщиха от  Националния статистически институт  (НСИ). Увеличение на пътуванията на български граждани в сравнение със същия месец на предходната година е отчетено към: Турция - с 15.4%, Румъния - със 7.8%, Гърция - с 6.2%, Германия - с 5.1%, Австрия - с 3.0%, Република Северна Македония - с 2.9%, Италия - с 2.7%, Испания - с 1.8%, и други. Същевременно намаляват пътуванията на български граждани към: Белгия - със 7.9%, Сърбия - с 1.9%, Руската федерация - с 0.8%, и други.  \r\nВ сравнение с юни 2018 г. e регистрирано увеличение по всички наблюдавани цели: „други“ - със 7.5%, „почивка и екскурзия“ - с 6.0%, и „служебна“ - с 2.7%. Най-голям относителен дял от общия брой пътувания на български граждани в чужбина през юни 2019 г. формират пътуванията с други цели (гостуване, обучение, посещение на културни и спортни мероприятия) - 41.6%, следвани от тези с цел почивка и екскурзия - 35.6%, и със служебна цел - 22.8%.  \r\nПрез юни 2019 г. най-голям брой пътувания на български граждани са осъществени към: Турция - 185 400, Гърция - 134 500, Румъния – 64 500, Република Северна Македония – 50 600, Сърбия – 45 900, Германия – 38 400, Италия – 27 400, Испания – 24 000, Австрия – 23 400, Франция – 16 400. \r\nПрез юни 2019 г. посещенията на чужденци в България са 1 537 000, или с 0.9% по-малко в сравнение с юни 2018 година. Регистрирано е намаление при пътуванията със следните цели: „служебна“ - с 4.5%, и „почивка и туризъм“ - с 2.5%, докато тези с цел „други“ (вкл. гостувания и транзитни преминавания) се увеличават с 3.0%. Транзитните преминавания през страната са 22.6% (347 500) от всички посещения на чужденци в България. \r\nОт общия брой чужденци, посетили България през юни 2019 г., делът на гражданите от Европейския съюз е 55.9%, или с 5.4% по-малко в сравнение със същия месец на предходната година. Увеличават се посещенията на граждани от Ирландия - с 11.1%, Испания - с 5.1%, Обединеното кралство - с 4.3%, Унгария - с 0.7%, и други. Същевременно намаляват посещенията на граждани от Полша - с 13.6%, Германия - с 8.9%, Франция - със 7.0%, Румъния - с 3.7%, Гърция - с 3.2%, и други.  \r\nПосещенията на граждани от групата „Други европейски страни“ се увеличават с 4.6%, като най-голямо е увеличението на посещенията на граждани от Украйна - с 33.2%. \r\nПрез юни 2019 г. преобладава делът на посещенията с цел почивка и екскурзия - 50.1%, следвани от посещенията с други цели - 36.0%, и със служебна цел - 13.9%. \r\nНай-много посещения в България през юни 2019 г. са реализирали гражданите от: Румъния – 252 000, Гърция – 161 200, Турция – 140 800, Германия – 123 100, Украйна – 123 100, Руската федерация – 108 500, Обединеното кралство – 70 600, Полша – 64 700., Сърбия – 59 500, Република Северна Македония – 43 100.", "date": "2019.07.29", "title": "НСИ: Пътуванията на български граждани в чужбина през юни 2019 г. са 717 100, или с 5.9% над регистрираните през юни 2018 г."}
{"url": "http://www.focus-news.net/news/2019/07/29/2685033/nsi-prez-yuli-2019-g-obshtiyat-pokazatel-na-biznes-klimata-ostava-priblizitelno-na-ravnishteto-si-ot-predhodniya-mesets.html", "text": "През юли 2019 г. общият показател на бизнес климата  остава приблизително на равнището си от предходния месец. Това съобщиха от  Националния статистически институт  (НСИ). Понижение на стопанската конюнктура се наблюдава в промишлеността и строителството, докато в търговията на дребно нивото от юни се запазва. Единствено в сектора на услугите показателят се повишава. \r\nПромишленост. Съставният показател „бизнес климат в промишлеността“ спада с 1.7 пункта в резултат на леко влошените оценки и очаквания на промишлените предприемачи за бизнес състоянието на предприятията. Анкетата отчита и по-неблагоприятни прогнози за износа и производствената активност през следващите три месеца. \r\nСредното натоварване на мощностите от април до юли нараства с 1.2 пункта и достига 76.9%, като с оглед на очакваното търсене през следващите месеци се предвижда излишък от мощности.  \r\nНедостигът на работна сила и несигурната икономическа среда продължават да са основните пречки за развитието на бизнеса в сектора. \r\nОтносно продажните цени в промишлеността са регистрирани известни очаквания за увеличение, макар по-голяма част от мениджърите да не предвиждат промяна през следващите три месеца. \r\nСтроителство. През юли съставният показател „бизнес климат в строителството“ се понижава с 0.8 пункта, което се дължи на изместване на оценките на строителните предприемачи за настоящото бизнес състояние на предприятията от „добро“ към „задоволително“. По отношение на строителната активност през последните три месеца анкетата регистрира известно намаление в сравнение с юни, като прогнозите за следващите три месеца остават резервирани. \r\nНедостигът на работна сила, несигурната икономическа среда и конкуренцията в бранша са факторите, затрудняващи в най-голяма степен дейността. \r\nПо отношение на продажните цени в строителството мениджърите предвиждат известно увеличение през следващите три месеца. \r\nТърговия на дребно. Съставният показател „бизнес климат в търговията на дребно“ запазва нивото си от предходния месец. Очакванията на търговците на дребно за развитието на бизнеса в сектора през следващите шест месеца са положителни. Същевременно прогнозите им за обема на продажбите и поръчките към доставчиците през следващите три месеца остават благоприятни, макар и по-резервирани в сравнение с юни. \r\nКонкуренцията в бранша, недостатъчното търсене и несигурната икономическа среда продължават да са най-сериозните пречки за бизнеса. През последния месец се наблюдава и засилване на негативното влияние на фактора „недостиг на работна сила“. \r\nОтносно продажните цени очакванията на търговците са за запазване на тяхното равнище през следващите три месеца. \r\nУслуги . През юли съставният показател „бизнес климат в сектора на услугите“ нараства с 1.7 пункта главно поради оптимистичните оценки на мениджърите за настоящото бизнес състояние на предприятията. По отношение на търсенето на услуги настоящата тенденция се оценява като подобрена, но очакванията им за следващите три месеца са по-неблагоприятни. \r\nОсновните затруднения за развитието на дейността остават свързани с конкуренцията в бранша, несигурната икономическа среда и недостига на работна сила. \r\nМениджърите предвиждат известно увеличение на продажните цени в сектора на услугите, макар по-голяма част от тях да не очакват промяна през следващите три месеца.", "date": "2019.07.29", "title": "НСИ: През юли 2019 г. общият показател на бизнес климата  остава приблизително на равнището си от предходния месец"}
{"url": "http://www.focus-news.net/news/2019/07/29/2685031/sport-pochina-vasil-metodiev-shpaydela.html", "text": "Футбол: Почина Васил Методиев – Шпайдела на 84-годишна възраст. Той е бивш футболист на Академик София, Локомотив София, Добруджа и Тунджа. Треньор е на Левски и с него тимът постига един от най-големите си успехи – печели шампионската титла, Купата на България и Купата на Съветската армия през 1984 година. С Левски става шампион и през 1985 и 1988 година. Под негово ръководство Локомотив София достига четвъртфинал за Купата на УЕФА през 1980 година, като на осминафинала отстранява Динамо Киев. \r\nПоклон пред паметта му!", "date": "2019.07.29", "title": "Спорт: Почина Васил Методиев – Шпайдела"}
{"url": "http://www.focus-news.net/news/2019/07/29/2685029/vzglyad-ukrainskata-armiya-shte-pomaga-na-opozitsiyata-v-moskva.html", "text": "„Спонтанният протест на московчаните” не е бил спонтанен и според полицията не е изцяло на московчани. Сред участниците в безредиците има много лица от провинцията. Когато в \"борбата за демокрация\" в Москва, се появиха и гости от Украйна, призивът на бившия редактор на киевската редакция на Forbes Ukrainian  „да се подготви войска за подкрепа на демокрацията в Русия\" вече не изненадва. Кой друг наблюдаваше с интерес действията на опозицията в Москва, коментира руският вестник  „Взгляд“  в материал, представен без редакторска намеса. \r\nПовече от половината от задържаните участници в безредиците в неделя в центъра на Москва, се оказаха , че не са жители на Москва - въпреки че неразрешените действия, изглежда, бяха посветени на избори за Московската градска дума, изцяло столично събитие. \r\nПротестиращите блокираха Садовое Колцо и Болшая Дмитровка, хвърляха парчета асфалт срещу полицейски служители и пръскаха газ, в резултат на което бяха ранени осем служители на Гвардията. В неделя московската полиция обяви данните, от които следва: от 1074 задържани нарушители на обществения ред повече от 600 нарушители не са жители на столицата. \r\nНищо чудно, подчерта политическият анализатор Павел Данилин в своя коментар за вестник „Взгляд“. “Това беше сбирка на актива на Навални от цяла Русия,” каза експертът. „ Хората показват силата на своите регионални клетки. Със сигурност организацията на “Фонда за борба с корупцията” на Навални и неговите групи не беше лоша. Да се доведат толкова много хора от провинцията- първо, струва пари. Второ, необходимо е тези групи да бъдат управлявана от провокатори, истински актив, готов за сблъсък с полицията. \" \r\n„Това е организация, която е показала, че може да предизвика безредици в Москва, при това съвсем сериозни - спонтанно, без причина. Наистина, за тези не-московчани, изборите за Московската градска дума очевидно не са добра причина. Темата всъщност е много сериозна ”, смята експертът. \r\nВ предишния митинг на незаконната опозиция в Москва, който се състоя в средата на юли, участваха и жители на други градове и дори посетители от Украйна. Руският журналист и телевизионен водещ Владимир Соловьов каза пред в. „Взгляд“, че в Украйна гражданин на друга държава, който е участвал в некоординирани действия, би бил екстрадиран, ще бъде вписан на известния сайт „Миротворец“ и щеше да се образува наказателно дело срещу него. \r\nТози път организаторите и участниците в безредиците намериха неочаквана подкрепа от Киев. Максим Кухар, в близкото минало, главен редактор на Forbes Ukrainian, пенсиониран военен от 95-та бригада на въоръжените сили на Украйна , призова за \"спешна подготовка на войски за подкрепа на демокрацията в Русия\". Пенсионерът Кухар не за първи път фантазира по темата за \"нахлуването\" в Русия, но този път фантазията му е в обратна посока. \r\n\"Трябва спешно да изведем някои от най-добрите бригади до границата и да започнем да ги учим на законите на Руската федерация - така че те да могат да се справят със защитата на обществения ред в онези региони, в които поиска правителството на народното доверие \", пише Кухар на страницата си във „Фейсбук“. Любопитно е, че \"стратегът\" пише изключително на руски. Очевидно, за да стане ясно на \"правителството на националното доверие\". \r\n„ Мисля, че в това няма нищо особено. Ще има сериозна промяна в времето както в Москва, така и в Киев - топлината измества прохладата. Изглежда, че това се отразява на нестабилните умове като този. Той причинява немотивирана агресия и хипертрофирана войнственост. Но аз не съм лекар“,  отбеляза саркастично историкът и журналист, украинският политически емигрант Владимир Скачко в коментар за вестник „Взгляд“. \r\n„Всъщност само тези, които наистина искат да сложат край на тази Украйна, могат да заплашват Русия с украински войски. Както се казва, един ужасен край е по-добър от ужас без край ”, каза Скачко. Според него тези войнствени викове приличат на стара шега: \"Да обявим война на Люксембург, веднага да се предадем в плен - и ще живеем\".  Но Русия не е Люксембург. НАТО се страхува да заплаши Русия, но затова пък някои националисти от Киев – не“, смята събеседникът.  „Значи има и лудост, и глупости, но са политически“. \r\nВъзможно е обаче да е имало предозиране на информационния поток на либералните руски медии. „Този човек, Кухар, очевидно е гледал телевизионния канал„ Дъжд ”ден по-рано, където показваха: ето я, революцията в Москва!. Същите хора, които вчера гледаха друг телевизионен канал и изобщо не виждаха нищо подобно , едва ли мислят, че Русия трябва да подкрепя всякакъв вид \"демокрация\"“, каза блогър и журналист Максим Кононенко. \r\n„Всяка държава иска да изнася своя модел на живот в съседни страни. Това е естествен процес. Но адекватни хора оценяват дали е възможно да се направи това или не, и ако очевидно няма възможност, тогава не го правят ”, добавя Кононенко. Той говори за ограничеността на възприятието и за невъзможността да се възприеме обективно картината в света, смята източникът. „Тази теснота е типична за доста широк кръг хора. В това, всъщност, е нещастието на такива хора - те вярват, че „те са силата\", а всъщност няма нищо подобно \", каза Кононенко. \r\nИзглежда, че има взаимна обмяна на идеи между киевските „патриоти” и московските улични „демократи”. \"Що се отнася до Украйна, не е чудно, че на първия митинг, звучаха такива думи: нека се молим за украинците и грузинците, които\" се борят с Русия за своята свобода \", припомни Данилин. Според него  става дума \"за откровено антируското движение, което с радост ще организира преврат, революция и кръвопролитие, но за щастие не може.\" \"Единственото, на което са способни, са опитите да се дестабилизира ситуацията по този начин\", добави Данилин. \r\nПо-сериозното е , че протестиращите бяха подкрепени не само от украински ексцентрици, но и от напълно дееспособни европейски дипломати. „Всъщност Западът ще използва тази тема - също толкова активно. И те вече я използват с пълна сила“, подчерта Данилин. „Не е чудно, че германските дипломати вече са започнали да вдигат шум и да разсъждават дали у нас се провеждат правилно или неправилно изборите. На което, както си спомням, нашето външно министерство им обясни: гледайте си работата и не нарушавайте Виенската конвенция. Вие твърдите, без доказателства, че Русия се е намесила в изборите, а вие открито, арогантно, грубо се намесвате в изборите в Русия. Къде е вашата съвест, германски дипломати? Или не сте вече доста дипломати?“ \r\nСпоред Данилин, целта на тези действия не е обикновения руснак, който не го интересуват особено перипетиите в изборите за Московската градска дума. Експертът смята, че Западът е основният адресант на размириците. „Не Украйна – тя беше странична цел. Основният бенефициент са западните средства за масова информация ”, каза Данилин. „Видео и снимки от разпръсването на митингите, масови задържания - всичко това ще даде основание за демонизиране на Русия сред техните западни жители. Точно за това беше направено всичко ”, подчерта политологът. \r\n \r\n  Юлиян Марков", "date": "2019.07.29", "title": "„Взгляд“: Украинската армия ще помага на опозицията в Москва"}
{"url": "http://www.focus-news.net/news/2019/07/29/2685032/toplopredavaneto-v-kv-geo-milev-i-chasti-ot-kv-yavorov-shte-bade-spryano-poradi-profilaktika-i-remontni-deynosti-po-toploprenosnata-mrezha-ot-8-avgust-do-20-avgust.html", "text": "Топлопредаването в кв. „Гео Милев“ и части от кв. „Яворов“ ще бъде спряно поради извършване на профилактика и неотложни ремонтни дейности по топлопреносната мрежа в периода от 00:00 ч. на 8 август 2019 год. до 24:00 ч. на 20 август 2019 год. Това съобщиха от пресцентъра на   “Топлофикация  София” ЕАД .  \r\n Топлоснабдяването на сградите в кв. „Цар Иван Асен II“, кв. „Яворов“ - блокове от 1 до 27, 77 и 78, както и кв. „Подуяне“ - Център и Редута ще се осъществява от ТЕЦ „София“.                                                       \r\nСписък на сградите, които ще останат без топла вода в посочения период  е публикуван на сайта на „Топлофикация София“ ЕАД www.toplo.bg и във Фейсбук - www.facebook.com/www.toplo.bg. \r\nПовече подробности потребителите могат да получат на информационния телефон в Кол центъра на компанията – 0 700 11 111. \r\n“Топлофикация София” ЕАД поднася своите извинения на засегнатите клиенти за причиненото неудобство и разчита на тяхното разбиране.", "date": "2019.07.29", "title": "Топлопредаването в кв. „Гео Милев“ и части от кв. „Яворов“ ще бъде спряно поради профилактика и ремонтни дейности по топлопреносната мрежа от 8 август до 20 август"}
{"url": "http://www.focus-news.net/news/2019/07/29/2684761/vaska-kitanova-obshtnosten-tsentar-za-ranno-detsko-razvitie-blagoevgrad-okolo-10-spetsialisti-nabroyava-ekipat-ni.html", "text": "Около 10 специалисти наброява екипът на Общностния център за ранно детско развитие в Благоевград. Това каза за  Радио „Фокус“-Пирин  Васка Китанова, ръководител на Центъра. Тя посочи, че отделно имат и трима социални работници и трима медиатори, като почти всяка една услуга си има отговорник социален работник с подпомагащ го медиатор. „Принципите за нас са много важни: зачитане на достойнството и личността на детето и семейството; уважение към личната история и етническа и културна принадлежност на детето и семейство. Важно за психическото развитие на детето е то да се отглежда в семейна среда. Други наши принципи са: повишаване на родителския капацитет; насърчаване на отговорно родителство. Много добре си партнираме и с УНИЦЕФ в една програма – направихме работилница за родители „Да пораснем заедно“. Тя е предназначена специално за родители на деца с увреждания, където родителите с по-нисък капацитет след програмата показват едно много добро развитие“, отбеляза ръководител на Центъра. Васка Китанова подчерта, че предоставят всички услуги при спазване на конфиденциалност и професионална етика. \r\nТя посочи също, че най-търсената услуга от предлаганите в Общностния център за ранно детско развитие е ранната интервенция на деца с увреждания. „Центърът се намира в квартал „Еленово“ на улица „Явор“ 8 до Осмо основно училище или филиала на Втора детска градина. Имаме надпис отпред – Общностен център за ранно детско развитие. Имаме и страница в социалните мрежи, където са посочени електронната поща и служебните телефони за контакт с нас. Работим всеки делничен ден абсолютно безплатно от 09,00 часа сутринта до 17,30 часа“, уточни тя. Васка Китанова заяви, че се стараят да бъдат максимално деликатни с родителите и да ги подпомагат с каквото могат – съвети и насоки към други специалисти, ако има такава нужда. По думите й напоследък хората ги търсят доста често. Според нея на този етап няма нужда от разкриване на нови услуги към Центъра. \r\nНатали СТЕФАНОВА", "date": "2019.07.29", "title": "Васка Китанова, Общностен център за ранно детско развитие-Благоевград: Около 10 специалисти наброява екипът ни"}
{"url": "http://www.focus-news.net/news/2019/07/29/2685034/api-ot-2200-ch-na-30-yuli-do-0500-ch-na-31-vi-yuli-shte-bade-ogranicheno-dvizhenieto-v-tunel-vitinya-na-am-hemus-v-posoka-sofiya-poradi-profilaktika-na-osvetlenieto.html", "text": "От 22.00 ч. на 30 юли до 05.00 ч. на 31-ви юли ще бъде ограничено движението в тунел „Витиня“ на АМ „Хемус“ в посока София поради профилактика на осветлението в съоръжението. Това съобщиха от пресцентъра на  Агенция „Пътна инфраструктура“ (АПИ) . Трафикът за София ще се пренасочва от км 35 по път I-1 София-Ботевград, и при км 30, на пътна връзка „Витинска река“, ще се включва отново в магистралата. Движението за Варна в тунела ще се осъществява в една лента. \r\nОт 23.00 ч. до 24.00 ч. на 30 юли ще бъде ограничено движението по Софийския околовръстен път II-18 в района на с.Мрамор. За да не се затруднява трафикът през деня, късно вечерта, ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Водачите ще изчакват на място.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.29", "title": "АПИ: От 22.00 ч. на 30 юли до 05.00 ч. на 31-ви юли ще бъде ограничено движението в тунел „Витиня“ на АМ „Хемус“ в посока София поради профилактика на осветлението"}
{"url": "http://www.focus-news.net/news/2019/07/29/2684760/predstoyashti-sabitiya-v-stranata-za-29-yuli-agentsiya-fokus.html", "text": "*** \r\n \r\nОт 13.00 часа на „Дондуков“ 2 президентът Румен Радев ще се срещне с представители на водещи китайски компании, участващи в изпълнението на международни стратегически проекти в рамките на инициативата \"Един Пояс, Един път\". \r\n \r\n*** \r\n \r\nОт 9.00 часа в Гранд хотел Пловдив заместник-министърът на образованието и науката Карина Ангелиева ще открие ежегодното съвещание на Съвета на мениджърите на Национални антарктически програми (COMNAP). \r\n \r\n*** \r\n \r\nОт 11.00 часа в залата на 11 етаж КНСБ и столичният кмет Йорданка Фандъкова ще отчетат изпълнението на споразумението за сътрудничество между тях от 2015 г. \r\n \r\n*** \r\n \r\nОт 11.00 часа в Национален пресклуб-БТА Боряна Стоименова организира пресконференция на тема: „Държава в държавата. Нежелание за работа, безразличие или далавери в община, полиция, прокуратура и съд в Брезник? На кого да разчита обикновеният гражданин?“. \r\n \r\n*** \r\n \r\nОт 11.30 часа в 90 СУ “Ген. Хосе де Сан Мартин” в кв. „Люлин“ и 125 СУ “Боян Пенев” в кв. „Младост“ ще се състои откриването на Лятна академия за успех и забавления на \"Заедно в час\". \r\n \r\n*** \r\n \r\nОт 13.30 часа в заседателната зала в сградата на Висшия съдебен съвет, \r\nул. Eкзарх Йосиф, № 12, ще се проведе заседание на Пленума на ВСС.  \r\n  \r\n*** \r\n \r\nОт 18.30 часа пред Съдебната палата в София инициатива „Правосъдие за всеки“ организира поредния граждански Марш за правосъдие. \r\n \r\n*** \r\n \r\nОт 19.00 часа в Литературния клуб на Столична библиотека ще се състои рецитал, наречен „Думи през границите“. \r\n \r\n*** \r\n \r\nОт 20.45 часа на Аерогара София Терминал 2 българските участници на олимпийския европейски младежки фестивал в Баку се прибират с полет TK 1029 през Истанбул. \r\n \r\n*** \r\n \r\nОт 10.00 часа за дванадесети пореден път Американският университет в България (АУБ) ще бъде домакин на най-голямата математическа олимпиада за студенти в света. \r\n \r\n*** \r\n \r\nОт 9.00 часа пред сградата на община Велинград ще се проведе акция за доброволно кръводаряване. \r\n \r\n*** \r\n \r\nПоднасяне на цветя ще се състои на паметника на ген.-лейтенант Иван Колев и загиналите за освобождението на Добрич през 1916 г. по повод 102 години от неговата смърт. \r\n \r\n*** \r\n \r\nОт 8.00 часа в Народно читалище „Добрич – 2017 г.“ ще се състои Детска академия Джуниър. \r\n \r\n*** \r\n \r\nОт 9.00 часа в  Младежки център – Добрич, Кино „Икар“, Градски парк „Св. Георги“, басейн ще се състои Еко лято 2019. \r\n \r\n*** \r\n \r\nОт 9.00 часа в Народно читалище „Йордан Йовков - 1870 г.“ ще се състои Летен детски център „Млади възрожденци“. \r\n \r\n*** \r\n \r\nОт 19.00 часа в салона на НЧ „Съгласие-1890“ театър „Искри и сезони” ще бъде представена комедията „Наследството” по Пиер Шено. \r\n \r\n*** \r\n \r\nОт 10.00 часа в заседателната зала на Община Ловеч ще се проведе заседание на Общински съвет –Ловеч. \r\n \r\n*** \r\n \r\nОт 17.30 часа Гражданска инициатива „Понеделници за правосъдие“ – Пловдив организира протест пред сградата на Окръжна прокуратура – Пловдив, площад „Съединение“  N3. \r\n \r\n*** \r\n \r\nОт 20.00 часа на Античния театър ще се състои официалното откриване на Международния фолклорен фестивал. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, Гостуват доброволци на ЦЕИ Стара Загора. \r\n \r\n*** \r\n \r\nОт 11.30 часа ще стартира строителството на нов полицейски участък в Хитрино. \r\n \r\n*** \r\n \r\nОт 14.00 часа кметът на община Шумен Любомир Христов ще има приемен. \r\n \r\n*** \r\n \r\nОт 14.30 часа в зала 203 на общината кметът на Шумен ще има приемен ден.", "date": "2019.07.29", "title": "Предстоящи събития в страната за 29 юли (Агенция „Фокус“)"}
{"url": "http://www.focus-news.net/news/2019/07/29/2684762/kyustendil-nablyudava-se-tendentsiya-na-namalyavane-na-novite-gorski-ploshti-zasegnati-ot-varhov-koroyad.html", "text": ". Наблюдава се тенденция на намаляване на новите горски площи, засегнати от върхов корояд. Това съобщи за  Радио „Фокус” – Кюстендил  инж. Здравчо Тодоров, директор на Регионална дирекция по горите – Кюстендил. „Прави впечатление, че за разлика от предходните години през 2019 година, до момента не са регистрирани  площи с ново съхнене или с признаци за такова. Тази тенденция се констатира във всички засегнати гори в страната. На практика през 2019 година се инвентаризират площи, в които се усвоява дървесината повредена  от предходни години. Разбира се продължава наблюдението в иглолистните гори и  се следи развитието на популацията на короядите”, каза Здравчо Тодоров. По думите му от началото на годината е  констатирано съхнене в иглолистните гори – основно черборови причинено от фитопатогенни гъби. „До момента са инвентаризирани 1576 дка слабо засегнати борови гори с черен бор. Установи се съхнене от гъбни патогени и по други иглолистни видове. Към момента то се проявява в слаба степен. Дадени са препоръки наблюдението на иглолистните гори да продължи като се спазват дадените указанията относно проблемите на съхнещите иглолистни гори”, каза Здравчо Тодоров. \r\nВенцеслав ИЛЧЕВ", "date": "2019.07.29", "title": "Кюстендил: Наблюдава се тенденция на намаляване на новите горски площи, засегнати от върхов корояд"}
{"url": "http://www.focus-news.net/news/2019/07/29/2684759/pregled-na-osnovnite-temi-v-svetovniya-pechat-agentsiya-fokus.html", "text": "Отношенията между Иран и Великобритания и настроенията за импийчмънт срещу американския президент са сред темите на световния печат . \r\n*** \r\n \r\n Иран отхвърли усилията на Европа да овладее напрежението в Персийския залив, като нарече военните ескорти на търговските кораби провокация и отхвърли условията на Великобритания за разрешаване на криза със задържаните танкери, пише американското издание  The Wall Street Journal . \r\nИранският президент Хасан Рoухани намекна миналата седмица, че размяната на танкери ще намали напрежението с Великобритания, след като Иран задържа шведския танкер „Стена Имперо“, плаващ под британски флаг, по-рано този месец в Персийския залив. Този ход беше широко възприет като отмъщение за задържането на ирански танкер „Грейс 1“ в британската отвъдморска територия на Гибралтар. \r\nНо в неделя говорител на иранското правителство заяви, че Техеран не е готов да освободи пръв „Стена Имперо“ в замяна на „Грейс 1“. Иран също отхвърли ключово искане от Великобритания за освобождаване на „Грейс 1“: да потвърди, че неговите 2 милиона барела петрол не отиват към Сирия. Представители на Великобритания заявиха, че са задържали танкера заради ембаргото на Европейския съюз върху продажбите на петрол за Сирия. \r\n\"Нашата позиция е ясна по отношение на откраднатия ирански кораб: те трябва да сложат край на грабежа\", заяви Али Раби, говорител на иранското правителство към властите във Великобритания и Гибралтар, според държавната информационна агенция IRNA. \r\nТогава Иран \"ще реши, въз основа на добра воля\", дали да освободи \"Стена Имперо\", добави той. Що се отнася до това, че не продава петрол на Сирия, г-н Раби заяви: \"Няма причина да даваме гаранция.\" \r\nЗадържането на „Стена Имперо вкара новия британски премиер в дипломатическа каша в първата си седмица на власт. Сега той трябва да се ориентира между поддържането на връзките на Лондон с Белия дом, докато изгражда подкрепа сред европейските държави за мисия за опазване на корабите в Персийския залив. \r\n„Ясно е, че става въпрос за гарантиране на безопасността на корабоплаването, минаваща през Залива, и за поддържане на свободата на корабоплаването. Не става въпрос за ескалиращо напрежение с Иран, ”каза британски служител, когато говори за предложената европейска мисия. Относно „Грейс 1“, британският представител заяви, че Иран има законно право да продава петрола си, „но не и на санкционираните субекти“, добавяйки, че разследванията, провеждани около кораба, са от компетенцията на правителството на Гибралтар. Говорител на Гибралтар спомена в предишни изявления, че ще улесни освобождаването на иранския петролен кораб, стига да не нарушава санкциите на ЕС. \r\n*** \r\n \r\n Председателят на Комисията за съдебната власт в Конгреса Джеролд Надлър  в неделя заяви, че президентът Тръмп \"наистина заслужава импийчмънт\", но все пак не се присъедини към увеличаващият се брой демократи, настояващи за започване на процедурата, пише американският вестник  The Hill . \r\n\"Моето лично мнение е, че (Тръмп) наистина заслужава импийчмънт. Той е извършил много престъпления, които предполагат импийчмънт, той е нарушил законите шест пъти от неделя\", каза Надлър пред CNN. \r\n\"Това не е въпросът\", каза Надлър, като отбеляза, че се е въздържал да започне процедура по импийчмънт. \"Въпросът е дали можем да съберем достатъчно доказателства.\"Той добави, че не вижда \"времева рамка\" за импийчмънт. \r\nПредседателят на правната комисия каза, че бившият специален прокурор Робърт Мюлер е представил съществени доказателства, че Тръмп е \"виновен за сериозни престъпления и нарушения\". \r\nТой не се отклони от тази си позиция след свидетелските показания на Мюлер миналата седмица пред комисията на съдебната власт и разузнаването в Конгреса. \r\nНадлер заяви за АВС , че показанията на Мюлер \"разрушиха лъжата, която главният прокурор разказваше на американския народ\" по отношение на доклада, „оневиняващ“ Тръмп. \r\nДеветдесет и девет членове на конгреса към днешна дата се присъединиха към искането за започване на процедурата за импийчмънт, според изданието. \r\n*** \r\n \r\n  Разкопки в древната урартска крепост в източната част на Турция е на път да разкрие тайните на светилище, датиращо от преди 2,7 хил. години, пише  Daily Sabah .  \r\nРазкопките се ръководят от археолога професор Мехмет Ишлък от университета „Ататюрк“ в Ерзурум и продължават без никакви пречки вече три десетилетия.  \r\n \r\nИшлък разкри, че работата е подновена през юли, което прави разкопките най-дълготрайните в региона на Анатолия. „Аянис е една от най-добре защитаваните крепости на Урарту и се приема че това е последният голям бастион на тази страна“.  \r\n„До сега сме намерили няколко артефакта, уникални части на урартска архитектура, които може да се смятат за шедьоври“, допълни професорът.  \r\n \r\nТой разкри, че разкопките целят да разкрият тайните на храна на крепостта, посветен на бог Халди, колко след това ще бъде отворен за туристи. Според Ишлък в светилището има салон с платформа, платформа от мрамор, както и други шедьоври на древните майстори.  \r\n \r\nУрарту е държава от Желязната епоха, разположена край езерото Ван и планинския регион между Анатолия, Месопотамия, Иранското плато и Кавказкия регион. То изчезва в ранния шести век преди Христа, покорено от древното иранско племе мидийци.", "date": "2019.07.29", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/29/2684763/reuters-donald-tramp-kaza-na-svoy-kritik-da-izchisti-otvratitelniya-si-zavladyan-ot-plahove-rayon.html", "text": "Американският президент Доналд Тръмп се обърна известен свой афроамерикански критик в събота, наричайки го „брутален кавгаджия“, който трябва да се концентрира върху изчистването на своя „отвратителен завладян от плъхове“ район Балтимор, вместо да критикува работата на имиграционните служби на САЩ, предавa  Reuters .  \r\n \r\nКонгресменът от Демократическата партия Елайджа Къминг стана мишена на Тръмп в редица съобщения в социалната мрежа „Туитър“, който преди това е наричал президента расист, критикувайки остро политиката му относно миграцията.  \r\n \r\n„Представителят Елайджа Къминг е брутален кавгаджия, който крещи и се кара на добрите мъже и жени от Граничния патрул заради условията на южната граница и то при условие че неговият район Балтимор е много по-зле и по-опасен. Регионът е смятан за най-лошия в САЩ“, пише Тръмп. \r\n„Границата е чиста, ефективна и добре ръководена, просто много населена. Регионът на Къминг е отвратителна и и завладяна от плъхове дупка. Ако той прекарва повече време в Балтимор, може би ще помогне за почистването на това мръсно и опасно място“, пише още държавният глава.  \r\n \r\nДумите на Тръмп бяха критикувани остро от редица демократи, както и от кметът на Балтимор.  \r\n : Цанко Цолов", "date": "2019.07.29", "title": "Reuters: Доналд Тръмп каза на свой критик да изчисти „отвратителния си завладян от плъхове район\""}
{"url": "http://www.focus-news.net/news/2019/07/29/2685036/vitsepremierat-mariyana-nikolova-se-sreshtna-s-predstaviteli-na-it-sektora.html", "text": "Диалогът между държавата и сектора на информационните и комуникационни технологии е важен и трябва да продължи. Усилията на правителството при въвеждането на електронното управление, както и по отношение на мрежовата и информационна сигурност, трябва да бъдат подпомагани и да работим в една посока. Това заяви заместник министър-председателят по икономическата и демографската политика Марияна Николова по време на инициираната от нея среща с Бизнес съвета към Съвета за електронно управление и ръководството на Държавна агенция за електронно управление - ДАЕУ, съобщиха от  правителствената информационна служба . Темата на разговора беше подобряването на мрежовата и информационна сигурност на административните органи и подобряване на защитата на данните, които те използват и съхраняват. Във връзка с нормативната и стратегическа рамка вицепремиерът Николова увери участниците, че са предприети всички необходими действия по тяхното актуализиране. Вече е в сила Наредбата за минималните изисквания за мрежова и информационна сигурност, с която се въвеждат конкретни изисквания по отношение на осигуряването на мрежова и информационна сигурност на системите на административните органи. Подготвени са допълнения и изменения на Закона за електронното управление (ЗЕУ), което цели да осигури ефективност и сигурност при предоставянето на електронни административни услуги на гражданите и организациите. Вицепремиерът подчерта, че текущата нормативна уредба дава основата за установяване на нормална работна среда и постигане на сигурност. Представителите на ИКТ сектора заявиха, че ще подкрепят всяка инициатива, която е в интерес на сигурността на държавните информационни системи.  \r\nВицепремиерът Николова изрази готовност да се ангажира повече с темата, така че да се постигне още по-голяма оперативност в диалога между държавата и бизнеса в лицето на ИКТ сектора и ефективност по отношение на електронното управление.  \r\nБизнес съветът към Съвета за електронно управление (СЕУ) е създаден през 2014г. с Постановление на Министерския съвет, а целта е да подпомага работата на СЕУ. В него участват по двама представители на организации от сектора на информационните и комуникационните технологии.", "date": "2019.07.29", "title": "Вицепремиерът Марияна Николова се срещна с представители на ИТ сектора"}
{"url": "http://www.focus-news.net/news/2019/07/29/2685035/afp-aleksey-navalni-e-bil-otroven-spored-negoviya-advokat.html", "text": "Лидерът на руската опозиция Алексей Навален бил \"отровен\" от неидентифицирана токсична субстанция, но лекарите са го върнали обратно в затвора, въпреки състоянието му, съобщиха неговият адвокат и личният му лекар в понеделник, цитирани от  AFP . \r\nОсновният опонент на президента Владимир Путин бе откаран в болница в неделя, след като почти 1400 души бяха арестувани на неразрешен протест, в най-голямата полицейска кампания срещу опозицията през последните години. \r\nНавални бе хоспитализиран с „остра алергична реакция“, но по-късно неговите поддръжници казаха, че вярват, че е бил изложен на отрова. \r\n\"Това наистина е отравяне с някаква неизвестна химическа субстанция\", заяви неговият адвокат Олга Михайлова пред репортери в понеделник пред московската болница № 64, която лекува Навални. \r\nНавални в неделя имаше подути клепачи, кръвоизлив в окото и обрив по горната част на тялото, каза личната му лекарка Анастасия Василиева. \r\nТя каза пред репортери в понеделник, че и тя, и 43-годишният политик смятат, че реакцията може да е била отговор на \"някакъв химичен агент\". \r\nНавални се намира в затвора от миналата седмица заради организирането на неразрешен  митинг. \r\n \r\n  Юлиян Марков", "date": "2019.07.29", "title": "AFP: Алексей Навални е бил отровен според неговия адвокат"}
{"url": "http://www.focus-news.net/news/2019/07/29/2684766/afp-protestirashtite-priblizhavat-ofisa-na-kitay-v-honkong-vapreki-merkite-na-politsiyata.html", "text": "В неделя вечерта местно време (ранния следобед българско време) полицията използва сълзотворен газ и гумени куршуми, за да разпръсне антиправителствените протести близо до офиса на Пекин в Хонконг, което задълбочава кризата в анклава, предава  AFP . \r\nСблъсъците продължават втори пореден ден на фона на избухналите преди седмици протести срещу планиран и вече оттеглен закон, който позволяваше екстрадиция в континентален Китай. \r\nНедоволството в неделя се съсредоточи в жилищен квартал близо до Офиса за връзка, който представлява Пекин в полуавтономния център, който и  миналата седмица беше замерян с яйца и блажна боя. \r\nПолицията и протестиращите продължиха противопоставянето с часове, след като десетки хиляди демонстранти проведоха поредица от неразрешени шествия през града. \r\nГрупа от около 200 протестиращи се насочиха към Офиса за връзка на Китай, където бяха пресрещнати от полицията за борба с безредиците, която използваше високоговорители, призоваващи демонстрантите да сложат край на \"незаконното си събрание\". \r\nВ крайна сметка бяха използвани сълзотворен газ и гумени куршуми срещу протестиращите, които реагираха със залпове от тухли и камъни, но демонстрантите бяха отблъснати от силите на реда. \r\nРепортерите на AFP  видяха полицаи от елитните отряди на \"Раптор\", извършващи многократни арести. Двама журналисти са били видени да получават медицинска помощ, след като са били ранени, докато поне един протестиращ е  имал рани по лицето. \r\nВтора, по-голяма демонстрация се проведе в популярния търговски район „Козауей Бей“ където протестиращите изградиха барикади и блокираха основна пътна артерия, но там полицейското присъствие беше значително по-слабо. \r\nДемонстрациите са отговор на подозренията, че правителството използва банди от „Триядите“, които са нападнали протестиращи миналата седмица. \r\n \r\n  Юлиян Марков", "date": "2019.07.29", "title": "AFP: Протестиращите приближават офиса на Китай в Хонконг, въпреки мерките на полицията"}
{"url": "http://www.focus-news.net/news/2019/07/29/2684767/tass-predsedatelyat-na-pase-izrazi-bezpokoystvo-ot-arestite-na-opozitsioneri-v-moskva.html", "text": "Председателят на Парламентарната асамблея на Съвета на Европа (ПАСЕ) Лилиан Мори Паские е загрижена за арестите на участници в неразрешен митинг, проведен в центъра на Москва на 27 юли. Това се посочва в посланието на ПАСЕ, обнародвано в неделя и цитирано от  TACC . \r\n\"Дълбоко съм загрижена за масовите арести на демонстранти и непропорционалната реакция на полицията по време на тяхното разпръскване\", се казва в изявление на Паскиe. \r\nПАСЕ подчерта, че \"свободата на словото и на събранията са необходими условия за демокрация\". \"Във всички държави-членки на Съвета на Европа и като цяло във всяко отворено, демократично и плуралистично общество всички мнения, включително критичните към властите, трябва да бъдат свободно изразени\", се казва в изявление на организацията. \r\nПолицейски служители, заедно с представители на гвардията, задържаха повече от 1000 души за участие в неоторизиран митинг в центъра на Москва на 27 юли. От тях приходящи са над  600 души. Според полицията, общо над 3,5 хиляди души са взели участие в тази акция. \r\nВластите предупредиха участниците предварително за отговорността им и недопустимостта на нарушаване на закона. Кметът на Москва Сергей Собянин, цитирайки данни от правоприлагащите органи, каза, че се подготвят сериозни провокации, които представляват заплаха за сигурността, живота и здравето на хората. Столичната полиция в Москва също призова гражданите да се въздържат от участие в действието и обеща да предприеме всички необходими мерки за осигуряване на безопасността на гражданите, за предотвратяване и прекратяване на нарушенията на обществения ред. \r\n \r\n  Юлиян Марков", "date": "2019.07.29", "title": "ТАСС: Председателят на ПАСЕ изрази безпокойство от арестите на опозиционери в Москва"}
{"url": "http://www.focus-news.net/news/2019/07/29/2684768/365-makedoniya-krasimir-karakachanov-otreche-da-ima-problemi-s-pravata-na-taka-narechenoto-makedonsko-maltsinstvo-v-balgariya.html", "text": "Красимир Каракачанов отрече да има проблеми с правата на „така нареченото македонско малцинство в България“, цитира думите му казани по време на интервюто пред македонския телевизионен „Канал 5“, излъчено в неделя вечерта, представено от македонското електронно издание  \"365\" . \r\n Агенция „Фокус“ представя  материала без редакторска намеса  \r\n\"И какви точно са проблемите на човешките права на т.нар. Македонско малцинство в България”?  Можете ли да ми кажете къде е проблемът? ” - oтговаря българският вицепремиер Красимир Каракачанов, попитан за македонското малцинство, по-точно за скорошния доклад на Съвета на Европа, призоваващ България да зачита правата на македонското малцинство. \r\n\"Става дума за организация, наречена ОМО \"Илинден Пирин\". В България  само една група хора говорят за тези въпроси. Но фактите са публични:   ОМО \"Илинден Пирин\" беше създадена като организация на югославското посолство през 90-те години, когато Югославия все още съществуваше. Извинете, но няма как България да признае такава организация, която чужда страна ... ”, каза Каракачанов и беше прекъснат от журналиста, който подчерта, че го пита за хората, а не за организацията. \r\n„ Вижте, при последното преброяване в България има такива, които са заявили, че са  марсианци, ескимоси ... Те са няколко няколко хиляди. Какво означава да ги „признаем”? Ние досега говорехме, че  до 1944 година няма отделна македонска нация. За какво македонско малцинство в България да говорим, след като македонска национална идентичност се създава в Югославия?“ - отговаря Каракачанов. \r\nТой отбеляза, че \"България има конституция и има държавност от 1400 години, има традиция\" и българската  конституция не признава колективни права, т.е. правата на малцинствата, но всеки гражданин има права въз основа на това, че е гражданин. Каракачанов посочи примера с турците: „В България трябва да има половина милион турци, които говорят турски, но те не са признати за малцинство и имат правата въз основа на това, че са граждани “. \r\nНа забележката на журналиста, че македонците в България нямат право да учат на македонски,Каракачанов отговори: \r\n\"Кой македонски език да се преподава? Какъв македонски език да учат в Пиринска Македония или България? Този език в България никога не се е говорил, не се използва. Това е един език, който е създаден тук (в Македония). Ако някой иска да го научи, той може да го научи като английски, немски, френски - факултативно, както другите езици. Включително и турски не се изучава задължително, при  това пак ще кажа, имаме 500 000 турци, ”каза българският министър на отбраната, отбелязвайки, че нов подобен доклад на Съвета на Европа \"не е проблем\", защото България не може да плюе върху собствената си история и има национално достойнство, което не се решава в Съвета на Европа, но в главата и сърцето на всеки българин.“", "date": "2019.07.29", "title": "„365“ (Македония): Красимир Каракачанов отрече да има проблеми с правата на „така нареченото македонско малцинство в България“"}
{"url": "http://www.focus-news.net/news/2019/07/29/2684764/reuters-iran-smyata-da-podnovi-deynostta-si-v-yadreniya-reaktor-za-tezhka-voda-v-arak.html", "text": "Председателят на иранската Организация за атомна енергия Али Акбар Салехи съобщи в неделя, че Техеран смята да възобнови дейността си я ядрения реактор за тежка вода Арак, предава  Reuters , като се позовава на съобщения в местни медии.  \r\n \r\nТежката вода може да бъде използвана в реактора за производството на плутоний, вещество, което може да захрани ядрени глави.  \r\n \r\nПрез май Иран обяви плановете си да наруши сключената през 2015 г. ядрена сделка с няколко световни сили, след като САЩ се оттеглиха от споразумението и подновиха санкциите срещу Техеран. В началото на месец юли президентът Хасан Роухани обяви, че страната смята да започне с обогатяването на уран и възобнови дейността си в Арак, ако страните по сделката не защитят поетите ангажименти към Техеран. \r\n : Цанко Цолов", "date": "2019.07.29", "title": "Reuters: Иран смята да поднови дейността си в ядрения реактор за тежка вода в Арак"}
{"url": "http://www.focus-news.net/news/2019/07/29/2684765/vladimir-putin-prevaorazhavaneto-v-ruskiya-flot-e-zavarsheno-na-62.html", "text": "Въвеждането на съвременно въоръжение във флота на Русия е завършено на 62%, като е нужно процесът да продължи до пълното обновяване на военноморските сили, това заяви руският президент Владимир Путин, цитиран от  “РИА Новости“ .  \r\n \r\n„Нашият дълг е да удвоим могъществото на Военноморския флот на Русия – на надводните и подводните сили, на морската авиация, на бреговата охрана и морската пехота“, каза Путин в своите встъпителни слова по време на честванията на Деня на руския флот в Санкт Петербург. Според руския президент „успешното развитие“ на военноморски сили е „необходимо условие за повишаване на сигурността на Русия и нейните граждани“.  \r\n \r\n„Държавата отделя огромно внимание по въпроса за укрепване на флота. Равнището на модерното въоръжение и техника в него стигна до 62% и ще продължава да се покачва още“, заяви още президентът.   \r\n : Цанко Цолов", "date": "2019.07.29", "title": "Владимир Путин: Превъоръжаването в руския флот е завършено на 62%"}
{"url": "http://www.focus-news.net/news/2019/07/29/2684772/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” \r\n \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“ \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n• път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n• път I-1 Благоевград – ГКПП „Кулата“ в двете посоки; \r\n• път I-5 Русе – Велико Търново в двете посоки; \r\n• път I-9 Варна – Бургас в двете посоки; \r\n• път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път на София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nОбласт Пловдив: \r\nДвижението при км 133+112 на пътен възел \"Пловдив-изток\" в района на с. Войводиново е ограничено поради текущи ремонтни дейности на настилката за ремонт пътна връзка София-Пловдив. \r\nОбходен маршрут: през Пловдив по п.в. Север на км 126 и през с. Войводиново. Срок до 29.07.2019 г. в часовия интервал от 07:30 ч до 19:00 ч.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г.; \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на мпс по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г.; \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:   \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 01.08.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г.; \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.08.2019 г.; \r\n \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-901: Движението по път III-901 в района на Шабла от км 2+100 до км 3+700 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок 31.07.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59  Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. \r\nОбходен маршрут: Крумовград – Поточница – Голобрад – Падало - път II-59.  \r\nСрок до 25.08.2019 г.; \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г.; \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът II-11: Движението по път ІІ-11 Горни Цибър – Козлодуй от км 74+000 до км 78+820 се осъществява в една лента, поради ремонтни дейности на асфалтовата настилка. Движението в района се регулира от сигналисти. Срок до 29.07.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 31.07.2019 г; \r\nПът IIІ-818: Движението по път Път IIІ-818 Игнатово – Долни Цибър от км 36+832 до км 37+000/ в с.Долни Цибър/, се извършват ремонтни дейности по асфалтовата настилка. \r\nДвижението в района се регулира от сигналисти. Срок до 29.07.2019 г.; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-84: Движението по път II-84 Черна Места – Якоруда в района на с. Черна Места при км 72+000 се осъществява в една лента поради пропадане на част от пътното тяло. Движението се регулира от сигналисти. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 30.07.2019 г.; \r\nПът III-843: Движението по път III-843 с. Каратепе – с. Сърница от км 22+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно.; \r\nРемонтни дейности:  \r\nПът III-866: Движението по път III-866 Кричим – Михалково – Девин при км 88+050 до км 103+341 в областите Пловдив и Смолян се осъществява с повишено внимание поради стартиране на строителни дейности по премахване на скална маса. Движението в участъка ще бъде затруднено но няма да бъде спирано. Може да се използва обходен маршрут: Път II-86 Асеновград – Смолян. Срок до 30.11.2019 г.; \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът II-21: Движението по път II-21 Русе – Силистра в участъка от  км 23+000 до км 24+000 е въведена ВОБД по искане на ОД МВР-Русе във връзка с дейности по борба с АЧС. Участъка е сигнализиран с пътни знаци. Ограничение на скоростта 50 км/ч. Срок 29.07.2019 г.; \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+728 до км 129+660 е ограничено поради извършването на взривни работи в участъците от км 126+148,12 до км 126+272 от км 126+392,88 до км 126+482,60 на обект: Реконструкция на път II-86 Средногорци - Рудозем, участък от км 125+727,46 до км 129+660 и от км 129+660 до км 132+920, област Смолян. Обходен маршрут: Средногорци – Смолян – кв. Устово – кв. Райково–  Рудозем и обратно. Срок: до 18,00 часа на 30.07.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-18: Движението по път II-18 СОП Нови Искър – Мало Бучино при Мрамор посока Калотина от км 4+465 до км 3+715 се осъществява с повишено внимание в светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активна лента 1, като движението се извършва в активна 2 и изпреварващата ленти. Срок 29.07.2019 г. и 30.07.2019 г.; \r\nПът II-18: Движението по път II-18 СОП Нови Искър – Мало Бучино при Мрамор посока АМ „Хемус“ от км 3+615 до км 3+965 се осъществява с повишено внимание в светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активна лента 1, като движението се извършва в активна 2 и изпреварващата ленти. Срок 29.07.2019 г. и 30.07.2019 г.; \r\nПът II-18: Движението по път II-18 /Софийски околовръстен път/ при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворени са активна 2 и изпреварваща ленти, като движението се извършва в активна лента 1 и аварийна ленти. Срок 30.07.2019 г.; \r\nПът II-18: Движението по път II-18 /Софийски околовръстен път/ при Кривина посока АМ \"Тракия\" от км 28+400 до км 29+400 се осъществява с повишено внимание поради ремонтни дейности по надлез \"Кривина\". Затворени са активна 2 и изпреварваща ленти, като движението се извършва в активна лента 1 и аварийна ленти. Срок 30.07.2019 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Затворена е лявата лента /посока АМ \"Хемус\"/, като движението се извършва двупосочно в съседната /лява/ лента. Участъкът е сигнализиран с пътни знаци и сигналисти. Срок 14.09.2019 г.; \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движение по път III-663 Чирпан – Симеоновград в участъка от км 7+200 до км 10+620 в района на с.Зетьово – с.Целина е ограничено, поради ремонтни дейности . Обходен маршрут: път II-66 –с. Ценово – / път III-663/.Срок на действие : от 28.03.2019 г. до 19:00 ч. на 31.07.2019 г. ; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.; \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г.; \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 02.08.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 09.008.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.; \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.29", "title": "Актуална пътна обстановка"}
{"url": "http://www.focus-news.net/news/2019/07/29/2684773/gd-granichna-politsiya-intenziven-e-trafikat-na-gkpp-kalotina.html", "text": "Интензивен е трафикът на ГКПП „Калотина“на вход за леки автомобили. Това съобщиха от  ГД „Гранична полиция“ . На ГКПП „Кулата“ трафикът е нормален за леки и товарни автомобили на изход и на ГКПП „Маказа“ на изход за леки автомобили. На българо-турската, българо-румънската граница трафикът също е нормален на всички гранични контролно-пропускателни пунктове.", "date": "2019.07.29", "title": "ГД \"Гранична полиция\": Интензивен е трафикът на ГКПП „Калотина“"}
{"url": "http://www.focus-news.net/news/2019/07/29/2684769/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Подготовката на Брекзит без споразумение и несъгласието на лидера на торите в Шотландия с тази политика, като и предупреждението на Франция, че няма да се водят търговски преговори с Великобритания, докато не плати дължимите 39 милиарда британски лири на ЕС, правата на живеещите в Обединеното кралство и проблема с ирландската граница.  \r\n*** \r\n \r\n Борис Джонсън е подсилил финансово подготовката за Брекзит без споразумение на 31 октомври като приоритет номер едно на правителството му , според няколко висши министри от кабинета, пише британският вестник  The Guardian . \r\nНовият премиер изпрати министрите от кабинета да дават интервюта във вестници и радио- и телевизионни оператори този уикенд, като част от акцията за популяризиране на Брекзит без споразумение.  \r\nТяхното послание е, че Обединеното кралство ще напусне ЕС без споразумение, ако лидерите на ЕС не се съгласят да заменят предпазния механизъм за ирландската граница. \r\nМайкъл Гоув, новият министър на кабинета, отговарящ за подготовката на Брекзит без споразумение, заяви, че правителството „се основава на предположението“, че Великобритания ще напусне без сделка на 31 октомври и това е „много реална перспектива“, защото лидерите на ЕС нямат намерение да променят мнението си за предпазния механизъм. \r\nТой каза в The Sunday Times, че може да не бъде постигнато споразумение с Брюксел, но има „нова яснота на мисията, ще излезем от ЕС на 31 октомври, без повече „ако“ и без повече „но“, без никакво забавяне“. \r\nЗа споразумението за напускане на Тереза Мей той каза: \"Не можете просто да загреете отново върнатото ястие и да очаквате, че това ще го направи по-вкусно.\" \r\nВ същото време новият финансов министър Саджид Джавид заяви пред Sunday Telegraph, че тази седмица ще има „значително допълнително финансиране“, за да направи Великобритания „напълно готова да напусне“ ЕС на 31 октомври, със или без споразумение. \r\nТой каза, че допълнителните разходи ще включват финансирането на една от най-големите обществени информационни кампании в страната, за да се гарантира, че хората и бизнеса са готови за излизане от ЕС без споразумение. \r\nДжавид добави, че планира да финансира 500 нови служители на Граничните сили и да разгледа новата инфраструктура около пристанищата на страната, за да сведе до минимум задръстванията и да гарантира, че стоките могат да се движат безпроблемно. \r\nНовият министър на вътрешните работи Прити Пател заяви пред The Mail on Sunday в неделя, че ще спре \"автоматичното право на влизане за граждани на ЕС, със или без работа\", за да даде \" предпочитание на брилянтни учени и висококвалифицирани специалисти-работници, които искаме да видим повече”. \r\n*** \r\n \r\n Лидерът на шотландските консерватори Рут Дейвидсън публично отхвърли плановете на Борис Джонсън за Брекзит, заявявайки, че няма да подкрепи излизането от ЕС без сделка, пише британският вестник  The Independent . \r\nНейното предупреждение дойде, когато Майкъл Гоув, който сега отговаря за подготовката за Брекзит без споразумение в кабинета, заяви, че правителството „действа според предположението“, че Обединеното кралство ще напусне блока без сделка. \r\nДокато целта на новия премиер все още е напускане със споразумение, твърдия му подход и обещанието му да премахне предпазния механизъм за ирландската граница, посрещнато твърдо от Брюксел, говори по-скоро за напускане на блока без сделка. \r\nНо в знак на разочарование от подхода на новото правителство, Дейвидсън, която често се определя като изгряваща звезда в Консервативната партия, използва вестникарска колона, за да очертае нейната опозиция. \r\nВ Scotish Mail on Sunday Дейвидсън каза: „Надявам се, че новият премиер ще успее да постигне споразумение с ЕС, за да може да се върне в Камарата на общините и да получи подкрепата на мнозинството, от която се нуждае. Той има пълната ми подкрепа в тези усилия. \r\n„Твърдо се разграничавам от правителството на Обединеното кралство, когато става въпрос за Брекзит без сделка. \r\n„Когато през 2016 г. обсъждахме Брекит, не си спомням, някой да казваше, че трябва да напуснем без споразумение ЕС, без да имаме мерки, за да поддържаме жизненоважната търговия, която тече непрекъснато между Великобритания и ЕС. \r\n\"Не мисля, че правителството трябва да търси Брекзит без  сделка и ако това стане, няма да го подкрепям\", добави тя. \"Писах на бившия премиер Тереза Мей  миналата година и потвърдих позицията си на нейния наследник, когато разговарях с него миналата седмица.\" \r\nРут Дейвисън, която преди това е била изключително критична към Джонсън, добавя: „Като лидер на партията в Шотландия моята позиция съществува независимо от правителството. Не е нужно да подписвам обещание Брекзит без сделка, за да продължа да служа.\" \r\n*** \r\n \r\n Президентът на Франция Еманюел Макрон се опита да задуши оптимизма на Борис Джонсън за търговска сделка след Брекзит  с един от най-силните съюзници на Обединеното кралство, настоявайки, че ЕС няма да обсъжда търговията, докато не бъде платена „сметката за развода“, пише британският консервативен вестник  Daily Express .  \r\nЕвропейският съюз ще откаже да разговаря за търговията с премиера Борис Джонсън, докато Великобритания не даде на Брюксел предвидените 39 милиарда британски лири. Острото предупреждение дойде от един от най-силните съюзници на Еманюел Макрон и бивш френски министър за ЕС Натали Лоазо. Говорейки пред Sky News, Лоазо потвърди, че няма да има дискусия за бъдещи търговски отношения, докато не бъдат платени парите за напускане на ЕС, и не бъдат уредени правата на гражданите и проблема с ирландската граница. Острото предупреждение от френската страна идва на фона на ескалиращото противопоставяне между Великобритания и Европейския съюз преди 31 октомври. \r\nЛоазо каза, че заплахата на Борис Джонсън за Брекзит без споразумение няма да реши нищо. Тя предложи, че този подход ще върне Великобритания в позицията, в която се намира сега. \r\nНовоизбраният френски евродепутат добави, че ЕС само ще предостави удължаване на Брекзит\"ако се случи нещо сериозно\" като общи избори или втори референдум.и каза: „Трябва да направите избор. Камарата на общините трябва да направи избор.Има споразумение за оттегляне, което е на масата, или няма сделка – изборът е само между двете.", "date": "2019.07.29", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/07/29/2684770/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Трагичните събития в окупирана Югославия, зависимостта на Украйна от войната и желанието на гражданите на Батуми за подобряване на отношенията между Грузия и Русия. \r\n*** \r\n \r\n  На 27 юли 1941 г. на територията на съвременната държава Босна и Херцеговина започва партизанска война срещу фашистките окупатори и техните помощници – хърватските усташи, които извършват геноцид над сърбите станали неотменна част от Югославската народна освободителна армия, пише в материал представен без редакторска намеса руското издание  “Российская газета“ . \r\n \r\nЗа трагичните събития говори министърът на труда, ветераните и инвалидите на Република Сръбска (влиза в състава на Босна и Херцеговина) Душко Миланович. Той подчерта важността да се съхрани традицията на антифашизма, както и отбелязването на всички жертви на Втората световна война. „В този ден (27 юли 1941 г.) сърбите въстават против възможно най-голямото зло – фашизмът и неговото чуждестранно проявление – хърватските усташи“, подчерта политикът. \r\n \r\nНужно е да се напомни, че на 22 юни 1941 г., когато Германия напада СССР, политбюро на ЦК на Югославската комунистическа партия излиза с обръщение. „Народе на Югославия: сърби, хървати, черногорци, словенци, черногорци, македонци и др… Настана решаващият час. Започва тежката битка против главния враг на работническата класа, битка, в която фашистките престъпници  сами се вкараха след като нападнаха Съветския съюз, надеждата на целия трудещ се свят. Драгоценната кръв на героичния съветски народ се пролива не толкова за да спаси социалистическите страни, но и за окончателното социално и национално освобождение на цялото човечество. Такава е и нашата война, в която ние сме длъжни да жертваме не само силите, но и живота си“.  \r\n \r\n Независимата държава Хърватия \r\nВ състава на марионетната Независима хърватска държава (НХД) (1941-1945 г.) влизат части от съвременна Хърватия без Истрия и част от Далматинското крайбрежие. В състав й влизат освен това почти цяла Босна и Херцеговина. В новообразуваната страна в този момент живеели около шест милиона души, от които 2 млн. са сърби, имало също така евреи и цигани.  \r\n \r\nЗа главен враг на усташите били определени сърбите. Ръководителите на НХД Анте Павелич и министърът на образованието Миле Будак решили да се справят със сръбския въпрос по радикален начин – 1/3 от тях ще бъдат унищожени, 1/3 насилствено ще станат католици и 1/3 ще бъдат принудени да се преселят в Сърбия. Лозунгът на писателя гласял „Сърбите на върбите“.  \r\n \r\nКогато говорим за концентрационният лагер Ясеновац е нужно да имаме предвид неговите размери. Общата му дължина е 60 километра, а площта се равнява на 240 квадратни километра, което се равнява на някои по-малки европейски държави.  \r\nВ своя доклад за международната историко-богословска конференция „Православно-католически диалог след Ясеновац“ изследователите Симо и Славко Брдар пишат: \r\n \r\n„По примера на своите покровители от Нацистка Германия и други фашистки режими, в НХД започва политика за ефективно „изчистване на нацията“ от нежелани елементи, основани са концлагери, предназначени за масови затвори и систематично изтребване на сърбите, евреите, циганите и антифашистите. Създаването им е възложено на „Усташката служба на надзора“. Има множество лагери, но най-големият и чудовищен е Ясеновац, който е създаден по образец на нацистките лагери през август 1941 г. Той се явявал главното място на смъртта в НХД. По извършените престъпления това е третият лагер в Европа след Аушвиц и Треблинка.“ \r\nГлавният му център бил Доня Градина, намираща се на брега на р. Сава на територията на дн. Република Сръбска.  \r\n \r\nВ края на парил 1945 г. усташите извършили последното си действия в Ясеновац – изгорили част от архива и спокойно напуснали мястото. Когато Югославската народна освободителна армия влиза в Ясеновац  заварва една територия покрита с трупове, а кръвта е разлята като вино. Всички сгради с изключение на дървените конструкции останали здрави. От тогава започва кратък период на мълчание за усташките зверства в Ясеновац.  \r\n \r\nСпоред данни на историци, в Ясеновац са ликвидирани 700 хил. души без оглед на пол и възраст. – 500 хил сърби, 40 хил. цигани, 33 хил. евреи и 127 хил. атифашисти. Общо 20 хил. от затворници в Ясеновац са били деца под 12 години.  \r\n \r\nПатриархът на Сръбската православна църква, Ириней, отбелязвайки жертвите каза, че техните викове с били чути дори на небето, но не и в Загреб или тамошната католическа църква, която е участвала в зверствата.  \r\nПо думите на руският посланик в Босна и Херцеговина Петър Иванцов, акцията „Безсмърния полк“ се била проведена в три града на Република Сръбска – Баня Лука, Източно Сараево и Требине, като това демонстрация, че двете страни помнят своите герои. „Денят на победата – това е велик и славен подвиг, ден за радост и скръб, наш общ празник. Ние високо ценим дела на Югославия в борбата срещу фашизма.  \r\n*** \r\n \r\n Украйна е неизлечимо болна от война, пише руският журналист, поет и военен кореспондент Анна Долгарева във вестник  “Взгляд“  в материал, представен без редакторска намеса.  \r\nВ Украйна, \"Слугата на народа\" Владимир Зеленски получи това, което искаше - той напълно контролира парламента и, следователно, правителството. Президентът Зеленски може да направи всичко – да промени напълно  установените държавни традиции, да премахне корупцията, да вкара в затвора престъпниците , да промени законодателството, спасявайки страната от чудовищните закони, като този за езика и накрая да спре войната. \r\nНе знам дали Зеленски ще направи всичко по-горе. Въпреки че шансът  той да се справи с корупцията и с промените в законодателството премахвайки доста абсурдни закони, са доста големи. Но той няма да спре войната. Защото в момента Украйна не е жизнеспособна без война в Донбас. \r\nНека извадим външнополитическия фактор. Въпреки че като цяло е съвсем ясно, че Украйна изобщо не обслужва интересите си, дори не и европейските, но американските интереси. Съдейки по факта, че на международните платформи, украински делегации продължават упорито да повтарят санкциите срещу Русия, необходимостта от забрана на „Северен поток-2“ курсът не се променя, музиката е поръчана все пак. Но дори и това не е най-важното. \r\nОсновното нещо е разрушената икономика на Украйна и голяма олигархия, чийто бизнес сега е твърдо свързан с войната. Основното нещо е невъзможността да се възстанови тази икономика в някакви разумни срокове и затова е необходимо да се обясни къде отиват парите. Парите отиват за война с Русия. \r\nОсновният проблем са хилядите доброволци с боен опит и вродени украински способността да сложат в джоба няколко гранати. За тези, които са преминали през Антитерористичната операция (АТО), цялата Украйна вече стене, тук и там новинарски сайтове експлодират с послания: \"атошник\" е  убил ... изнасилил ... подпалил... убил и застрелял себе си. Оставени без война и намиране на подходящ лидер за себе си, тези хора с повредена психика могат да се превърнат в ужасна сила. Всички тези неща връзват ръцете и краката на “Слугата на народа”. Но има още. \r\nЩе го  разбере ли Украйна, ако въпреки всичко реши да спре войната, ако изведнъж се окаже наивният и благороден герой от самата поредица “Слугата на народа” Голобородко, благодарение на когото, изобщо, беше избран? (Разбира се, няма да се окаже, но си представяме хипотетична ситуация). \r\nДали украинците, които са дали живота си за призрака на завръщането на Донбас и Крим пет години, разбират простата истина: те не могат да бъдат върнати? \r\nДа, украинците гласуваха за Зеленски-Голобородко, защото той е сладък и красив, защото той е нова фигура в стъпкана политическа поляна и защото по време на управлението на Порошенко стандартът на живот на украинците е паднал няколко пъти. Но дали украинците гласуваха против войната? \r\nЕто един прост факт: самоиздигнатият Алексей Гончаренко премина от Одеса във Върховната Рада. Същият Гончаренко, който се подигра на мъртвите в Дома на профсъюзите, този, който стана символ на срама на Одеса. Той събра почти 30 процента от гласовете, оставяйки след себе си кандидат от партията \"Зеленски\". Това означава, че Одеса не си е направила изводите. И това е Одеса, руски град, перлата край морето. \r\nНяма и не може да има изводи. Украйна е сериозно болна, украинците са сериозно болни и безумни. В тази война вече има умишлени губещи - и именно тези, които са изгубили ума си в пушеците й. Тези, които по-късно, може би, ще се оглеждат объркано и ще си помислят: “Защо, какво сме направили ...”. Ще кажат, че никога не са подкрепили АТО ... че в АТО само са чистели и готвели. \r\nУкрайна е болна, Украйна се нуждае от война, Украйна не е жизнеспособна без война, а украинците, които поеха черната плесен на омразата, не могат да си представят живота без война. Спорите на тази черна плесен изгарят отвътре, лишават живота от смисъл. Няма лечение, дори Зеленски да не е марионетка на Коломойски, а силен и мъдър независим политик. \r\nИ да не говорим за хирургичното лечение... \r\n*** \r\n \r\n Жителите на Батуми излязоха на голям протест за подобряване на отношенията с Русия. Митингът беше организиран от партията “Алианс на патриотите на Грузия” на 28 юли, пише руският вестник  „Известия“ .  \r\nУчастниците искат грузинските власти да откажат да участват във военни съюзи и отрицателна реторика срещу Москва в полза на възстановяването на отношенията между страните от преди кризата. \r\n„Основното изискване е нашето ръководство най-накрая да види какво искат хората. Трябва да започнем пряк диалог със Сухуми, Цхинвали и Москва ”, заяви лидерът на партията Ирма Инашвили. \r\nДепутатът от партията Ада Маршания подчерта необходимостта от започване на „мащабен диалог с Москва по трудните въпроси“, както и започване на разговор с Абхазия и Южна Осетия. През 2008 г. в тези региони избухва въоръжен конфликт, по време на който Москва призна независимостта на тези територии. \r\nНа митинга са присъствали десетки хиляди хора, но заради горещото време демонстрацията продължи около половин час. \r\nОтношенията между Русия и Грузия се влошиха след 20 юни, когато в Тбилиси избухнаха масови протести поради факта, че по време на сесията на Общото събрание на Междупарламентарната асамблея на православието (МПС) руският делегат Сергей Гаврилов седеше в председателството на грузинския парламент. Възмутени политически сили дойдоха да протестират и предизвикаха бунтове в града. \r\nПоради несигурната ситуация, от 8 юли, Русия реши да прекрати полетите от и до Грузия, а руските депутати предложиха налагане на икономически ограничения срещу Тбилиси. Руският президент Владимир Путин обаче отхвърли тази инициатива от уважение към грузинския народ, припомня изданието. \r\nАбхазия обяви независимостта си от Грузия през 1994 г. по време на грузино-абхазския конфликт, а Южна Осетия - през 1992 г. На 8 август 2008 г. Грузия нападна Южна Осетия. По време на така наречената петдневна война са загинали повече от хиляда души. Руските войници защитаваха местните жители и прогониха грузинската армия. На 26 август 2008 г. Русия призна суверенитета на Южна Осетия, припомня изданието.", "date": "2019.07.29", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/07/29/2684771/pregled-na-mezhdunarodnite-novini-do-6-chasa-agentsiya-fokus.html", "text": "Иран каза в неделя, че разглежда задържането на петролния  танкер от Великобритания в нарушение на ядрената сделка за 2015 г., на срещата  на петте останали страни в споразумението във Виена с друг опит да го спасят, предава  AFP \r\nБританските власти задържаха ирански танкер в района на Гибралтар в началото на юли по обвинения, че нарушава санкциите на ЕС срещу Сирия. След това британски танкер беше задържан от иранската революционна гвардия в Ормузкия пролив на 19 юли, което Великобритания възприе като реципрочна мярка, припомня агенцията. \r\nВ коментари пред журналисти след срещата във Виена, заместник-министърът на външните работи на Иран Абас Арагчи свързва ситуацията с танкерите с дискусиите за ядрената сделка, официално известна като Съвместен всеобхватен план за действие (СВПД). \r\n\"Тъй като Иран има право да изнася петрола си според СВПД, всяка пречка за износа на петрол в Иран е действие срещу СВПД,\" подчерта Арагчи. \r\nТой добави, че въпросът за износа на ирански петрол - включително опитите на САЩ да го блокира напълно - беше повдигнат по време на срещата. \r\n\"Мисля, че атмосферата беше конструктивна и дискусиите бяха добри, не мога да кажа, че сме решили всичко\", каза той. \r\n*** \r\n \r\n Председателят на Парламентарната асамблея на Съвета на Европа (ПАСЕ) Лилиан Мори Паские е загрижена за арестите на участници в неразрешен митинг, проведен в центъра на Москва на 27 юли. Това се посочва в посланието на ПАСЕ, обнародвано в неделя и цитирано от  TACC . \r\n\"Дълбоко съм загрижена за масовите арести на демонстранти и непропорционалната реакция на полицията по време на тяхното разпръскване\", се казва в изявление на Паскиe. \r\nПАСЕ подчерта, че \"свободата на словото и на събранията са необходими условия за демокрация\". \"Във всички държави-членки на Съвета на Европа и като цяло във всяко отворено, демократично и плуралистично общество всички мнения, включително критичните към властите, трябва да бъдат свободно изразени\", се казва в изявление на организацията. \r\nПолицейски служители, заедно с представители на гвардията, задържаха повече от 1000 души за участие в неоторизиран митинг в центъра на Москва на 27 юли. От тях приходящи са над  600 души. Според полицията, общо над 3,5 хиляди души са взели участие в тази акция. \r\nВластите предупредиха участниците предварително за отговорността им и недопустимостта на нарушаване на закона. Кметът на Москва Сергей Собянин, цитирайки данни от правоприлагащите органи, каза, че се подготвят сериозни провокации, които представляват заплаха за сигурността, живота и здравето на хората. Столичната полиция в Москва също призова гражданите да се въздържат от участие в действието и обеща да предприеме всички необходими мерки за осигуряване на безопасността на гражданите, за предотвратяване и прекратяване на нарушенията на обществения ред. \r\n*** \r\n \r\n Месец след местните избори, проведени на 30 юни, Централната избирателна комисия на Албания обяви окончателните резултати, информира македонското електронно издание  „Локално“ .  \r\nНа заседанието, на което комисията направи анализ на изборния процес, имаше разногласия с председателя на ЦИК Клемен Згури, който отказа да подпише окончателния протокол. \r\n„ЦИК в този избирателен процес между прозрачност и задкулисие, правни и двойни стандарти, законност и произвол, неутралитет и ясна политическа едностранчивост - ЦИК избра второто,“ заяви Згури. \r\nСпоред крайните резултати, на 30 юни правото на глас са употребили 811 727 албански граждани или 22,96% от общия брой, записан в единния избирателен списък. \r\nАбсолютен победител в изборите, в които не участваха основните опозиционни партии, е управляващата Социалистическа партия. В 60 от 61-те общини кметовете са социалисти и само една ще се управлява от кандидат на партията на гръцкото малцинство.  \r\nЩо се отнася до общинските съвети, 74.11% от съветниците или 1.136 са от Социалистическата партия. Партията на бившия албански външен министър Паскал Мильо е втората в гласуването, която осигурява 3.66% от гласовете или 79 мандата в съветите. \r\nНационалната консервативна партия на Куйтим Гюзи не получи нито един глас, което означава, че и лидерът й не е гласувал за нея. \r\n*** \r\n \r\n От бурното време, което обхвана почти цялото албанско крайбрежие, предизвиквайки високи вълни в морето, двама души загубиха живота си, а 15 бяха спасени благодарение на действията на спасителите, към която се присъединиха членове на специалното звено за бързо реагиране, информира македонският телевизионен канал  “Нова ТВ“ . \r\nВисоките вълни в Джири и Лазрит преобърнаха скутер, управляван от мъж на 33-годишна възраст, който почина от нараняванията си в болница в Драч, където според албанските медии 50-годишна жена бе изведена от морето, но лекарите не са успели да я спасят. \r\nМеждувременно двама туристи във Велипоя, включително  дете, са били спасени от високите вълни, които се образували в резултат на бурята. \r\nАлбанската гранична полиция спаси 14 души, в това число девет чешки туристи, които бяха блокирани в пристанището на Вилун във Велипоя. Останалите пет души са от Албания и Косово, всички са хоспитализирани и са извън опасност за живота. \r\nВластите призовават всички туристи да бъдат максимално предпазливи и за всяка нужда да се обаждат на безплатен номер 112. Поради бурята в Албания морският трафик е прекъснат. \r\n*** \r\n \r\n Лошо време и бури обхванаха Далмация в  Хърватия. Метеоролозите обявиха червен код за някои области, пише македонското електронно издание  “Плюс Инфо“ . \r\nДъждът заля улиците на Сплит и предизвика транспортни проблеми. Подобна е ситуацията и в Дубровник, съобщават хърватските медии. \r\nВ околностите на Шибеник вятърът прекършваше стволовете на дърветата, като някои паднаха върху паркирани автомобили. Бурята предизвика и мини-торнада, наречени \"пиявици\", близо до остров Крък, където те изхвърлиха две лодки  на брега. \r\nНе се съобщава за пострадали хора в района.", "date": "2019.07.29", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/29/2684775/predstoyashti-mezhdunarodni-sabitiya-za-29-yuli-agentsiya-fokus.html", "text": "*** \r\n  Европейският съд ще разгледа удължаването на експлоатационния срок на белгийска атомна централа \r\n \r\n*** \r\n  Среща на външните министри от АСЕАН с участието на Майкъл Помпео и Сергей Лавров \r\n \r\n*** \r\n  Визита на колумбийския президент Иван Дуке \r\n \r\n*** \r\n  Гласуване в Сената за преодоляване на президентското вето за оръжейните доставки за Саудитска Арабия \r\n \r\n*** \r\n  Разрешават домашния безжичен интернет \r\n \r\n*** \r\n  Визита на френския външен министър Жан-Ив льо Дриан", "date": "2019.07.29", "title": "Предстоящи международни събития за 29 юли (Агенция \"Фокус\")"}
{"url": "http://www.focus-news.net/news/2019/07/29/2684777/prezidentat-rumen-radev-shte-se-sreshtne-s-predstaviteli-na-kitayski-kompanii-uchastvashti-v-realizatsiyata-na-initsiativata-edin-poyas-edin-pat.html", "text": "Президентът Румен Радев ще се срещне с представители на водещи китайски компании, участващи в изпълнението на международни стратегически проекти в рамките на инициативата \"Един Пояс, Един път\" от 13:00 часа на \"Дондуков\"-2. Това съобщиха от  прессекретариата на държавния глава .", "date": "2019.07.29", "title": "Президентът Румен Радев ще се срещне с представители на китайски компании, участващи в реализацията на инициативата „Един пояс, Един път“"}
{"url": "http://www.focus-news.net/news/2019/07/29/2684774/predstoyashti-sabitiya-v-stranata-za-29-yuli-agentsiya-fokus.html", "text": "*** \r\n \r\nОт 13.00 часа на „Дондуков“ 2 президентът Румен Радев ще се срещне с представители на водещи китайски компании, участващи в изпълнението на международни стратегически проекти в рамките на инициативата \"Един Пояс, Един път\". \r\n \r\n*** \r\n \r\nОт 9.00 часа в Гранд хотел Пловдив заместник-министърът на образованието и науката Карина Ангелиева ще открие ежегодното съвещание на Съвета на мениджърите на Национални антарктически програми (COMNAP). \r\n \r\n*** \r\n \r\nОт 11.00 часа в залата на 11 етаж КНСБ и столичният кмет Йорданка Фандъкова ще отчетат изпълнението на споразумението за сътрудничество между тях от 2015 г. \r\n \r\n*** \r\n \r\nОт 11.00 часа в Национален пресклуб-БТА Боряна Стоименова организира пресконференция на тема: „Държава в държавата. Нежелание за работа, безразличие или далавери в община, полиция, прокуратура и съд в Брезник? На кого да разчита обикновеният гражданин?“. \r\n \r\n*** \r\n \r\nОт 11.30 часа в 90 СУ “Ген. Хосе де Сан Мартин” в кв. „Люлин“ и 125 СУ “Боян Пенев” в кв. „Младост“ ще се състои откриването на Лятна академия за успех и забавления на \"Заедно в час\". \r\n \r\n*** \r\n \r\nОт 13.30 часа в заседателната зала в сградата на Висшия съдебен съвет, \r\nул. Eкзарх Йосиф, № 12, ще се проведе заседание на Пленума на ВСС.  \r\n  \r\n*** \r\n \r\nОт 18.30 часа пред Съдебната палата в София инициатива „Правосъдие за всеки“ организира поредния граждански Марш за правосъдие. \r\n \r\n*** \r\n \r\nОт 19.00 часа в Литературния клуб на Столична библиотека ще се състои рецитал, наречен „Думи през границите“. \r\n \r\n*** \r\n \r\nОт 20.45 часа на Аерогара София Терминал 2 българските участници на олимпийския европейски младежки фестивал в Баку се прибират с полет TK 1029 през Истанбул. \r\n \r\n*** \r\n \r\nОт 10.00 часа за дванадесети пореден път Американският университет в България (АУБ) ще бъде домакин на най-голямата математическа олимпиада за студенти в света. \r\n \r\n*** \r\n \r\nОт 9.00 часа пред сградата на община Велинград ще се проведе акция за доброволно кръводаряване. \r\n \r\n*** \r\n \r\nПоднасяне на цветя ще се състои на паметника на ген.-лейтенант Иван Колев и загиналите за освобождението на Добрич през 1916 г. по повод 102 години от неговата смърт. \r\n \r\n*** \r\n \r\nОт 8.00 часа в Народно читалище „Добрич – 2017 г.“ ще се състои Детска академия Джуниър. \r\n \r\n*** \r\n \r\nОт 9.00 часа в  Младежки център – Добрич, Кино „Икар“, Градски парк „Св. Георги“, басейн ще се състои Еко лято 2019. \r\n \r\n*** \r\n \r\nОт 9.00 часа в Народно читалище „Йордан Йовков - 1870 г.“ ще се състои Летен детски център „Млади възрожденци“. \r\n \r\n*** \r\n \r\nОт 19.00 часа в салона на НЧ „Съгласие-1890“ театър „Искри и сезони” ще бъде представена комедията „Наследството” по Пиер Шено. \r\n \r\n*** \r\n \r\nОт 10.00 часа в заседателната зала на Община Ловеч ще се проведе заседание на Общински съвет –Ловеч. \r\n \r\n*** \r\n \r\nОт 17.30 часа Гражданска инициатива „Понеделници за правосъдие“ – Пловдив организира протест пред сградата на Окръжна прокуратура – Пловдив, площад „Съединение“  N3. \r\n \r\n*** \r\n \r\nОт 20.00 часа на Античния театър ще се състои официалното откриване на Международния фолклорен фестивал. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, Гостуват доброволци на ЦЕИ Стара Загора. \r\n \r\n*** \r\n \r\nОт 11.30 часа ще стартира строителството на нов полицейски участък в Хитрино. \r\n \r\n*** \r\n \r\nОт 14.00 часа кметът на община Шумен Любомир Христов ще има приемен. \r\n \r\n*** \r\n \r\nОт 14.30 часа в зала 203 на общината кметът на Шумен ще има приемен ден.", "date": "2019.07.29", "title": "Предстоящи събития в страната за 29 юли (Агенция „Фокус“)"}
{"url": "http://www.focus-news.net/news/2019/07/29/2684776/nimh-dnes-glavno-nad-zapadna-i-tsentralna-balgariya-shte-se-razviva-moshtna-kupesto-dazhdovna-oblachnost.html", "text": "Днес главно над Западна и Централна България ще се развива мощна купесто-дъждовна облачност и на много места ще има краткотрайни, временно интензивни валежи и гръмотевични бури. Очакват се градушки. Това съобщи за  Агенция \"Фокус  Боряна Маркова, дежурен синоптик в  Националния институт по метеорология и хидрология (НИМХ) . Над Източна България ще преобладава слънчево време, след обяд с временни увеличения на облачността, но само на отделни места там ще превали и прегърми. Вятърът ще се ориентира от север-северозапад и ще е слаб до умерен, и с него ще прониква хладен въздух. Температурите ще се понижат, но все още в Горнотракийската низина и в крайните югозападни райони ще е горещо. Преобладаващите максимални температури ще бъдат в широк интервал от 26-27° в Северозападна България и по високите полета до 34-36° на места в Югоизточна България. \r\nПо Черноморието ще преобладава слънчево време, след обяд с временни увеличения на облачността, но вероятността за валежи е много малка. Ще духа слаб до умерен вятър от изток-североизток, който до вечерта ще се ориентира от север-северозапад. Максимални температури на въздуха: 28-30°. Температурата на морската вода е 26-27°. Вълнението на морето ще бъде 2-3 бала. \r\nНад планините ще се развива мощна купесто-дъждовна облачност и на много места ще има краткотрайни, временно интензивни валежи и гръмотевични бури. Вятърът ще се ориентира от запад-северозапад и ще бъде предимно умерен, по върховете временно и силен. Максимална температура на височина 1200 метра около 21°, на 2000 метра – около 14°.", "date": "2019.07.29", "title": "НИМХ: Днес главно над Западна и Централна България ще се развива мощна купесто-дъждовна облачност"}
{"url": "http://www.focus-news.net/news/2019/07/29/2684780/tass-vaorazhen-napadatel-otkri-strelba-na-festival-v-kaliforniya.html", "text": "Въоръжен нападател откри огън на гастрономически фестивал в американския щат Калифорния, предава  TACC , като се позовава на данни от местната полиция. \r\nПравоприлагащите органи съобщават за жертви, но не посочват техния брой. Полицията подчерта, че мястото на произшествието все още не е обезопасено.  \r\nОфициален представител на болницата в Сан Хосе уточни, че след стрелбата в заведението са са били хоспитализирани петима души. Състоянието им не се конкретизира, но се посочва, че са транспортирани до болницата с хеликоптер. \r\nПо повод събитията държавният глава на САЩ Доналд Тръмп написа в социалната мрежа „Туитър“: „Служителите на правоприлагащите органи са на място. Съобщава се, че стрелецът все още не е задържан\". \r\nПо-рано NBC съобщи, че 11 души може да са били ранени при стрелба. Свидетели разказаха, че огънят е открит от мъж на средна възраст. \r\n \r\n Тереза Герова", "date": "2019.07.29", "title": "ТАСС: Въоръжен нападател откри стрелба на фестивал в Калифорния"}
{"url": "http://www.focus-news.net/news/2019/07/29/2684779/api-ot-730-chasa-do-1900-chasa-shte-se-ogranichava-dvizhenieto-po-patnata-vrazka-burgas-rakovski-na-paten-vazel-plovdiv-iztok.html", "text": "От 7.30 часа до 19.00 часа ще се ограничава движението по пътната връзка Бургас - Раковски на пътен възел „Пловдив Изток“ при 133-ти км на АМ „Тракия“ в района на Войводиново поради извършване на текущи ремонтни дейности, съобщиха от пресцентъра на  Агенция „Пътна инфраструктура“ . Обходният маршрут за Раковски е от пътен възел „Белозем“ при км 150 на АМ „Тракия“ по път Шишманци - Раковски. \r\nПрез април т.г. бяха ремонтирани общо 5 бр. пътни връзки на пътен възел „Пловдив Изток“. На съоръжението поетапно се ремонтират останалите 3 пътни връзки - София - Пловдив, Бургас - Раковски и Раковски - Бургас. \r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2019.07.29", "title": "АПИ: От 7.30 часа до 19.00 часа ще се ограничава движението по пътната връзка Бургас - Раковски на пътен възел „Пловдив Изток“"}
{"url": "http://www.focus-news.net/news/2019/07/29/2684783/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-dnes-i-na-30-yuli.html", "text": "„Софийска вода” временно ще прекъсне водоснабдяването в някои части на столицата днес и на 30 юли. Това съобщиха от пресцентъра на  дружеството . \r\nДнес във връзка с подмяна на сградно водопроводно отклонение на ул. „Хан Аспарух“ в Центъра се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Хан Аспарух“ от ул. „Ангел Кънчев“ до ул. „Георги Сава Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел Кънчев“ ъгъла с ул. „Хан Аспарух“. \r\nДнес във връзка подмяна на сградно водопроводно отклонение на ул. „3-ти март“ в с. Горни Богров, се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „3-ти март“, ул. „Ботунски път“, ул.“Шабаница“, ул. „Воденицата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трайчо Костов“ №1. \r\nНа 30 юли във връзка с изграждане на сградно водопроводно отклонение на ул. 732 в Складово-промишлена зона „Модерно предградие“, община „Люлин“, се налага спиране на водоподаването от 09.00 до 20.00 часа на клиентите на „Софийска вода”, живеещи в района на: ул. 732, ул. 733, бул. „Панчо Владигеров“, бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 732 ъгъла с ул. 733. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.29", "title": "\"Софийска вода” временно ще прекъсне водоснабдяването в някои части на столицата днес и на 30 юли"}
{"url": "http://www.focus-news.net/news/2019/07/29/2684778/fokus-makedoniya-loshoto-vreme-na-balkanite-split-i-durbovnik-sa-pod-voda.html", "text": "Лошото време, което обхвана Далмация в последните дни, предизвика наводнения в два от най-популярните курорти по Адриатическото крайбрежие на Хърватия – Сплит и Дубровник, съобщава електронното издание на македонския  „Фокус“ . \r\nМетеоролозите обявиха червен предупредителен код за някои области в страната.  \r\nДъждът наводни улиците в Сплит, причинявайки сериозни проблеми в движението,  ситуацията е подобна и в Дубровник, пише изданието. \r\nВ околностите на Шибеник вятърът е прекършил стволовете на дърветата, които са паднали по улиците и върху превозни средства. \r\n \r\n Тереза Герова", "date": "2019.07.29", "title": "„Фокус“ (Македония): Лошото време на Балканите – Сплит и Дурбовник са под вода"}
{"url": "http://www.focus-news.net/news/2019/07/29/2684781/denyat-29-yuli-v-balgarskata-istoriya.html", "text": "На тази дата през 1877 г. по време на Руско-турската война 1877-1878 г. генерал Й. Гурко изтегля основните си части от Стара Загора и Казанлък към Нова Загора. През 1913 г. цар Фердинанд I обявява демобилизация на българската армия. \r\n1916 г. - В хода на Първата световна война 24-ти пехотен черноморски полк сменя 32-ри пехотен загорски полк и организира отбраната на връх Преслап. \r\n \r\n \r\n2016 г. \r\nВърховният касационен съд (ВКС) регистрира политическа партия ДОСТ, като отмени отказа на Софийския градски съд (СГС). \r\n \r\n \r\n2011 г. \r\nНа 80-годишна възраст в Париж умира Димитър Паница, журналист, общественик, член на редица български и международни организации.  \r\nРоден е на 2 септември 1930 г. в София. Димитър Паница е носител на най-високото гражданско отличие - орден “Стара планина”, първа степен, а през май 2001 г. става носител на наградата Доктор хонорис кауза на Американския университет в България. “Кавалер на Ордена на Почетния легион на Френската република”, освен това е отличен с медала \"За заслуги” (Pro Merito), връчван от Съвета на Европа. \r\nДимитър Паница напуска България през 1948 г. и прекарва по-голямата част от живота си между Западна Европа и САЩ. За кратко работи в Париж. През 1952 г. се премества в САЩ и започва работа в редaкцията на списание Reader’s Digest, където работи до пенсионирането си през 1994 г.  \r\nПрез 1991 г. заедно със съпругата си Ивон основават фондация “Свободна и демократична България” в София, чиято цел е да допринася за демократизацията на българското общество.  \r\nДими Паница е сред основателите и е член на Настоятелството на Американския университет в България. Той е член на Международния институт за стратегически изследвания (Лондон), Англоамериканската прес асоциация (Париж), френската фондация \"Бъдеще”, Института за пазарна икономика в София, както и на Института за демокрация в Източна Европа (Вашингтон). Той е основател и председател на Junior Achievement в България, член на съвещателния съвет за годишната награда за Граждански доблест в Ню Йорк, член е на настоятелството на Фондация за младежите на Балканите. \r\n \r\n \r\n2006 г. \r\nСкопското списание “Форум” публикува водеща статия със заглавие “Аз съм българин...”. Основна тема на статията е българското гражданство на бившия македонски премиер Любчо Георгиевски. \r\nВ статията се твърди, че според Георгиевски “алтернативата на Македония е България” и още - че “с решаването на казуса Косово, Македония ще изпадне в такъв геополитически водовъртеж, в който единственото спасение за нея ще бъдат прегръдките на България”. \r\n \r\n \r\n2002 г. \r\nМинистър-председателят Симеон Сакскобургготски представя България на срещата на Пакта за стабилност в Залцбург, Австрия. \r\nПактът за стабилност е харта на Югоизточна Европа за реформи, инвестиции, интегритет и растеж. \r\n \r\n \r\n1995 г. \r\nНа 28 и 29 юли е проведена общопартийна конференция на БСП, която приема документа \"Перспектива за България\". На нея за пръв път проличават противоречията вътре в БСП, формулирани в изказването на главния редактор на партийния в. \"Дума\" Стефан Продев като сблъсък между \"червените бабички\" и \"червените мобифони\". \r\n \r\n \r\n1987 г. \r\nНа 28 и 29 юли на пленум на ЦК на БКП Тодор Живков лансира т.нар. Юлска концепция, според която България трябва да осъществи радикални реформи и либерализация. Това е опит да се \"изпревари\" съветската \"перестройка\". Предвижда се собствеността на държавните предприятия да бъде прехвърлена на техните \"стопани\" – работниците и да се пристъпи към създаване на частно предприемачество. БКП да се трансформира от \"етаж на властта\" в ръководна и направляваща политическа организация, а гражданите получават право да създават \"самодейни\" организации. Решено е и да се отменят такива ритуали на властта като манифестациите и поставянето на портрети на партийни лидери в държавните учреждения. \r\n \r\n \r\n1920 г. \r\nВ София излиза първи брой на сп. “Комедия” – българско седмично списание за театър, музика, литература и критика. Излиза до 14 ноември 1828 г. в 132 броя. Редактори на списанието са Ст. Гендов и В. Стефков. В списанието се публикуват статии и рецензии за театрални спектакли, опера и балет, музикална критика, кинокритика, българска и преводна художествена литература. На сп. “Комедия” сътрудничат К. Сагаев, В. Стефков, Кр. Йорданов, В. Иванов, Хр. Г. Казанджиев, Ив. Ст. Андрейчин, С. Димов, П. Д. Крусев и др. По въпросите на българската драма пише и М. Арнаудов. Рецензирани са книги на Й. Йовков, Л. Стоянов, Т. Траянов, Д. Немиров, Ем. Коралов, Вл. Полянов и др. Списанието е илюстрирано богато със скици, карикатури от Ал. Добринов, репродукции от Матис, Дега, Мане, Сезан, Гоген и др. \r\n \r\n \r\n1913 г. \r\nСлед края на Междусъюзническата война и подписването на Букурещкия мирен договор с указ № 53 цар Фердинанд I обявява демобилизация на българската армия. \r\n \r\n \r\n1901 г. \r\nЗапочва Девети конгрес на македонската емиграция. Той се провежда в периода 29 юли-5 август. Председател на Върховния комитет е Стоян Михайловски, а подпредседател - ген. Иван Цончев. \r\nСтоян Михайловски е поет-сатирик, културен и обществен деец, действителен член на Българската академия на науките. Той е роден в гр. Елена. Завършва Императорския лицей в Цариград, след което за кратко време работи като учител в българското училище в Дойран. През 1875 г. заминава да следва право във Франция. След обявяването на Руско-турската освободителна война (1877–1878 г.) прекъсва следването си и се завръща в България. След Освобождението работи като съдия и адвокат в Свищов, Търново, София и Пловдив. Заради своята гражданска позиция често е уволняван. През 1880 г. става главен редактор на в. \"Народний глас\". Отново заминава за Франция, където завършва образованието си. След завръщането си в България работи като адвокат и съдия. От 1892 г. започва да преподава френски език в Юридическия факултет, а от 1897 г. и в Историко–филологическия факултет на Висшето училище (днес Софийски университет “Св. Климент Охридски”). През периода 1895–1899 г. е доцент по всеобща литературна история. Заради статията си \"Потайностите на българския дворец\", в която критикува личния режим на Фердинанд I, e даден под съд и е уволнен. И след това продължава да участва активно в обществено-политическия живот на страната. Многократно е народен представител. От 1901 г. до 1903 г. е председател на Върховния македоно-одрински комитет. С цялото си разнообразно творчество – памфлети, епиграми, басни, стихотворения и други, критикува социалната действителност и отстоява принципна гражданска позиция. Автор е на стихосбирката \"Днес чук, утре наковалня\", поемата \"Словоборците станаха богоборци\", \"Сатири. Нашите писачи и газетари\", драмата \"От развала към провала\" и др. Едни от най-известните му басни са: \"Бухал и светулка\", \"Орел и охлюв\", \"Секира и търнокоп\" и др. Автор е на текста на химна \"Върви, народе възродени\". \r\n \r\n \r\n1898 г. \r\nЗавършва Петият конгрес на македонската емиграция, който се провежда в периода 26-29 юли. В него участват 21 дружества. Председател на Върховния комитет е Александър Радев, а подпредседател - Андрей Ляпчев. \r\nАлександър Радев е роден в Битоля на 24 февруари 1864 г. Завършва Юридическия факултет на университета в Атина, Гърция. След завръщането си в България работи в съдебната система в Ловеч, Търново, София. От 1892 г. е адвокат. Избран е за председател на адвокатския съвет и на Юридическото дружество. Включва се активно в дейността на македоно-одринското революционно движение, като през 1898–1899 г. е председател на ВМОК. Той е един от лидерите на Прогресивнолибералната партия. Член е на Централното бюро на партията в края на 90-те г. на ХIХ в. Участва в управлението на държавата в началото на ХХ в. Той е министър на правосъдието от 19 февруари 1901 г. до 3 ноември 1902 г. и министър на народното просвещение от 3 ноември 1902 г. до 5 май 1903 г. \r\n \r\n \r\n1877 г. \r\nПо време на Руско-турската война 1877-1878 г. генерал Й. Гурко изтегля основните си части от Стара Загора и Казанлък към Нова Загора. В същото време 40-хиляден турски отряд, командван от Сюлейман паша, се насочва към Стара Загора. Целта на турския щаб е Сюлейман паша да се прехвърли в Северна България и координирано с Плевенския отряд на Осман паша да предприеме контранастъпление срещу руските войски. \r\nЙосиф Владимирович Гурко е руски военен деец, генерал-фелдмаршал. Роден е на 16 юли 1828 г. По време на Руско-турската освободителна война от 1877 г.-1878 г. му е поверено командването на Предния отряд на руската армия, в състава на който влиза и Българското опълчение. Под негово ръководство отрядът, след преминаването на река Дунав при Свищов, се отправя на юг, освобождава редица селища, стига до Търново и оттам се прехвърля през Хаинбоазкия проход, считан от противника за непроходим. Води бойни действия и при Стара Загора. Под натиска на превъзхождащия го противник е принуден да отстъпи към Стара планина и се установява на Шипченския проход. След като укрепя позициите на Шипка, на генерал Гурко е поверено командването на руските войски, които водят боеве в района на Плевен. След освобождаването на селата Горни Дъбник и Телиш Гурко поема ръководството на руската армия по прехвърлянето й през Арабаконашкия (днес Ботевградски) проход и въпреки тежките зимни условия в началото на януари 1878 г. достига до София. След това генерал Гурко освобождава Пловдив и превзема Одрин. Със своето бойно майсторство допринася изключително много за крайната победа на руската армия на Балканския боен театър и с това ускорява подписването на Санстефанския договор през 1878 г. Умира на 15 януари 1901 г. \r\n \r\n \r\n1856 г. \r\nВъв Велико Търново капитан дядо Никола обявява въстание. \r\nИзбухването на Кримската война от 1853-1856 г. събужда надеждите на българския народ, че неговото освобождение ще стане с помощта на Русия. Това води до известно раздвижване на населението в някои краища на Северна България. В Търновско и Габровско това движение прераства в опит за въстание. Начело на неговата подготовка застава Никола Филиповски. Заедно с някои учители, търговци и местни първенци от Трявна, Лясковец, Горна Оряховица, Елена, Габрово и други, между които П. Р. Славейков, Н. Козлев и Пандели Кисимов, той предприема широка агитация. Установява връзка и с Г. С. Раковски, както и с българските колонии в Букурещ и Одеса. Планът на въстанието предвиждал превземането на казармите в Търново, откъдето въстаниците трябва да се снабдят с оръжие. Поради предателство замисълът на заговорниците е осуетен от османските власти. Два дни по-късно дядо Никола пристига в Лясковския манастир, който е предварително определен за сборен пункт на въстанието. Тук трябвало да дойдат 200 въоръжени въстаници, но се явяват само 13. Към тях в последствие се присъединяват селяни от околните села. Така сформираната чета се отправя към Габрово. Поради нейната малочисленост и лошо въоръжение тя е разбита още при първото сражение с османските потери. Никола Филиповски прави опит със спасилите се съмишленици да отстъпи към Трявна, но е предаден, заловен и убит. Част от последвалите го четници също са избити, а други - изпратени на заточение. \r\n \r\n \r\n1845 г. \r\nПо искане на Патриаршията Неофит Бозвели и Иларион Макариополски са арестувани и изпратени на заточение в Атон. \r\nНеофит Бозвели е виден възрожденски деец, книжовник и учител, поставил началото на организираната църковно-национална борба. Роден е в Котел. Първоначално учи в родния си град. Предполага се, че е бил ученик на Софроний Врачански. След това продължава образованието си и приема монашество около 1803-1805 г. в Хилендарския манастир. Към 1813-1814 г. се установява в Свищов, където в продължение на 20 години е свещеник и учител. Тук поставя началото и на своята книжовна дейност. Заедно с Е. Васкидович съставя учебник (1835 г.) за нуждите на българското начално взаимно училище под наименованието \"Славеноболгарское детеводство за малките деца\" - една малка енциклопедия, състояща се от няколко части, преведена от гръцки език и приспособена за неговата учителска дейност. В \"Детеводството\" Неофит Бозвели издига идеята за светско образование, за налагане на говоримия български език в училищата, за създаване на обществени български училища и пр. През 1834-1835 г. Бозвели живее в Сърбия във връзка с отпечатването на учебника и същевременно се запознава със сръбските просветителски идеи на Д. Обрадович, З. Орфелин и др. Завръщайки се в България, се отдава на борбата за извоюване на независима българска църква. През 1839 г. се премества в Цариград и възглавява борбата на българските еснафи и търговци против Вселенската патриаршия. По негова инициатива започва изграждането на българска черква в столицата на Османската империя, към която след това е създадена и българска община. За своята дейност Неофит Бозвели си спечелва ненавистта на Цариградската патриаршия. През 1841 г. е наклеветен от нея пред османските власти и през същата година е изпратен на заточение в Света гора (Атон). През 1844 г. успява да избяга и се завръща отново в Цариград, където продължава борбата си за извоюване на църковно-национална независимост. Негов активен помощник става Иларион Макариополски. През лятото на 1845 г. двамата получават пълномощие от цариградските българи да ги представляват пред османското правителство и Цариградската патриаршия. През същата година те изпращат поотделно две прошения до Високата порта, в които излагат исканията на българите по църковния въпрос. Тази тяхна постъпка предизвиква остра реакция от страна на Патриаршията и те отново са заточени в Света гора. Последните години от своя живот Неофит Бозвели прекарва в Хилендарския манастир. Като книжовник се изявява в сътворяването на голям брой диалози, които представляват разговори на олицетвореното Отечество с представители на различни слоеве от народа. През 1846 г. пише най-значителното си литературно произведение \"Плач бедния Мати Болгария\". Литературното му творчество е богат източник за изучаване положението на българския народ през първата половина на XIX в. \r\nИларион Макариополски е роден в гр. Елена. Отначало учи в родния си град, а след това в гръцкото училище в с. Арбанаси (днес към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Тук се запознава с Неофит Бозвели и става негов близък сподвижник и помощник в борбата за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен оттам през 1850 г., той разгръща още по-активна дейност в църковно-националното движение. Той е избран за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва дръзка провокация спрямо цариградския патриарх, като отказва да спомене името му в тържествената великденска литургия. С този акт по същество той дава открит израз на желанието на българския народ да скъса с върховенството на Патриаршията и с гръцката църковна зависимост. За тази си постъпка Иларион Макариополски отново е заточен, този път в Мала Азия, където престоява до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет; бил е член и на първия Свети синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец. \r\n \r\n \r\n1014 г. \r\nБългарската войска претърпява поражение от византийците в битката при с. Ключ в теснината между планините Беласица и Огражден. \r\n \r\nБеласишка битка е предизвикана от византийския император Василий II, наречен по-късно Българоубиец, който си поставя за цел да покори окончателно българската държава. През лятото на 1014 г. той навлиза с многобройна войска през Рупелския пролом в долината на р. Струмешница, но среща твърдия отпор на укрепилите се добре при с. Ключ български войски начело с цар Самуил (997 – 1014 г.). Неколкократните атаки против тях остават без резултат. Византийците си служат с хитрост, като обхождат планината Беласица и нападат българите в гръб. Защитниците на прохода са разбити. Царят е спасен от сина си Гаврил Радомир, с когото успява да достигне до Прилеп. Пленени са около 15 хиляди войници, които по заповед на императора са ослепени, като на всеки сто души е оставян по един с едно око, за да ги води. След което са върнати на цар Самуил. При вида на ослепените войници цар Самуил получава разрив на сърцето и умира. Поражението на българските войски има тежки последици за съдбата на българската държава. България е завладяна изцяло от Византия. \r\n \r\n \r\n626 г. \r\nЗапочва десетдневната аварска обсада на Константинопол, в която участват славяни, българи и други народи. Славяните са леко и тежко въоръжени пехотинци. Тяхната задача е с лодките си еднодръвки да осъществят морската обсада на града. След ожесточено сражение те претърпяват поражение. Аварският хаган нарежда да бъдат избити, което предизвиква гнева на всички славянски войници, които се оттеглят от полесражението. Хаганът е принуден да свали обсадата. \r\nАварският хаганат е племенното обединение на аварите, възникнало през 568 г. начело с хан Баян на територията на Панония (днес Унгария). Той има сложен етнически състав, а границите му не са постоянни. Възглавя се от хан, който организира грабителските набези в земите на други племена. Основното богатство на съставляващите го родове и племена са конете, които са от най-съществено значение за водения от тях номадски начин на живот. Сред групираните в него етноси са хуните, прабългарите, гепидите и особено - славяните. В края на 573 г. или началото на 574 г. хаганатът разбива византийските войски в северозападния край на Балканския полуостров. През 582 г. завладява Сирмиум (днес Митровица), а през 584 г. - Сингидунум (днес Белград). В 596 г. опустошава големи територии в Мизия, разрушавайки Сингидунум, Марцианопол (днес развалини край Девня), Доростол (днес Силистра) и други градове. По време на най-голямото си могъщество простира своята власт от Причерноморието до Алпите и от Адриатическо море до р. Елба. От края на VI в. започва неговият залез. За това допринасят вътрешните противоречия и бунтовете на покорените от него племена. Разпадането на хаганата се засилва в началото на VII в. след безуспешния му опит да превземе Цариград (626 г.). За по-нататъшното му отслабване допринася и образуваната през 681 г. българска държава. През 631-632 г. българският владетел Кубрат отхвърля аварската зависимост. Хаганатът не прекратява грабителските си набези. През втората половина на VII и началото на VIII в. се насочва към пределите на Северна Италия, където среща силно противодействие от страна на франките. Окончателният му разгром е нанесен през IX в. от войските на Карл I Велики и на хан Крум. \r\n \r\n \r\n На тази дата умират: \r\n \r\n1979 г. \r\nУмира Херберт Маркузе – немско-американският философ и социолог представител на Франкфуртската школа (“Ерос и цивилизация”). Маркузе е роден през 1898 г. По произход е германец. От 1934 г. живее в САЩ. Според Маркузе движеща сила на социалните изменения са аутсайдерите (преследвани национални малцинства, безработни и др.) и радикалните слоеве на студентите и интелигенцията. Възгледите му са разновидност на постиндустриалния романтизъм. \r\n \r\n \r\n1974 г. \r\nУмира Ерих Кестнер - немски писател и поет – сатирик и хуморист. Той е роден на 23 февруари 1899 г. в Дрезден. Кестнер учи немска литература, история и философия, след което работи като журналист и редактор. Първата му книга е стихосбирката “Сърце върху талията” (1928 г.). През 1931 г. издава романа “Фабиан”, който му носи световно признание. Автор е на много книги за деца - “Емил и детективите” (1931 г.), “Кончето и Антон” (1929 г.), “Тил Уленшпигел” (1935 г.), “Конференция на зверовете” (1949 г.) и др. В периода на фашистката диктатура (1933-1945 г.) произведенията на Кестнер са забранени от официалната власт. Пиесата му “Школа за диктатори” (1956 г.) е насочена срещу тоталитаризма и насилието. През 1957 г. получава литературна премия “Георг Бюхнер”. Дълги години Кестнер е председател на ПЕН клуба във ФРГ. \r\n \r\n \r\n1917 г. \r\nУмира Райна Княгиня – българска революционерка и учителка. Тя е родена в Панагюрище на 6 януари 1856 г. Учи в родния си град и в девическото училище в Стара Загора при А. Тошева. През 1874 г. става учителка в Панагюрище. Тя е една от основателките на женското дружество \"Китка\" в родния си град. По време на Априлското въстание от 1876 г. носи извезаното от нея и тържествено осветено от поп Груьо знаме на шествието в Панагюрище (поради което е наречена \"Княгиня\"). При потушаване на въстанието е арестувана и изпратена в Пловдивския затвор. Освободена е след намесата на европейски консули в Пловдив. През август 1876 г. заминава да учи акушерство в Русия през Цариград с паспорт под чуждо име. Завръща се в България през 1879 г. и става директор на девическия пансион в Търново. През 1882 г. е назначена за акушерка в Панагюрище, по-късно - в София. Авторка е на книгата \"Райна княгиня (Автобиография)\", издадена посмъртно през 1935 г. \r\n \r\n \r\n1856 г. \r\nУмира Роберт Александър Шуман - немски композитор и музиковед. Шуман е роден е на 8 юни 1810 г. в Цвикау. Учи при педагога и органиста И. Г. Кунч. Като пианист концертира от 13-годишна възраст. От 1828 г. учи юридически науки в Лайпцигския и Хайделбергския университети. Усъвършенства музикалната си техника при Ф. Вик. Изучава теория на музиката под ръководството на композитора и диригента Г. Дорн (1831-1832 г.). През 1834 г. в Лайпциг основава нов музикален вестник, на който е редактор до 1844 г. През 1840 г. се жени за пианистката Клара Вик (дъщеря и ученичка на Ф. Вик). От 1843 г. известно време преподава в Лайпцигската консерватория и едновременно със съпругата си предприема концертни турнета. От 1844 г. живее в Дрезден, а от 1850 г. - в Дюселдорф. Към края на 40-те години получава диагноза за психическо разстройство. Последните 2 години от живота си прекарва в болницата в Ендених. Роберт Шуман е един от най-ярките представители на романтическото изкуство на ХIХ в. Голяма част от пиесите му за пиано са лирико-драматични: “Пеперуди” (1831 г.), “Карнавал” (1835 г.), “Давидсблюндер” (1837 г.) и “Крайслериана” (1838 г.). Автор е на сонати (1835 г., 1835 -1838 г., 1836 г.), “Фантазия” (1836-1838 г.), Концерт за пиано и оркестър (1841-1845 г.), редица цикли за пиано, построени на принципа на сонатите или албум с пиеси - “Фантастични пиеси” (1837 г.), “Детски сцени” (1838 г.), “Албум на юношеството” (1848 г.) и др. Пише ораторията “Раят и Пери” (1843 г.), “Сцени от Фауст” (1844-1853 г.). Единствената му завършена опера е “Геновева” (1848 г.). Творчески успех представлява музиката му към драматическата поема “Манфред” на Байрон (увертюра и 15 музикални номера, 1849 г.). Създава 3 струнни квартета (1842 г.), квартети за пиано (1842 г.) и получилия широка популярност “Квинтет за пиано” (1842 г.). \r\n \r\n \r\n \r\n На тази дата са родени: \r\n \r\n1959 г. \r\nРодена е Мартина Григорова Вачкова – българска актриса. Завършва НАТФИЗ \"Кръстьо Сарафов\", специалност \"Актьорско майсторство\" в класа на проф. Н. Люцканов. Започва работа в Драматичния театър в Пазарджик (1982 г.). През 1985 г. постъпва в Държавния сатиричен театър \"Алеко Константинов\", участва в спектакли на театрална работилница \"Сфумато\" и в Народния театър \"Иван Вазов\". Снима се във филмите \"Мера според мера\", \"Ла донна е мобиле\", \"Испанска муха\" (1997 г.), \"Дванайсета нощ\" (2000 г.). Популярността си дължи на участието си в телевизионните предавания \"Ку-ку\" и \"Каналето\". Участва в театралните постановки \"Ловчанският владика\", \"Дванайсета нощ\", \"Слуга на двама господари\", \"Кучешко сърце\", \"Как Писар Тричко не се ожени за царкиня Кита с китка накичена\", \"Лонг плей\" и др. \r\n \r\n \r\n1925 г. \r\nРоден е Микис Теодоракис - гръцки композитор. Завършва Атинската консерватория през 1950 г., специализира в Парижката консерватория (1953-1959 г.). Бил е депутат в гръцкия парламент (1964-1967 г.) от листата на ГКП, а през 80-те години от листата на “Нова демокрация”. По време на военната диктатура е затворен в концлагер. През 1970 г. е освободен. Автор е на музиката за: “Кварталът на мечтателите” (1961 г.), “Любовниците от Теруел” (1962 г.), “Зорба Гърка” (1964 г.), “Хайка” (1965 г.), “Денят, когато рибите изплуваха” (1967 г.), “Z” (1969 г.), “Троянките” (1971 г.), “Обсадно положение” (1973 г.), “Сутиеска” (1973 г.), “Серпико” (1973 г.), “Ифигения” (1977 г.), “Всеобща песен” (1983 г.). Известни негови музикални творби са Първа, Втора и Трета симфонии, Първа и Втора сонати, “Едип цар”, “Антигона”, “Песен за мъртвия брат” и др. През 60-те години композира и модернизира гръцки народни песни, станали популярни в цял свят. Композира музика по поезията на П. Неруда - цикъла кантати “Канто хенерал” (1973 г.). През 1986-1987 г. излиза автобиографичната му книга “Пътищата на Архангела”. \r\n \r\n \r\n \r\n  \r\n За изготвянето на историческата справка на Агенция “Фокус” са използвани следните източници : \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.29", "title": "Денят 29 юли в българската история"}
{"url": "http://www.focus-news.net/news/2019/07/29/2684782/afp-nay-malko-trima-dushi-sa-zaginali-pri-strelbata-na-festival-v-kaliforniya.html", "text": "Най-малко трима души са загинали, а няколко други са ранени при стрелбата на гастрономически фестивал в американския щат Калифорния, предава  AFP , като се позовава на местни медии. \r\nНяколко сериозни средства за масова информация, сред които вестник  The New York Times  съобщиха за най-малко три жертви. \r\nИнцидентът се е случил в Гилрой, разположен на по-малко от 50 километра югоизточно от Сан Хосе. Фестивалът е едно от най-големите събития в областта на кулинарията, подчертава агенцията. \r\n \r\n Тереза Герова", "date": "2019.07.29", "title": "AFP: Най-малко трима души са загинали при стрелбата на фестивал в Калифорния"}
{"url": "http://www.focus-news.net/news/2019/07/29/2684785/blagoevgrad-normalno-intenziven-e-trafikat-po-glaven-pat-e-79-i-am-struma-v-uchastaka-ot-oblastta.html", "text": "Нормално интензивен е трафикът по главен път Е-79 и АМ „Струма“ в участъка от Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Няма регистрирани тежки пътни инциденти по пътищата, които са част от републиканската пътна мрежа. Няма въведени ограничения и планови ремонти. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\n \r\nНатали СТЕФАНОВА", "date": "2019.07.29", "title": "Благоевград: Нормално интензивен е трафикът по главен път Е-79 и АМ „Струма“ в участъка от областта"}
{"url": "http://www.focus-news.net/news/2019/07/29/2684786/sport-ramos-vinyolas-specheli-turnira-v-gshtaad.html", "text": "Рамос-Виньолас спечели турнира на червени кортове в швейцарския град Гщаад. На финала 31-годишният испанец победи германеца Седрик-Марсел Щебе с 6:3, 6:2 след малко повече от час и 15 минути игра. \r\nТова е втора титла в кариерата на Рамос-Виньолас след дебютната му от турнира в шведския град Бостад през 2016 година.", "date": "2019.07.29", "title": "Спорт: Рамос-Виньолас спечели турнира в Гщаад"}
{"url": "http://www.focus-news.net/news/2019/07/29/2684787/denyat-29-yuli-v-svetovnata-istoriya.html", "text": "През 1996 г. американският лекоатлет Карл Люис печели на Олимпиадата в Атланта златен медал в скока на дължина. Карл Люис става петият спортист в историята на съвременните Олимпийски игри с четири поредни златни медала в една и съща дисциплина. На таз дата през 1981 г.в катедралата “Сейнт Пол” в Лондон английският престолонаследник и принц на Уелс Чарлз се жени за Даяна Спенсър. \r\n \r\n \r\n \r\n2014 г. \r\nСпоред Пекинския институт за социални науки Китай забогатява със 17% между 2010 и 2012 г., но една 1% от населението притежава една трета от богатството на страната. Китай е заплашен да се развива по латиноамерикански сценарий. Сега в САЩ емигрират пет пъти повече китайци, отколкото през 80-те години на миналия век. Китайците се страхуват от възможно масово недоволство или революция заради растящата пропаст между бедни и богати. \r\n \r\n \r\n2012 г. \r\nРеферендумът в Румъния отхвърля импийчмънта на президента Траян Бъсеску. \r\n \r\n \r\n2011 г. \r\nВисшето военно ръководство на Турция начело с Началникът на Генералния щаб на турската армия генерал Ъшък Кошанер подаде оставка заради несъгласие с ислямисткото правителство на премиера Реджеп Тайип Ердоган. Следващата седмица Висшият военен съвет ще проведе голяма среща на която ще обсъди намерението на Ердоган да създаде президентска република. Ердоган няма достатъчно гласове в Националното събрание за да промени Конституцията. \r\n \r\n \r\n2006 г. \r\nСкопското списание “Форум” публикува водеща статия със заглавие “Аз съм българин...”. Основна тема на статията е българското гражданство на бившия македонски премиер Любчо Георгиевски. \r\nВ статията се твърди, че според Георгиевски “алтернативата на Македония е България” и още - че “с решаването на казуса Косово, Македония ще изпадне в такъв геополитически водовъртеж, в който единственото спасение за нея ще бъдат прегръдките на България”. \r\n \r\n \r\n \r\n1996 г. \r\nАмериканският лекоатлет Карл Люис печели на Олимпиадата в Атланта златен медал в скока на дължина. Карл Люис става петият спортист в историята на съвременните Олимпийски игри с четири поредни златни медала в една и съща дисциплина. \r\n \r\n \r\n1994 г. \r\nБившият италиански министър-председател Бетино Кракси е осъден на осем и половина години затвор заради злоупотреби. \r\nБетино Кракси е роден през 1934 г. Той е министър-председател на Италия от 1983 г. до 1987 г. Генерален секретар е на Италианската социалистическа партия от 1976 г. и заместник-председател на Социалистическия интернационал от 1977 г. Умира през 2000 г. \r\n \r\n \r\n1992 г. \r\nБившият източногермански лидер Ерих Хонекер пристига в Берлин, за да отговаря пред съда за смъртта на застреляните на Берлинската стена бегълци от ГДР. \r\nЕрих Хонекер е роден през 1912 г. Той е държавен деец на ГДР. Председател е на Съюза на свободната германска младеж в периода 1946-1955 г. Генерален секретар e на ЦК на Германската единна социалистическа партия (ГЕСП) и e председател на Държавния съвет на ГДР (1976-1989 г. ). През 1989 г. е изключен от ГЕСП. От 1993 г. живее в Чили. Умира през 1994 г. \r\n \r\n \r\n1981 г. \r\nВ катедралата “Сейнт Пол” в Лондон английският престолонаследник и принц на Уелс Чарлз се жени за Даяна Спенсър. \r\nЧарлз предлага брак на Даяна през февруари 1981 г. В деня на сватбата им хиляди хора излизат по улиците на Лондон, а милиони наблюдават от малките екрани бракосъчетанието между 32-годишния престолонаследник и 20-годишната Даяна. Даяна и Чарлз имат двама сина - принц Уилям Артур Филип Луис и принц Хенри Чарлз Албърт Дейвид. След 15 години брак, принц Чарлз и принцеса Даяна се развеждат на 28 август 1996 г. Даяна се отказва от титлата кралица на Англия в бъдеще и от обръщението \"Ваше Височество\". Даяна загива в катастрофа на 31 август 1997 г. На 9 април 2005 г. принц Чарлз се жени за Камила Паркър-Боулс. \r\n \r\n \r\n1973 г. \r\nГеоргиос Пападопулос става временен президент на гръцката република. \r\nГеоргиос Пападопулос е роден през 1919 г. Той е гръцки държавник, полковник. Един от ръководителите на военния държавен преврат в Гърция през април 1967 г. От декември 1967 г. е министър-председател, а от март 1972 г. е регент на Гърция. Пападопулос концентрира цялата власт в свои ръце. След свалянето му през 1974 г. е изпратен в затвора. \r\n \r\n \r\n1958 г. \r\nВ САЩ е създадено Националното управление по аеронавтика и изследване на космическото пространство (NASA). \r\nНАСА е американска правителствена агенция, отговорна за програмата за космически изследвания. Разработва програми за космически полети, създаване на космически кораби и др. Обединява над 10 центъра, между които космическият център \"Л. Джонсън\" в Хюстън (Тексас), центърът \"Маршал\" в Хантсвил (Алабама), центърът \"Дж. Кенеди\" на Кейп Канаверал (Флорида) и др. \r\n \r\n \r\n1957 г. \r\nВлиза в сила уставът на Международната агенция за атомна енергетика (МАГАТЕ). \r\nМАГАТЕ е световна междуправителствена организация за развитие на сътрудничеството в областта на мирното използване на атомната енергия. Тя е създадена в съответствие с решение на Общото събрание на ООН от 3 декември 1955 г. Уставът й е утвърден на 23 октомври 1956 г. в Ню Йорк, а влиза в сила след 29 юли 1957 г. Щабквартирата на организацията е във Виена. До 1985 г. обединява 113 държави между които и България. \r\n \r\n \r\n1946 г. \r\nЗапочват заседанията на Парижката мирна конференция (1946–1947 г.), която има за цел уреждане на резултатите от Втората световна война (1939–1945 г.) в Европа. Конференцията е открита на 29 юли 1946 г. в Париж. Заседанията й се провеждат до 15 октомври 1946 г. Тя подготвя мирните договори между държавите от антихитлеристката коалиция, победителки във Втората световна война, и бившите съюзници на нацистка Германия в Европа - Италия, Румъния, България, Унгария и Финландия. В конференцията участват представители на 21 държави. Българската делегация се възглавява от министър-председателят Кимон Георгиев, министърът на външните работи Георги Кулишев и председателят на парламента Васил Коларов. Те настояват България да бъде призната за съвоюваща страна, отхвърлят териториалните претенции на гръцкото правителство, отстояват българските права над Западна Тракия и се противопоставят на прекомерните гръцки искания за репарации. \r\nКонференцията одобрява голяма част от разработените от Съвета на министрите на външните работи проекти. След обсъждане на останалите несъгласувани въпроси на Нюйоркската сесия на Съвета на министрите на външните работи договорите са подписани на 10 февруари 1947 г. в Париж. \r\n \r\n \r\n1945 г. \r\nВ хода на Втората световна война американският кораб “Индианаполис” е потопен от японска подводница. Преди това той успешно е доставил на местоназначението й атомната бомба, която след седмица е хвърлена над Хирошима. Хирошима е първият град, бомбардиран с американска ядрена бомба на 6 август 1945 г. Заедно със загиналите в Нагасаки жертвите са 300 хиляди. Хирошима е силно разрушена и по-късно възстановена. \r\n \r\n \r\n1921 г. \r\nОснован е Съветът за международни отношения (Council on Foreign Relations) в Ню Йорк от полк. Едуард Хаус, съветник на американския президент Удроу Уилсън и доминираща фигура в Белия дом. \r\nСъветът за международни отношения е американска политическа организация и е затворен клуб. В него участват най-влиятелните хора в САЩ: политици, банкери, милиардери, стратези и анализатори. Срещите са строго конфиденциални, решенията са неформални, но резултатите им засягат целия свят. Причина за създаване на Съвета за международни отношения е крахът на американския план за устройство на света и последвалото изтегляне на САЩ от Европа. Целта му е прогнозиране и менажиране на световните дела. Финансиран е от магнатите Дж. Рокфелер, П. Вартбург, Якоб Шифт, Дж. П. Морган. Негови директори са Д. Рокфелер, Сайрес Ванс, Дж. Буш, Джордж Шулц, Алън Гринспън, Брент Скоукрофт, Джийн Къркпатрик. В СМВ се раждат и развиват идеите за устройство на света след Втората световна война, както и за създаване на мрежа от световни организации (ООН, МВФ и Световната банка). От 1990 г. членовете му открито използват термина “нов световен ред”. \r\n \r\nАдолф Хитлер е избран за ръководител на Националсоциалистическата германска работническа партия. \r\nАдолф Хитлер е германски политик, един от създателите на Националсоциалистическата Германска работническа партия. За периода 1933 г. - 1934 г. той е министър-председател на Германия, а в годините между 1934 г. - 1945 г. е министър-председател и държавен глава. През 1913 г. се преселва в Мюнхен. Участва в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партията начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на пет години затвор през ноември 1923 г. В затвора започва да пише книгата “Моята борба”, в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила Хитлер създава въоръжените SS отряди (1925 г.). За борба с бойните групи на комунистите създава щурмовите отряди SA (1921 г.), които са унищожени през т. нар. нощ на “дългите ножове” на 30 юни 1934 г. Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г. са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавен глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавен синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. По време на Втората световна война завладява почти цяла Европа и налага навсякъде с много терор и насилие нацистката идеология. В края на войната Хитлер се самоубива. Обявен е за главен военен престъпник след Втората световна война. \r\n \r\n \r\n1916 г. \r\nВ хода на Първата световна война 24-ти пехотен черноморски полк сменя 32-ри пехотен загорски полк и организира отбраната на връх Преслап (Македония). \r\n \r\n \r\n1858 г. \r\nЯпония подписва със САЩ първия си договор за приятелство и търговия. \r\n \r\n \r\n1830 г. \r\nСлед избухването на Юлската революция във Франция, на 27 юли 1830 г., френският крал Шарл Х е детрониран. Той избягва от Франция и живее в изгнание в Шотландия и в Австрийската империя. Юлската революция бележи революционните вълнения във Франция, довели до свалянето на династията Бурбони. Недоволството от стопанската криза в края на 20-те години на ХІІ в. се засилва от реакционната политика на крал Шарл Х. Отмяната на свободата на печата предизвиква демонстрации в Париж, които на 27 юли 1830 г. прерастват във въстание. След детронацията на Шарл Х управлението на страната поема Луи Филип. Установява се Юлската монархия. Луи Филип управлява Франция от 1830 г. до 1848 г. Той назначава за министри Тиер и Гизо и се стреми да запази по всякакъв начин мира вътре и вън от Франция. Противник е на всякакви реформи, особено в изборната система. Абдикира и напуска със семейството си Франция след избухването на революцията през 1848 г. Неговата дъщеря - княгиня Клементина, е майка на българския цар Фердинад I. \r\n \r\n \r\n1754 г. \r\nВ първия международен боксов мач англичанинът Джак Слейк нокаутира французина Жан Пети. \r\n \r\n \r\n1588 г. \r\nИспанската Велика армада (военният флот на испанският крал Филип II), изпратена, за да завладее Англия, е разбита в Ламанша от английската флота, ръководена от сър Франсис Дрейк и лорд Хауърд. \r\nСър Франсис Дрейк (на снимката) е роден около 1540 г. и умира през 1596 г. Той е английски мореплавател, вицеадмирал. Пиратства край бреговете на Западна Африка (1567-1569 г.) и Америка (1570-1572 г., 1585-1586 г.). Извършва (втори след Фернандо Магелан) околосветско плаване (1577-1580 г.). Командва английския флот при разгрома на испанската \"Непобедима армада\" (1588 г.). \r\n \r\n \r\n1586 г. \r\nОснован е руския град Тюмен, нефтената столица на Сибир. Построен е на мястото на татарския град Чинги-Тура. Това е първият руски град в Сибир. \r\n \r\n \r\n \r\n На тази дата умират: \r\n \r\n1979 г. \r\nУмира Херберт Маркузе – немско-американският философ и социолог представител на Франкфуртската школа (“Ерос и цивилизация”). Маркузе е роден през 1898 г. По произход е германец. От 1934 г. живее в САЩ. Според Маркузе движеща сила на социалните изменения са аутсайдерите (преследвани национални малцинства, безработни и др.) и радикалните слоеве на студентите и интелигенцията. Възгледите му са разновидност на постиндустриалния романтизъм. \r\n \r\n \r\n1974 г. \r\nУмира Ерих Кестнер - немски писател и поет - сатирик и хуморист. Той е роден на 23 февруари 1899 г. в Дрезден. Кестнер учи немска литература, история и философия, след което работи като журналист и редактор. Първата му книга е стихосбирката “Сърце върху талията” (1928 г.). През 1931 г. издава романа “Фабиан”, който му носи световно признание. Автор е на много книги за деца - “Емил и детективите” (1931 г.), “Кончето и Антон” (1929 г.), “Тил Уленшпигел” (1935 г.), “Конференция на зверовете” (1949 г.) и др. В периода на фашистката диктатура (1933-1945 г.) произведенията на Кестнер са забранени от официалната власт. Пиесата му “Школа за диктатори” (1956 г.) е насочена срещу тоталитаризма и насилието. През 1957 г. получава литературна премия “Георг Бюхнер”. Дълги години Кестнер е председател на ПЕН клуба във ФРГ. \r\n \r\n \r\n1890 г. \r\nУмира Винсент Ван Гог – холандски художник, представител на постимпресионизма. Ван Гог е роден на 30 март 1853 г. в Грот-Зюндерт, Холандия. Бил е проповедник в мините в Боринаж, Белгия. По-късно пристига с брат си Тео в Париж, където се свързва с кръга импресионисти около \"Татко Танги\". В Арл, където прави опит за самоубийство, работи с П. Гоген. Автор е на над 300 платна, между които: \"Нощно кафе\", \"Слънчогледи\", \"Път с кипариси\", \"Портрет на доктор Гаше\", \"Татко Танги\", \"Автопортрет с лула\", \"Пейзаж в Овер след дъжда\" и др. \r\n \r\n \r\n1856 г. \r\nУмира Роберт Александър Шуман – немски композитор и музиковед. Шуман е роден е на 8 юни 1810 г. в Цвикау. Учи при педагога и органиста И. Г. Кунч. Като пианист концертира от 13-годишна възраст. От 1828 г. учи юридически науки в Лайпцигския и Хайделбергския университети. Усъвършенства музикалната си техника при Ф. Вик. Изучава теория на музиката под ръководството на композитора и диригента Г. Дорн (1831-1832 г.). През 1834 г. в Лайпциг основава нов музикален вестник, на който е редактор до 1844 г. През 1840 г. се жени за пианистката Клара Вик (дъщеря и ученичка на Ф. Вик). От 1843 г. известно време преподава в Лайпцигската консерватория и едновременно със съпругата си предприема концертни турнета. От 1844 г. живее в Дрезден, а от 1850 г. - в Дюселдорф. Към края на 40-те години получава диагноза за психическо разстройство. Последните 2 години от живота си прекарва в болницата в Ендених. Роберт Шуман е един от най-ярките представители на романтическото изкуство на ХIХ в. Голяма част от пиесите му за пиано са лирико-драматични: “Пеперуди” (1831 г.), “Карнавал” (1835 г.), “Давидсблюндер” (1837 г.) и “Крайслериана” (1838 г.). Автор е на сонати (1835 г., 1835 -1838 г., 1836 г.), “Фантазия” (1836-1838 г.), Концерт за пиано и оркестър (1841-1845 г.), редица цикли за пиано, построени на принципа на сонатите или албум с пиеси - “Фантастични пиеси” (1837 г.), “Детски сцени” (1838 г.), “Албум на юношеството” (1848 г.) и др. Пише ораторията “Раят и Пери” (1843 г.), “Сцени от Фауст” (1844-1853 г.). Единствената му завършена опера е “Геновева” (1848 г.). Творчески успех представлява музиката му към драматическата поема “Манфред” на Байрон (увертюра и 15 музикални номера, 1849 г.). Създава 3 струнни квартета (1842 г.), квартети за пиано (1842 г.) и получилия широка популярност “Квинтет за пиано” (1842 г.). \r\n \r\n \r\n На тази дата са родени: \r\n \r\n1925 г. \r\nРоден е Микис Теодоракис - гръцки композитор. Завършва Атинската консерватория през 1950 г., специализира в Парижката консерватория (1953-1959 г.). Бил е депутат в гръцкия парламент (1964-1967 г.) от листата на ГКП, а през 80-те години от листата на “Нова демокрация”. По време на военната диктатура е затворен в концлагер. През 1970 г. е освободен. Автор е на музиката за: “Кварталът на мечтателите” (1961 г.), “Любовниците от Теруел” (1962 г.), “Зорба Гърка” (1964 г.), “Хайка” (1965 г.), “Денят, когато рибите изплуваха” (1967 г.), “Z” (1969 г.), “Троянките” (1971 г.), “Обсадно положение” (1973 г.), “Сутиеска” (1973 г.), “Серпико” (1973 г.), “Ифигения” (1977 г.), “Всеобща песен” (1983 г.). Известни негови музикални творби са Първа, Втора и Трета симфонии, Първа и Втора сонати, “Едип цар”, “Антигона”, “Песен за мъртвия брат” и др. През 60-те години композира и модернизира гръцки народни песни, станали популярни в цял свят. Композира музика по поезията на П. Неруда - цикъла кантати “Канто хенерал” (1973 г.). През 1986-1987 г. излиза автобиографичната му книга “Пътищата на Архангела”. \r\n \r\n \r\n1915 г. \r\nРоден е Павел Петрович Кадочников - руски актьор и режисьор. През 1935 г. завършва Ленинградския театрален институт. До 1944 г. е актьор в Ленинградския нов театър на младия зрител. Ролята на майор Федотов в “Подвигът на разузнавача” (1947 г.) го прави особено известен. Работи и с други популярни режисьори - Айзенщайн, Юткевич, Столпер, Зархи и Хайфиц и др. Като режисьор дебютира през 1965 г. с “Музикантите на един полк”, през 1970 г. - “Снежна ръка”. Снима се в “Пълнолетие” (1935 г.), “Яков Свредлов” (1940 г.), “Антон Иванович се сърди” (1941 г.), “Иван Грозни” (1944 г.), “Робинзон Крузо” (1947 г.), “Повест за истинския човек” (1948 г.), “Голямото семейство” (1954 г.), “Руски сувенир” (1960 г.), “Незавършена пиеса за механично пиано” (1977 г.), “Сибириада” (1979 г.), “Разказ на неизвестния човек” (1981 г.), “Луди пари” (1982 г.), “Три процента риск” (1985 г.). През 1984 г. режисира “Никога няма да те забравя”. Умира на 2 май 1998 г. \r\n \r\n \r\n1883 г. \r\nРоден е Бенито Мусолини (наричан Дуче) – италиански държавник. На 18 години става учител. Емигрира в Швейцария, където учи френски език. Изгонен е за революционна пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския в. “Аванти”. Избухването на Първата световна война го отдалечава от официалния социализъм. Основава в. “Пополо д’Италия”, в който се обявява за намеса във войната на страната на Съглашението. Когато Италия се намесва Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма, който по това време застрашава да парализира националния живот в Италия. След двугодишна борба свиква на конгрес в Неапол своите привърженици “черноризци” и потегля с тях срещу Рим през октомври 1922 г., където завзема властта без съпротива. Управлението на Мусолини е под форма на диктатура. В периода 1922-1943 г. е министър-председател. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд, с председател партизанския командир Валтер (по-късно генерален секретар на Италианската компартия Луиджи Лонго) на разстрел. Трупът му е окачен с главата надолу на една бензиностанция на Пиаца Лорето, Милано. \r\n \r\n \r\n1843 г. \r\nРоден е Йохан Шмид – германски езиковед. Изучава индоевропейски езици в университетите в Берлин и Йена. Професор е в университетите в Грац (от 1873 г.) и Берлин (от 1876 г.). Специалист е в областта на сравнителното индоевропейско езикознание. Вместо схемата на А. Шлайхер за “родословното дърво” на индоевропейското семейство предлага т. нар. “вълнова теория” за разпространението на индоевропейските езици. Според нея индоевропейския праезик (диалектно разчленен) представлява съвкупност от езикови иновации, разположени на вълни от центъра на езиковото единство към периферията. Индоевропейските езици, според Шмид, са свързани с ред общи черти, като границата между тях е преливаща се. Теоретичните му работи оказват влияние върху развитието на индоевропейската диалектология. \r\n \r\n \r\n1817 г. \r\nРоден е Вилхелм Гризингер – германски психиатър и невропатолог, един от основоположниците на научната психиатрия. От 1847 г. той е професор по вътрешни болести и психиатрия в Тюбинген. Завежда Катедрата по психиатрия и невропатология (1864 г.). Разработва цялостна теория и създава учението за психичните заболявания на основата на общопатологични и клинични принципи. Според него формите на психично разстройство са стадии на единен патологичен процес. Мозъкът е \"носител на психическите функции\", т. е. психическите функции са отношения между психическата дейност и материалния субстрат (мозъка). Защитава рефлекторната природа на психическата дейност; отъждествява психиатрията с \"мозъчна патология\". Създател е на Берлинското научно дружество на невропатолозите и психиатрите, основател e на списание \"Archiv für Psychiatrie und Nervenheilkunde\" (1868 г.). Умира в Берлин на 26 октомври 1868 г. \r\n \r\n \r\n1805 г. \r\nРоден е френският историк Алексис де Торквил (1805 - 1876). Автор е на \"Демокрацията в Америка\". \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.29", "title": "Денят 29 юли в световната история"}
{"url": "http://www.focus-news.net/news/2019/07/29/2684788/burgas-chast-ot-bul-dimitar-dimov-se-zatvarya-za-preasfaltirane-za-nyakolko-chasa.html", "text": "Напредва изпълнението на цялостния ремонт на бул. „Димитър Димов“, съобщиха от пресцентъра на  Община Бургас . В тази връзка в часовете от 10.00 до 13.00 ще бъде затворено за движение на автомобили кръстовището, образувано от ул. „Атанасовско езеро“ и бул. „Димитър Димов“, за което ще бъде въведена временна организация на движението.", "date": "2019.07.29", "title": "Бургас: Част от бул. „Димитър Димов“ се затваря за преасфалтиране за няколко часа"}
{"url": "http://www.focus-news.net/news/2019/07/29/2684790/sofiya-vavezhda-se-organizatsiya-na-dvizhenieto-zaradi-zasnemane-na-film.html", "text": "Въвежда се организация на движението заради заснемане на филм, съобщиха от  пресцентъра на Столична община. \r\nЗабранява се влизането на пътни превозни средства за максимум от 5 минути за заснемане на кадър, както следва:  \r\n- От 00.30 до 04.30 часа на 29 юли и 30 юли 2019 г. през кръстовището на  бул. „Александър Стамболийски“ и ул. „Опълченска“.  \r\n- От 00.30 до 04.30 часа на 29 юли и 30 юли 2019 г. през кръстовището на  бул. „Витоша“ и бул. „Пенчо Славейков“.  \r\n- От 00.30 до 04.30 часа на 29 юли 2019 г. през кръстовището на  бул. „Черни връх“, ул. „Хенрик Ибсен“ и ул. „Сребърна“.  \r\nОт 00.30 до 04.30 часа на 30 юли 2019 г. се забранява влизането на пътни превозни средства през кръстовището на  бул. „Черни връх“, ул. „Хенрик Ибсен“ и ул. „Сребърна“.", "date": "2019.07.29", "title": "София: Въвежда се организация на движението заради заснемане на филм"}
{"url": "http://www.focus-news.net/news/2019/07/29/2684789/protothema-gartsiya-kiriakos-mitsotakis-zapochva-dvudnevna-vizita-v-republika-kipar.html", "text": "Новият министър-председател на Гърция Кириакос Мицотакис започва двудневно посещение в Република Кипър. Официалната програма на визитата му започва със среща с президента на страната Никос Анастасиадис, отбелязва електронното издание на атинския ежедневник  Protothema , като отбелязва, че това е първото посещение на лидера на „Нова демокрация“ след изборите на 7 юли. \r\nВ рамките на посещението си Мицотакис ще се срещне и с председателя на парламента в Никозия, архиепископа и представители на политическите партии. В придружаващата го делегация е и министърът на външните работи на южната ни съседка Никос Дендиас. \r\nСпоред програмата министър-председателят пристига на острова в понеделник сутринта и ще се насочи веднага към президентския дворец за среща с президента Анастасиадис. След двустранната среща на делегациите, следват изявленията за пресата. Те са планирани за обедните часове на деня.  \r\n \r\n Тереза Герова", "date": "2019.07.29", "title": "Protothema (Гърция): Кириакос Мицотакис започва двудневна визита в Република Кипър"}
{"url": "http://www.focus-news.net/news/2019/07/29/2684792/dobrich-dvizhenieto-po-chast-ot-pat-iii-901-v-rayona-na-shabla-i-po-chast-ot-patya-dobrich-s-balik-se-osashtestvyava-s-povisheno-vnimanie.html", "text": "Движението по част от път III-901 в района на Шабла се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци, предаде кореспондентът на  Радио „Фокус” – Варна . Движението по част от път III-7105 Добрич – с. Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът и в двата участъка се очаква да приключи до края на юли. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. В Добрич продължава ремонтът по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. В Добрич времето е ясно и слънчево, духа слаб до умерен вятър, температурата на въздуха е около 19 градуса.  \r\nЖулиета НИКОЛОВА", "date": "2019.07.29", "title": "Добрич: Движението по част от път III-901 в района на Шабла и по част от пътя Добрич – с. Балик се осъществява с повишено внимание"}
{"url": "http://www.focus-news.net/news/2019/07/29/2684791/blagoevgrad-s-normalna-intenzivnost-se-osashtestvyava-preminavaneto-prez-gkpp-kulata-promahon.html", "text": "С нормална интензивност се осъществява преминаването през ГКПП „Кулата-Промахон“. Това съобщиха за  Радио „Фокус“-Пирин  от Гранична полиция. Без забавяне се извършва преминаването на ГКПП „Илинден-Ексохи“. Спокойно се осъществява преминаването през ГКПП „Златарево-Ново село“. \r\n \r\nНатали СТЕФАНОВА", "date": "2019.07.29", "title": "Благоевград: С нормална интензивност се осъществява преминаването през ГКПП „Кулата-Промахон“"}
{"url": "http://www.focus-news.net/news/2019/07/29/2684795/reuters-prezidentat-na-sasht-nominira-dzhon-ratklif-za-posta-na-dan-kouts-v-ans.html", "text": "Държавният глава на САЩ Доналд Тръмп номинира конгресменът от Републиканската партия Джон Ратклиф за наследник на Дан Коутс на поста директор на Агенцията за национална сигурност (АНС), предава Reuters. \r\nКоутс ще се оттегли от поста на 15 август, заяви президентът на САЩ, като обяви решението си в социалната мрежа „Туитър“. Тръмп му изказа благодарности за „чудесната му служба за страната ни“. \r\nДлъжността директор на националното разузнаване, създадена след атаките на САЩ на 11 септември 2001 г., отговаря за 17-те граждански и военни разузнавателни служби на САЩ, включително Централното разузнавателно управление (ЦРУ). \r\nРатклиф, член на комисиите за разузнаване и съдебна власт в Камарата на представителите, защитИ Тръмп по време на свидетелските показания на бившия специален съветник Робърт Мюлер  за двугодишното му разследване за намесата на Русия в президентските избори през 2016 г. и евентуално възпрепятстване на правосъдието. \r\nРатклиф също така обвини Мюлер, че е превишил правомощията си в обширното обсъждане на доклада за евентуално възпрепятстване на правосъдието от страна наТръмп, след като специалният прокурор реши да не прави заключение дали Тръмп е извършил престъпление. \r\nКонгресменът се съгласи, че Тръмп не стои по-високо от закона, но заяви, че президентът не трябва да бъде поставян и „под закона“. \r\nБивш правосъден министър и кмет на Хийт, Тексас, предградие на Далас, Ратклиф също е работил в адвокатска кантора. Влиза в конгреса през 2015 г., а някои лидери на Републиканската партия дори настояваха той да бъде назначен за генерален прокурор на САЩ миналата година, след като Тръмп отстрани Джеф Сешън от поста.  \r\nВ писмото си с оставката, Коутс заяви, че през февруари се е съгласил с искането на Тръмп да остане на длъжност и изрази увереност, че американското разузнаване разполага с необходимите способности за защита на страната, включително „за справяне със заплахите срещу нашите избори\". \r\n „Разузнавателната общност е по-силна от всякога и все по-добре подготвена да посрещне нови предизвикателства и възможности. В резултат на това сега смятам, че е време да преминем към следващата глава от живота си”, пише Коутс. \r\nКоутс се присъедява към дълъг списък от висши служители, които напуснаха администрацията, откакто Тръмп встъпи в длъжност през януари 2017 г., или чрез оставка или уволнение. Той включва министъра на отбраната, генералния прокурор, двама съветници по националната сигурност, държавния секретар, директор на ФБР, многобройни висши служители на Белия дом и други членове на кабинета. \r\n \r\n Тереза Герова", "date": "2019.07.29", "title": "Reuters: Президентът на САЩ номинира Джон Ратклиф за поста на Дан Коутс в АНС"}
{"url": "http://www.focus-news.net/news/2019/07/29/2684793/25-to-izdanie-na-mezhdunarodniya-folkloren-festival-shte-se-provede-v-plovdiv.html", "text": "25-то издание на Международния фолклорен фестивал ще се проведе в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към общината. Фестивалът, който е част от Календара на културните събития на общината и в него всяка година се включват фолклорни колективи от цял свят, ще се състои от днес до 2 август. Ще участват представителни фолклорни състави от Испания, Индия, Молдова, Мали, Сърбия. В годината, в която Пловдив е Европейска столица на културата, акцентът съвсем умишлено е поставен на българското представяне. Затова и ще има силно, атрактивно българско участие – Северняшкият ансамбъл за народни песни и танци „Иван Вълев“ - Плевен, Ансамбълът за народни песни и танци \"Пазарджик\", Ансамбъл „Дилянка“ Пловдив, Ансамбъл „Чепино“ Велинград и Ансамбъл „Тракия“, които ще имат самостоятелен концерт под надслов „Среща на поколенията“, по повод 45 годишнина от създаването ансамбъла – една от културните емблеми на града. \r\nВсяка вечер от 17.30 часа ще се състоят дефилетата на съставите. Те ще тръгват от „Дом Левски”, ще преминават по главната улица и ще стигат до сцената на пл. „Стефан Стамболов”, където с начален час 18.00 часа ще изнасят кратки концерти. Програмата ще продължава с официалните вечерни представяния на участниците на сцената  на Античния театър от 20.00 часа. Входът за събитията е свободен. \r\nОсвен концертите в Пловдив, представления ще има и в други райони на областта. Ансамблите от Индия и Молдова ще изнесат на 30 юли концерт в град Пещера. На 31 юли в град Пещера ще се представят и колективите от Мали и Сърбия. \r\nНа 1 август на откритата сцена на пл.“Стефан Стамболов“ ще има специално представяне на проекта „As she sings“ – съвместен музикален проект на Фондация „Пловдив 2019“ и холандския град Леуварден – Европейска столица на културата през 2018 година, който обединява артисти, представители на идишката, българската и ромската култура. Участниците в проекта са професионални музиканти от Холандия, музиканти от АМТИИ и музикантите от Оркестър „Брестовица“. \r\nНа 31 юли на откритата сцена на пл. „Стефан Стамболов“ ще има специално представяне на „Чепински змей“ – танцов спектакъл, който разказва легендата за Чепинската долина, олицетворява съхранението и разпространението на велинградския фолклор. Създаден е специално по повод 65-годишния юбилей на ансамбъл „Чепино“ и получава признание за значимостта на танцовата постановка от Асоциация на хореографията в България с номинациите за „Оригинална музика към хореографска постановка“ и категория „Хореография на бълг. Танцов фолклор за 2019“. \r\nЕкипът на Община Пловдив, работещ по фестивала е организирал богата паралелна програма за гостите, която включва обиколка на забележителностите на Пловдив – Европейска столица на културата – 2019, както и на важни обекти в региона. \r\nЦеремонията по откриването на фестивала е от 20.00 часа на 29 юли на Античния театър.  На същата сцена в последната вечер – 2 август, петък, от 20.00 часа ще се състои Гала-концертът и церемонията по официалното закриване на събитието. \r\n \r\nТони МИХАЙЛОВ", "date": "2019.07.29", "title": "25-то издание на Международния фолклорен фестивал ще се проведе в Пловдив"}
{"url": "http://www.focus-news.net/news/2019/07/29/2684794/nimh-zhalt-kod-za-dazhd-s-gramotevitsi-e-v-sila-za-11-oblasti-na-stranata.html", "text": "Жълт код за дъжд с гръмотевици е в сила за 11 области на страната, сочи справка на сайта на  НИМХ  . Предупреждението е в сила за областите Видин, Монтана, Враца, Плевен, Велико Търново, Русе, Габрово, Ловеч, София област и град и Перник. В тези райони се очакват краткотрайни интензивни валежи и гръмотевични бури. Възможни са градушки.", "date": "2019.07.29", "title": "НИМХ: Жълт код за дъжд с гръмотевици е в сила за 11 области на страната"}
{"url": "http://www.focus-news.net/news/2019/07/29/2684796/pazardzhik-aktsiya-za-dobrovolno-kravodaryavane-shte-se-provede-vav-velingrad.html", "text": "Акция за доброволно кръводаряване ще се проведе във Велинград, съобщиха от общинската администрация. Районният център за трансфузионна хематология –Пловдив организира акция за доброволно кръводаряване. Мобилната лаборатория ще бъде пред сградата на община Велинград в продължение на два дни. От 9:00 до 12:30 часа всеки, който желае, може да стане доброволен кръводарител.", "date": "2019.07.29", "title": "Пазарджик: Акция за доброволно кръводаряване ще се проведе във Велинград"}
{"url": "http://www.focus-news.net/news/2019/07/29/2684802/nova-makedoniya-makedoniya-ot-ponedelnik-patnite-taksi-v-sarbiya-poskapvat-s-12.html", "text": "От понеделник пътните такси в Сърбия поскъпват с 12%, съобщи общественото предприятие „Пътища на Сърбия“, предава македонското издание  „Нова Македония“ . \r\nОт 07:00 часа местно време (08:00 българско) влиза в сила новият ценоразпис, според който на магистралата Белград-Ниш, в зависимост от категорията на превозните средства, ще се плаща пътна такса от 450 до 5410 динара, или от 3,8 евро до 45,8 евро. \r\nНа участъка от Ниш до Димитровград пътната такса ще струва от 210 (1.7 евро) до 1.250 динара (10.6 евро), а за отсечката Белград-Суботица ще плати от 320 (2.7 евро) до 3,740 динара (29, 4 евро). \r\nЗа такса от Белград до Шид (границата с Хърватия) ще се плаща от 410 (3,4 евро) до 2,530 динара (21,4 евро). \r\nОт Ниш до Прешево, пътните такси струват от 600 (5 евро) до 3,630 динара (30 евро), а от Лиг до Прелина пътните такси струват от 160 (1,3 евро) до 910 динара (7,7 евро). \r\n \r\nПревод и редакция:", "date": "2019.07.29", "title": "„Нова Македония“ (Македония): От понеделник пътните такси в Сърбия поскъпват с 12%"}
{"url": "http://www.focus-news.net/news/2019/07/29/2684799/api-sled-1700-chasa-prodazhbata-na-e-vinetki-shte-bade-zatrudnena.html", "text": "Между 17.00 и 23.00 часа са планирани дейности по внедряване на актуализации на електронната система за събиране на пътни такси на база време и на база изминато разстояние. Възможно е да възникнат частични забавяния и прекъсвания, които биха могли да затруднят продажбите на електронни винетки. Това съобщиха от  пресцентъра на Агенция \"Пътна инфраструктура\" . За избягване на риска от проблеми с покупката на е-винетка по време на планираните актуализации от АПИ препоръчват на водачите внимателно да планират пътуването си по републиканската пътна мрежа и да купят електронната си винетка своевременно. \r\nПланираното внедряване на софтуерните актуализации е част от подготовката за въвеждане в експлоатация на тол системата.", "date": "2019.07.29", "title": "АПИ: След 17.00 часа продажбата на е-винетки ще бъде затруднена"}
{"url": "http://www.focus-news.net/news/2019/07/29/2684784/gazeta-express-kosovo-kosovo-da-provede-izvanredni-izbori-premierat-ne-mozhe-da-bade-zamenen-savetvat-ot-sasht.html", "text": "Двама американски анализатори, Едуард Джоузеф и Даниел Сървер, твърдят, че предсрочните избори в Косово са неизбежни, след като Рамуш Харадинай подаде оставка от премирския съд след призоваване от Специализирания съд за военни престъпления в Хага, отбелязват от редакцията на електронното издание на прищинския ежедневник  Gazeta Express . \r\nЕдуард Джоузеф, доцент в университета „Джон Хопкинс\", заяви, че правителството на Косово не може да продължи да функционира без ясна легитимност, като замени Харадинай с друга политическа фигура. Съгласно думите му, предвид настоящата политическа ситуация, предсрочните избори за ново правителство, което отразява волята на хората, са неизбежни. \r\nДаниел Сървър, професор в същия университет, смята, че предсрочните избори са решение на политическата безизходица в Косово. Според Сървер, след оставката на Харадинай предсрочните избори за добра възможност, като припомня, че опозицията отдавна настоява за провеждането им. \r\nПрезидентът на Косово Хашим Тачи направи първа стъпка към предсрочни избори, като обяви, че тази седмица ще започне консултации с политическите партии по въпроса. Очаква се обаче Тачи да поиска управляващата коалиция да предложи нов кандидат, който да замени Харадинай. Ако управляващата коалиция не издигне предложение, президентът е длъжен да започне преговори с партиите за обявяване на предсрочни избори. Експертите твърдят, че за да се премине към предсрочни избори, парламентът на Косово трябва да бъде разпуснат с две трети от гласовете на депутатите в него.  \r\n \r\n Тереза Герова", "date": "2019.07.29", "title": "Gazeta Express (Косово): Косово да проведе извънредни избори, премиерът не може да бъде заменен, съветват от САЩ"}
{"url": "http://www.focus-news.net/news/2019/07/29/2684797/pregled-na-osnovnite-temi-v-dobrudzhanskiya-pechat.html", "text": "Разпоредено е да бъдат заколени прасетата в задните дворове до пети август в добричка област. Това е водещата тема в днешното издание на вестник  „Добруджанска трибуна“  . Щабът на за изпълнение на областния план за защита при бедствия и обявил бедствено положение на територията на областта. Тя е четвъртата до момента след пламването на епидемията. След пети август животните ще бъдат конфискувани и принудително умъртвявани. Решението е следствие от разпространението на африканска чума по свинете. В добричка област бе намерено мъртво диво прасе в землището на Дуранкулак, за което пробата беше положителна. Като продължение на тази тема – „ОДБХ - Добрич ръководи борбата срещу чумата“. С помощта на всички институции цялостната дейност по координация и изпълнение на разписаните мерки за борба с африканската чума по свинете се извършва от служителите на дирекцията с пълната подкрепа и съдействие от другите институции. Щабът за изпълнение на областния план при бедствия бе свикан със заповед на областния управител Красимир Кирилов. В рубриката „Новини“ – „В община Тервел обучават 52-ма безработни по проект за заетост. Проектът „Мерки за обучение и заетост“ вече се изпълнява и включва общо 16 дейности за подобряване на достъпа до образование, обучение и заетост на малцинствени групи от населените места в региона. „Кефал спечели купа „Каварна‘ 2019“ по подводен риболов“, съобщава изданието. За четвърта поредна година във каварненския залив се е провел турнира по подводен риболов за организиран от КБС „Балтек“ и общината. „Каварна подари голям спортен празник на феновете на футбола“, съобщава другият регионален вестник  „Нова добруджанска трибуна“   . Близо четири часа легендата Христо Стоичков е раздавал автографи на стадион „Калиакра“. Камата е подарил червена фланелка с номер осем и умалено копие на Златната топка на кмета Нина Ставрева като я е похвалил за инициативите, насочени към децата и спорта. Празникът чества 25 години от златното американско лято. Стотици хора и спортни клубове от Каварна и региона както и фенове на Стоичков от много градове са успели да вземат автограф от най-великия футболист на България и да се докоснат до неговата златна топка. „Колят всички прасета в област Добрич посред лято“, съобщава изданието. Обявиха бедствено положение и в региона.  Изготвен е график при кметовете на четири села и хората вече колят домашните си прасета, като за това получават от свинекомплекс по 250 лв. за бройка. Стопаните решават сами какво да правят с месото. „Още над един милион лева за ремонт на улици в Добрич“, съобщава всекидневникът. На утрешната сесия Общинският съвет ще разгледа предложение за актуализация на разходната част на бюджета на Общината с 1 057 660 лв. Средствата са необходими за ремонт на уличната мрежа в града и според вносителя ще бъдат осигурени от очакваното преизпълнение на плана на собствените приходи и компенсираните промени на разходните параграфи в дейността.", "date": "2019.07.29", "title": "Преглед на основните теми в добруджанския печат"}
{"url": "http://www.focus-news.net/news/2019/07/29/2684800/der-spiegel-otteglyaneto-na-dan-kouts-germaniya-zagubi-priyatel-vav-vashington.html", "text": "Авторитетното германско издание  Der Spiegel  коментира оттеглянето на Дан Коутс от поста директор на Агенцията за национална сигурност като „загуба на приятел“ на Берлин. \r\n„Оттеглянето на Дан Коутс беше очаквано във Вашингтон и със сигурност е загуба: отдавна утвърденият републиканец бе един от последните водещи фигури в правителството, които се осмелиха да се противопоставят на президента Доналд Тръмп в Белия дом. Независимо дали за Иран, Северна Корея или Русия, Коутс твърди, че е спорил по много въпроси с Тръмп. Тъй като президентът не е съгласен с него, Коутс стана все по-изолиран и неговата оставка бе само въпрос на време“, пише изданието. \r\nОт редакцията отбелязват, че конгресменът от Тексас Джон Ратклиф ще поеме надзора на американските разузнавателни служби. „Той е лоялен поддръжник на Тръмп, по вкуса на президента. Оттеглянето на Коутс също е проблем от гледна точка на Германия: бившият американски посланик в Берлин е един от най-важните и надеждни контакти за политиците от ФРГ и висшите служители в правителството на Тръмп“. \r\n \r\n Тереза Герова", "date": "2019.07.29", "title": "Der Spiegel: Оттеглянето на Дан Коутс: Германия загуби приятел във Вашингтон"}
{"url": "http://www.focus-news.net/news/2019/07/29/2684801/bansko-narusheno-shte-bade-vodopodavaneto-po-ulitsite-bratya-veleganovi-i-hadzhi-dimitar-ot-dnes-do-09-avgust.html", "text": "Нарушено ще бъде водоподаването по улиците „Братя Велеганови“ и „Хаджи Димитър“ в Банско от 29 юли до 09 август заради ремонт на водопровод. Това съобщиха за  Радио „Фокус“ – Пирин  от „Водоснабдяване и канализация” ЕООД – Благоевград. Оттам уточниха, че прекъсвания на водоснабдяването ще има в часовия диапазон между 08:30 – 16:30. Препоръчва се на потребителите, които ще бъдат засегнати от нарушеното водоподаване, да се запасят с необходимото им количество вода за питейно-битови нужди. \r\nЛивия НИНОВА", "date": "2019.07.29", "title": "Банско: Нарушено ще бъде водоподаването по улиците „Братя Велеганови“ и „Хаджи Димитър“ от днес до 09 август"}
{"url": "http://www.focus-news.net/news/2019/07/29/2684803/kmetat-na-shumen-lyubomir-hristov-shte-ima-priemen-den.html", "text": "Кметът на община Шумен Любомир Христов ще има приемен ден от 14.00 часа. Това съобщиха от  Община Шумен . По същото време в кабинетите си граждани ще приемат и заместник-кметовете Татяна Костова, Боян Тодоров, Росица Антонова, Найден Косев, Светлана Маркова и секретарят на общината Диян Димитров. Гражданите могат да се запишат за приемния ден на място в стая 301. За въпроси и справки те могат да позвънят на телефон 054/ 857 771. На 29 юли също от 14 часа в стая 315 в сградата на общината приемен ден ще има и председателят на Общинския съвет – Шумен проф. Борислав Беджев.", "date": "2019.07.29", "title": "Кметът на Шумен Любомир Христов ще има приемен ден"}
{"url": "http://www.focus-news.net/news/2019/07/29/2684798/voislav-sheshel-sreshtu-vuchich-se-vodi-spetsialna-psihologicheska-voyna.html", "text": "Заплахите, изпратени на сръбския президент Александър Вучич и неговото семейство, както и публикуването на некролог с изображението на Вучич, са методи на специална психологическа война, заяви лидерът на Сръбската радикална партия (СРП) Воислав Шешел, който смята, че арестуваната жена за заплахите срещу държавния глава и децата му е инструктирана от политически опоненти, пише белградският ежедневник  „Вечерне новости“ .  \r\nВ рамките на гостуване в ТВ Пинк, Шешел заяви, че в политическата си кариера е имал много скандали и конфликти, не е щадял политическите си противници, нито те него, но посочи, че никога не му е минавало през ума да напада по най-брутален и вулгарен начин нечии деца. \r\nЛидерът на радикалите отбеляза, че би реагирал по същия начин, ако ставаше въпрос за детето на някой от опозиционните лидери – Драган Джилас или Божко Обрадович и подчерта, че ничии деца не трябва да бъдат пипани и че това трябва да е светиня за всички. \r\nСпоред неговите думи, жената от Шабац, която е арестувана по подозрение, че е заплашвала децата на Вучич в „Туитър“, най-вероятно е инструментализирана и най-вероятно някой я е убедил да го направи. \r\nШешел твърди, че арестуваната е от криминалните среди и че по-рано е арестувана за насилие над своята майка. \r\n„Това чудовище е инструментализирано, някой я е убедил или й е платил да го направи, или пък е използвал нейния телефон, за да го направи. Заплахите звучат все едно са от мъж, а не от жена, може би разследването ще покаже, че е замесен някой мъж“, предположи лидерът на СРП. \r\nТой оцени, че сега сръбският съд има възможността да покаже ефективността си и посочи, че чрез комбиниране на няколко престъпления обвиняемата може да бъде осъдена на общо 10 години затвор. \r\n \r\nПревод и редакция:", "date": "2019.07.29", "title": "Воислав Шешел: Срещу Вучич се води специална психологическа война"}
{"url": "http://www.focus-news.net/news/2019/07/29/2684805/dobrich-teatar-iskri-i-sezoni-shte-predstavi-komediyata-nasledstvoto-po-pier-sheno-v-kavarna.html", "text": "Театър „Искри и сезони” ще представи комедията „Наследството” по Пиер Шено в Каварна. Това съобщиха от пресцентъра на Общината. На 29 юли от 19.00 часа в салона на НЧ „Съгласие-1890“ театър „Искри и сезони” ще представи комедията „Наследството” по Пиер Шено.  \r\nРежисьор на постановката е Иван Танев, сценографията е на Петър Начев. В пиесата участват Веселин Ранков, Искра Радева, Антон Радичев, Деси Бакърджиева, Милена Атанасова, Стефан Стефанов   \r\nПиесата“ Наследството“ е написана през 1973 г. Поставена е през 1976 г. и се играе с огромен успех на сцената на “Комеди де Шан-з-Елизе” с Бернар Блие в главната роля. Този пръв успех на автора му донася огромна популярност във Франция и Европа. Пиесата е преведена на около двадесет езика и отваря пътя за шеметна международна кариера на“ Наследството“ и другите пиеси на Пиер Шено. През 1986 г. Софийската Опера създава оперен спектакъл по пиесата на Шено и по музика на българския композитор Красимир Кюркчийски. Прекрасен диалог, невероятни комични ситуации, блестящ хумор, роли, за които всеки артист мечтае- това са част от достойнствата на пиесата, които са й донесли награда за драматургия във Франция!", "date": "2019.07.29", "title": "Добрич: Театър „Искри и сезони” ще представи комедията „Наследството” по Пиер Шено в Каварна"}
{"url": "http://www.focus-news.net/news/2019/07/29/2684804/sport-albert-popov-veche-e-19-ti-v-svetovnata-ranglista.html", "text": "Алберт Попов е №19 в първата ранглиста на слалом за новия сезон, която бе публикувана от международната федерация по ски. Това означава, че той ще има доста добър стартов номер за състезанията през годината. Сезонът в ските се открива през октомври с традиционния старт в австрийския курорт Зьолден. Камен Златков е 50-и в ранглистата на същата дисциплина. От години български скиори не са имали по-добра изходна позиция преди началото на сезона, защото тази ранглиста няма да се промени много през следващите месеци.", "date": "2019.07.29", "title": "Спорт: Алберт Попов вече е 19-ти в световната ранглиста"}
{"url": "http://www.focus-news.net/news/2019/07/29/2684808/veliko-tarnovo-zatvorena-za-dvizhenie-e-ulitsa-sv-kliment-ohridski.html", "text": "Затворена за движение е улица „Св. Климент Охридски“ в града. В отсечката под крепостта Царевец тече укрепване на свлачище, което ще продължи до началото на септември, съобщават за  Радио „Фокус“ – Велико Търново  от  Областно пътно управление – Велико Търново . Обходният маршрут за Арбанаси и Горна Оряховица е по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел /двупосочно/. Трафикът в старата столица е натоварен. Настилките в града и областта са сухи, а времето – облачно, като на места в региона вали дъжд. Интензивно е движението в района на двата пътни възела – Южен и Качица, по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“ – част от път София – Варна. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. \r\n \r\nЛуиза ТРАНЧЕВА", "date": "2019.07.29", "title": "Велико Търново: Затворена за движение е улица „Св. Климент Охридски“"}
{"url": "http://www.focus-news.net/news/2019/07/29/2684807/kardzhali-ogranicheno-e-dvizhenieto-na-mps-do-12-po-tretoklasen-pat-iii-5009-kozlets-kardzhali-ot-km-0000-do-km-26080.html", "text": "Ограничено е движението на МПС до 12 по третокласен път III-5009 Козлец – Кърджали от км 0+000 до км 26+080. Това съобщиха за  Радио „Фокус“  от ОПУ-Кърджали. За МПС над 12 т. има ограничение по третокласен път ІІІ-5009 Зорница – Бели пласт – Стремци– Кърджали. Обходният маршрут за МПС до 15 тона е по главен път I-5 Хасково – Кърджали или по път III-507 Кърджали – Мост през село Мост за всички МПС, в срок до 31.12.2019 г.  \r\nДвижението по главен път I-5 Кърджали – Маказа за автомобили над 3,5 т се ограничава в участъка Надлез Кирково – ГКПП „Маказа“ до 31.12.2019 г.  \r\nИзвършват се ремонтни дейности по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, ремонт на водостоци, облицоване, локални ремонти на пътното тяло и асфалтови работи в срок до края на годината. \r\nИнтензивен е трафикът на входовете и изходите на града. \r\nДарина ДЕЕНИЧИНА", "date": "2019.07.29", "title": "Кърджали: Ограничено е движението на МПС до 12 по третокласен път III-5009 Козлец – Кърджали от км 0+000 до км 26+080"}
{"url": "http://www.focus-news.net/news/2019/07/29/2684810/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на богослужението е в 10.00 часа, вечернята  е от 17.00 часа.  \r\nНикола ПЕТКОВ", "date": "2019.07.29", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/07/29/2684811/d-r-damyan-iliev-izpalnitelen-direktor-na-babh-zhivotnite-v-tsyalata-ferma-tryabva-da-badat-evtanizirani-dori-ako-samo-edno-e-zabolyalo-ot-afrikanska-chuma.html", "text": "Ако има дори и едно болно от африканска чума животно в цялата свинеферма, това означава, че всички останали също трябва да бъдат унищожени. Това каза изпълнителният директор на БАБХ Дамян Илиев в интервю за предаването „Тази сутрин“ по  бТВ , в което коментира предприетите мерки за овладяване на вируса африканска чума по свинете. „Нашите ферми не са технологично разделени на отделни сектори, които да ни дадат гаранция, че е възможно в отделен сектор да не влезе вирусът от другия. Това в случая е хазарт“, обясни Илиев. Той коментира и съмненията на хората в съществуването на вируса: „Помня какво се случи преди и с дребните преживни животни. Тогава хората твърдяха, че има две различни лаборатории, а се оказа, че едните знаят името на лабораторията, a другите – адреса. Такива съмнения водят до това, че не могат да се прилагат мерките на 100 %“. Илиев отказа да назове отговорни за създалата се кризисна ситуация с болестта африканска чума по свинете: „Аз няма да вляза в казуса ние си направихме всичко, а другите не си свършиха работата. Въпросът е в момента да се мобилизират всички институции, за да свършим работа. Прехвърлянето на топката и аз да изляза целият в бяло и да кажа, че полицията или еди-кой си не си е свършил работата, не е коректно“, добави той.", "date": "2019.07.29", "title": "Д-р Дамян Илиев, изпълнителен директор на БАБХ: Животните в цялата ферма трябва да бъдат евтанизирани дори ако само едно е заболяло от африканска чума"}
{"url": "http://www.focus-news.net/news/2019/07/29/2684813/veliko-tarnovo-propadnal-uchastak-zatrudnyava-dvizhenieto-mezhdu-selata-selishte-i-stokite-v-gabrovska-oblast.html", "text": "Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. От Областно пътно – управление – Габрово съобщиха за  Радио „Фокус“ – Велико Търново , че пътните настилки в района са предимно сухи, а времето – облачно, като на места превалява слаб дъжд. Трафикът е натоварен. В прохода Шипка остава в сила забраната за товарни автомобили над 12 тона. Пропаднал участък затруднява движението между Габрово и върха. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на юли. Други нови въведени ограничения в областта няма. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на юли. \r\n \r\nЛуиза ТРАНЧЕВА", "date": "2019.07.29", "title": "Велико Търново: Пропаднал участък затруднява движението между селата Селище и Стоките в Габровска област"}
{"url": "http://www.focus-news.net/news/2019/07/29/2684806/die-presse-avstriya-v-avstriya-44-ot-bezhantsite-pristignali-prez-2015-godina-veche-imat-rabota.html", "text": "Общо 44% от бежанците, пристигнали в Австрия през 2015 г. и получили право да работят в страната, вече са заети на пазара на труда – в селското стопанство или в помощните професии.  Това подчерта директорът на Агенцията по заетостта Йоханес Копф, съобщава националният ежедневник  Die Presse . \r\nКопф изрази увереност, че до 2020 г., пет години след пристигането им в Австрия, половината от всички бежанци в страната ще са намерили работа. \r\nОт друга страна, девет процента от всички безработни в Австрия са търсещи убежище (29 561). Те не отнемат работата на австрийците, категоричен е Копф, тъй като те обикновено се използват само в сектори като селското стопанство или в строителството. Там обаче им е трудно заради конкуренцията от имигрантите от други европейски страни. Австрия е приела 400 000 души от ЕС през последните десет години, припомни Копф. \r\n \r\n Тереза Герова", "date": "2019.07.29", "title": "Die Presse (Австрия): В Австрия 44% от бежанците, пристигнали през 2015 година, вече имат работа"}
{"url": "http://www.focus-news.net/news/2019/07/29/2684809/kathimerini-gartsiya-iska-opredeleni-kontsesii-za-da-ne-blokira-evropeyskite-ambitsii-na-makedoniya-i-albaniya.html", "text": "Гърция няма да блокира амбициите на Македония и Албания за членство в Европейския съюз, но в замяна ще поиска определени концесии, пише електронното издание на вестник  Kathimerini . \r\nВестникът припомня, че Европейската комисия препоръча отварянето на присъединителни преговори с двете страни и сега се очаква да се види какво решение ще вземат страните-членки през октомври тази година. \r\n„Гърция няма да каже не на никого. Но ще постави своите условия“, заяви неназован източник, близък до премиера Кириакос Мицотакис. \r\nСпоред наблюдатели, Атина ще поиска от Скопие да приложи стриктно Преспанския договор, докато пресира Берлин да позволи на Гърция да намали целта си за първичен бюджетен излишък. \r\nЩо се отнася до Албания, очаква се Атина да поиска по-добра защита на правата на местното гръцко малцинство в съответствие с международните договори и правила. \r\n \r\nПревод и редакция:", "date": "2019.07.29", "title": "Kathimerini: Гърция иска определени концесии, за да не блокира европейските амбиции на Македония и Албания"}
{"url": "http://www.focus-news.net/news/2019/07/29/2684812/smolyan-normalno-se-osashtestvyava-preminavaneto-prez-granichniya-punkt-zlatograd.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\n \r\nНели ГЕРГЬОВСКА", "date": "2019.07.29", "title": "Смолян: Нормално се осъществява преминаването през граничния пункт „Златоград“"}
{"url": "http://www.focus-news.net/news/2019/07/29/2684815/burgas-kamion-natovaren-s-armaturno-zhelyazo-se-e-preobarnal-na-rishki-prohod.html", "text": "Камион, натоварен с арматурно желязо, се е преобърнал на Ришки проход. Това съобщиха за  Радио „Фокус“ – Бургас  от Областно пътно управление. Камионът е самокатастрофирал 2 км преди село Прилеп. В момента свободна за движение е само дясната лента в посока Бургас. Линейка пътува към мястото на инцидента, все още няма данни за пострадали или жертви.", "date": "2019.07.29", "title": "Бургас: Камион, натоварен с арматурно желязо, се е преобърнал на Ришки проход"}
{"url": "http://www.focus-news.net/news/2019/07/29/2684817/plovdiv-natovareno-e-dvizhenieto-po-uchastaka-na-am-trakiya-v-oblastta.html", "text": "Натоварено е движението по участъка на АМ „Тракия“ в Пловдивска област. По останалите основни направления в областта трафикът се осъществява нормално и без затруднения, съобщиха за  Радио „Фокус“ – Пловдив  от Областното пътно управление. Движението при км 133 на магистралата, на пътен възел „Пловдив-изток“ в района на с. Войводиново, е ограничено поради текущи ремонтни дейности на настилката на пътна връзка София-Пловдив. Обходният маршрут е през Пловдив по п.в. „Север“ на км 126 и през с. Войводиново. Срокът на ремонтните дейности е до 29 юли, като те се извършват в часовия интервал от 07.30 до 19.00 часа. Движението по пътя Кричим-Михалково-Девин, в участъка от км 88 до км 103 в областите Пловдив и Смолян, се осъществява с повишено внимание поради стартиране на строителни дейности по премахване на скална маса. Движението в участъка ще бъде затруднено, но няма да бъде спирано. Може да се използва обходен маршрут – пътя Асеновград-Смолян. Срокът на дейностите е до 30 ноември. Все още е ограничено и преминаването на моторни превозни средства по-високи от 4 метра през тунелите по пътя Асеновград-Нареченски бани. Забранено е движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. Пътните настилки на територията на областта са сухи и нормално проходими. \r\nТрафикът на територията на град Пловдив се извършва нормално и без затруднения към този час. По-натоварено е движението по булевардите „Найчо Цанов“, „Христо Ботев“, „Цар Борис III Обединител“, „Шести септември“, „Руски“ и „Източен“, както и по входно-изходните артерии. Пътните настилки в града са сухи и нормално проходими. До 21 август ще остане затворено за движение северното платно на бул. „Никола Вапцаров“, в участъка между бул. „Македония“ и ул. „Димитър Талев“. Причината е подмяна на водопровод. Движението се извършва двупосочно в южното платно. \r\nТони МИХАЙЛОВ", "date": "2019.07.29", "title": "Пловдив: Натоварено е движението по участъка на АМ „Тракия“ в областта"}
{"url": "http://www.focus-news.net/news/2019/07/29/2684814/pazardzhik-vavedeno-e-ogranichenie-po-ul-stoyan-angelov-poradi-remonti.html", "text": "Въведени са ограничения за движението на автомобили поради ремонт по улица „Стоян Ангелов“, от кръстовището с булевард „Георги Бенковски“ до кръстовището с улица „Осми март“ в Пазарджик, предаде репортер на  Радио „Фокус“ – Пазарджик . Движението се осъществява в едно платно поради ремонтни дейности на асфалтовата настилка. Трафикът се извършва при поетапно затваряне на движението. Ремонтът е част от второкласния път Панагюрище – Пазарджик – Пещера – Батак в пазарджишката част при 124 км  на улица „Стоян Ангелов“. \r\n \r\nАлбена ЖИЛЕКОВА", "date": "2019.07.29", "title": "Пазарджик: Въведено е ограничение по ул. „Стоян Ангелов“ поради ремонти"}
{"url": "http://www.focus-news.net/news/2019/07/29/2684816/dots-d-r-milena-encheva-vma-po-otnoshenie-na-infektsiite-klimatitsite-vinagi-sa-riskov-faktor.html", "text": "По отношение на инфекциите климатиците винаги са рисков фактор. Това каза доц. д-р Милена Енчева, специалист по пневмология и фтизиатрия в интервю за  Агенция „Фокус“ . „Бягайки от горещините, пациентите, за да търсят по-прохладни места, стоят по-често на течение, на климатици, настава едно охлаждане. И в тази връзка би могло да се каже, че наистина има и обостряне на някои инфекции“, каза Енчева. Тя добави, че предпазвайки се от горещините, хората се излагат на рискови фактори за инфекции. „При климатиците няма безопасно ползване. Не бива да се ползват на много ниски температури, за да няма прекалено охлаждане на тялото. Би трябвало да се настройват на една нормална стайна температура – около 22-23 градуса“, поясни пулмологът. Тя каза още, че за да избегнем инфекциите, трябва да много да внимаваме с ползването на климатиците, както и да се избягват контакти с пациенти с инфекции. „Да не се поемат прекалено студени течности в горещо време“, посъветва още Милена Енчева.  \r\nНадежда ИВАНОВА \r\n \r\n Пълния текст на интервюто четете по-късно в „Мнение”", "date": "2019.07.29", "title": "Доц. д-р Милена Енчева, ВМА: По отношение на инфекциите климатиците винаги са рисков фактор"}
{"url": "http://www.focus-news.net/news/2019/07/29/2684820/burgas-3-katastrofi-sa-registrirani-prez-izminaloto-denonoshtie-v-grada.html", "text": "3 катастрофи са регистрирани през изминалото денонощие в Бургас, съобщи за  Радио „Фокус“-Бургас  дежурният в  ОДМВР-Бургас . При един от пътните инциденти има 2 пострадали, но са без опасност за живота, настанени са в болнично заведение.  \r\n4 пожара са регистрирани за изминалото денонощие. Това съобщиха от  Община Бургас . 2 от подадените сигнали са за запалени автомобили, а останалите 2 за запалени тревни площи. Няма пострадали. \r\n \r\nМария КУРТЕВА", "date": "2019.07.29", "title": "Бургас: 3 катастрофи са регистрирани през изминалото денонощие в града"}
{"url": "http://www.focus-news.net/news/2019/07/29/2684818/politico-ne-ostavyayte-problemite-s-klimata-na-ministrite-na-okolnata-sreda.html", "text": "Войната е твърде важна за да се повери в ръцете на генералите, казва бившия френски държавник Жорж Клемансо. Може да се каже нещо подобно за промените в климата, коментират в европейската редакция на изданието  Politico . \r\nАко имаме някаква надежда за справянето с ескалиращия проблем с околната среда не можем просто да оставим министерствата на околните среди да търсят решение. \r\nИзмененията в околната среда ще засегнат почти всеки аспект от нашия живот и портфолиото на всяко правителство – от икономическите показатели до управлението на държавните граници. Този проблем трябва да е приоритет на всеки министерски доклад, включително, и много важно, тези отговарящи за отбраната и сигурността.  \r\nНовият председател на Европейската комисия Урсула фон дер Лайен призна, че промените в климата са „най-важният проблем“, който стои пред Европа и призова за по-високи цели в борбата с тях, включително „net-zero“ програмата за освобождаване на Европа от въглероден диоксид до 2050 г.. От огромна важност е фактът, че бившият министър на отбраната на Германия също така вижда последиците за сигурността, които климатичните промени носят. Това беше част от стратегическите перспективи за сигурността по време на нейното ръководство на отбраната на страната. Фон дер Лайен призова и ООН да предприеме по-всеобхватен подход към сигурността, който да включва акцент върху изменението на климата. \r\nДосега Европа не е направила достатъчно, за да се подготви за проблемите, свързани със сигурността, предизвикани от емисиите на въглероден двуокис. Проблемите вече се изострят, което води до по-чести наводнения и суши, заплашена е критичната инфраструктура. Хора губят домовете си или се превръща в невъзможна задача за тях да изкарват прехраната си от земята. Условията за живот ще се влошават все повече с покачването на температурите. \r\nРазвитите страни имат не само моралното задължение да спомогнат за ограничаването на тези климатични изменения, както и да помогнат на останалите държави да се адаптират към тях, но е и в техен интерес да го направят.  \r\nМакар и климатичните промени да не са причина за нито един конфликт директно, изследователите намират убедителни връзки между ефектите на климатичните изменения и честотата на конфликтите и размириците. Арабската пролет и други конфликти в Африка са свързани с дългогодишните суши в региона например. Променящите се условия на околната среда допринесоха за увеличаване на напрежението между земеделските стопани и пастирите в целия регион на Сахел. Когато сушите лишат фермерите от препитание, присъединяването към престъпни организации или терористични групи става по-примамливо. \r\nКлиматичните промени също така ще изпратят милиони хора на поход към развития свят в търсене на сигурност, подслон и по-добър живот. Повишаващите се температури ще бъдат основният двигател на миграцията.  \r\nПриродните бедствия вече са отговорни за повече разселени хора в сравнение с местните конфликти, според Центъра за мониторинг на вътрешното разселване. Според неговите данни 200 милиона души са напуснали домовете си между 2008 и 2016 г. заради природни катаклизми. До 2050 г. това число може да нарасне от 25 милиона до милиард души.  \r\nМакар че повечето разселвания ще бъдат вътрешни, такъв вид миграция може да наруши социалната сплотеност и да доведе до конфликти в страните от периферията на Европа, които вече са нестабилни. Това би довело до пулсиращ ефект в Европа, която все още се бори с последствията от миграционната криза през 2015 г. \r\nКато германски министър на отбраната, Фон дер Лайден показа, че разбира главните връзки между климата и сигурността. Но въпросът е, разбира се е как да се използват тези знания.  \r\nТук Европа вече може да бъде проактивна. Тя трябва да обърне внимание на заплахата за сигурността, която промените в околната среда носят и да я включи в нова гранд-стратегия, изготвена от Европейската служба за външна дейност. Същият проблем би трябвало да стои като приоритет на ЕС за външното финансиране на развиващите се държави, особено в Африка и Близкия изток, за да могат те да се справят с последиците от него и да подобрят сигурността на храните, водата и енергията си. \r\nВ допълнение, ЕС би трябвало да установи механизми за взаимопомощ между цивилни и военни за мащабни спасителни и хуманитарните операции, а граничният контрол да бъде затегнат.  \r\nТехнологията ще бъде важна част от решението на проблема с климата. Задача на ЕС е да създаде програми за увеличаване на иновациите и зелените технологии. Те не само ще осигурят алтернативи за екохрана, вода и енергия, но и ще намалят екологичните и логистични последици от военните операции.  \r\nИзмененията в климата не са просто проблем. Те са екзистенциално предизвикателство.  \r\nДа се борим с тях означава да се борим и с вторичните им ефекти – разселване, конфликт и насилие.", "date": "2019.07.29", "title": "Politico: Не оставяйте проблемите с климата на министрите на околната среда"}
{"url": "http://www.focus-news.net/news/2019/07/29/2684821/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Искането на Гърция за дивиденти в замяна на подкрепа за македонските амбиции за членство в Европейския съюз, политическата криза в Косово след оставката на премиера Рамуш Харадинай, заплахите срещу сръбския президент Александър Вучич и семейството му, както и поскъпването на пътните такси в Сърбия са част от основните теми, върху които акцентират водещите балкански печатни издания. \r\n \r\n*** \r\n Гърция няма да блокира амбициите на Македония и Албания за членство в Европейския съюз, но в замяна ще поиска определени концесии, пише електронното издание на вестник  Kathimerini . \r\nВестникът припомня, че Европейската комисия препоръча отварянето на присъединителни преговори с двете страни и сега се очаква да се види какво решение ще вземат страните-членки през октомври тази година. \r\n„Гърция няма да каже не на никого. Но ще постави своите условия“, заяви неназован източник, близък до премиера Кириакос Мицотакис. \r\nСпоред наблюдатели, Атина ще поиска от Скопие да приложи стриктно Преспанския договор, докато пресира Берлин да позволи на Гърция да намали целта си за първичен бюджетен излишък. \r\nЩо се отнася до Албания, очаква се Атина да поиска по-добра защита на правата на местното гръцко малцинство в съответствие с международните договори и правила. \r\n \r\n*** \r\n  Заплахите, изпратени на сръбския президент Александър Вучич и неговото семейство, както и публикуването на некролог с изображението на Вучич, са методи на специална психологическа война, заяви лидерът на Сръбската радикална партия (СРП) Воислав Шешел, който смята, че арестуваната жена за заплахите срещу държавния глава и децата му е инструктирана от политически опоненти, пише белградският ежедневник  „Вечерне новости“ .  \r\nВ рамките на гостуване в ТВ Пинк, Шешел заяви, че в политическата си кариера е имал много скандали и конфликти, не е щадял политическите си противници, нито те него, но посочи, че никога не му е минавало през ума да напада по най-брутален и вулгарен начин нечии деца. \r\nЛидерът на радикалите отбеляза, че би реагирал по същия начин, ако ставаше въпрос за детето на някой от опозиционните лидери – Драган Джилас или Божко Обрадович и подчерта, че ничии деца не трябва да бъдат пипани и че това трябва да е светиня за всички. \r\nСпоред неговите думи, жената от Шабац, която е арестувана по подозрение, че е заплашвала децата на Вучич в „Туитър“, най-вероятно е инструментализирана и най-вероятно някой я е убедил да го направи. \r\nШешел твърди, че арестуваната е от криминалните среди и че по-рано е арестувана за насилие над своята майка. \r\n„Това чудовище е инструментализирано, някой я е убедил или й е платил да го направи, или пък е използвал нейния телефон, за да го направи. Заплахите звучат все едно са от мъж, а не от жена, може би разследването ще покаже, че е замесен някой мъж“, предположи лидерът на СРП. \r\nТой оцени, че сега сръбският съд има възможността да покаже ефективността си и посочи, че чрез комбиниране на няколко престъпления обвиняемата може да бъде осъдена на общо 10 години затвор. \r\n \r\n*** \r\n  Двама американски анализатори, Едуард Джоузеф и Даниел Сървер, твърдят, че предсрочните избори в Косово са неизбежни, след като Рамуш Харадинай подаде оставка от премирския съд след призоваване от Специализирания съд за военни престъпления в Хага, отбелязват от редакцията на електронното издание на прищинския ежедневник  Gazeta Express . \r\nЕдуард Джоузеф, доцент в университета „Джон Хопкинс\", заяви, че правителството на Косово не може да продължи да функционира без ясна легитимност, като замени Харадинай с друга политическа фигура. Съгласно думите му, предвид настоящата политическа ситуация, предсрочните избори за ново правителство, което отразява волята на хората, са неизбежни. \r\nДаниел Сървър, професор в същия университет, смята, че предсрочните избори са решение на политическата безизходица в Косово. Според Сървер, след оставката на Харадинай предсрочните избори за добра възможност, като припомня, че опозицията отдавна настоява за провеждането им. \r\nПрезидентът на Косово Хашим Тачи направи първа стъпка към предсрочни избори, като обяви, че тази седмица ще започне консултации с политическите партии по въпроса. Очаква се обаче Тачи да поиска управляващата коалиция да предложи нов кандидат, който да замени Харадинай. Ако управляващата коалиция не издигне предложение, президентът е длъжен да започне преговори с партиите за обявяване на предсрочни избори. Експертите твърдят, че за да се премине към предсрочни избори, парламентът на Косово трябва да бъде разпуснат с две трети от гласовете на депутатите в него. \r\n \r\n*** \r\n  От понеделник пътните такси в Сърбия поскъпват с 12%, съобщи общественото предприятие „Пътища на Сърбия“, предава македонското издание  „Нова Македония“ . \r\nОт 07:00 часа местно време (08:00 българско) влиза в сила новият ценоразпис, според който на магистралата Белград-Ниш, в зависимост от категорията на превозните средства, ще се плаща пътна такса от 450 до 5410 динара, или от 3,8 евро до 45,8 евро. \r\nНа участъка от Ниш до Димитровград пътната такса ще струва от 210 (1.7 евро) до 1.250 динара (10.6 евро), а за отсечката Белград-Суботица ще плати от 320 (2.7 евро) до 3,740 динара (29, 4 евро). \r\nЗа такса от Белград до Шид (границата с Хърватия) ще се плаща от 410 (3,4 евро) до 2,530 динара (21,4 евро). \r\nОт Ниш до Прешево, пътните такси струват от 600 (5 евро) до 3,630 динара (30 евро), а от Лиг до Прелина пътните такси струват от 160 (1,3 евро) до 910 динара (7,7 евро). \r\n \r\n***", "date": "2019.07.29", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/07/29/2684822/smolyan-ogranicheno-e-dvizhenieto-po-pat-ii-86-srednogortsi-rudozem-za-izvarshvane-na-vzrivni-raboti.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са предимно сухи. През нощта не са получени сигнали за паднали камъни по пътя Смолян – Пампорово, които са отстранени от пътното платно и днес ще се извозват. По пътя Смолян – Рожен е имало сигнал за паднало дърво, което също е премахнато от пътя и движението там се осъществява нормално. До 18.00 ч. на 30 юли (вторник) ще бъде ограничено движението по път II-86 Средногорци – Рудозем за извършване на взривни работи. Те ще са в участък, който е в средата на трасето между двете населени места. Обходният маршрут е по направлението: Средногорци – Смолян (кв. „Устово“ – кв. „Райково“) – Рудозем и обратно. Това съобщиха от пресцентъра на Агенция „Пътна инфраструктура“. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8683 с. Арда – с. Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и валежите през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.29", "title": "Смолян: Ограничено е движението по път II-86 Средногорци – Рудозем за извършване на взривни работи"}
{"url": "http://www.focus-news.net/news/2019/07/29/2684824/mvr-devet-dushi-sa-zaginali-a-32-sa-raneni-pri-katastrofi-v-stranata-prez-izminaloto-denonoshtie.html", "text": "Девет души са загинали, а 32 са ранени при катастрофи в страната през изминалото денонощие. Това съобщиха от пресцентъра на  МВР . Общо в страната са станали 29 тежки пътнотранспортни произшествия. В София са регистрирани 13 леки и две тежки катастрофи, при която са загинали двама души.", "date": "2019.07.29", "title": "МВР: Девет души са загинали, а 32 са ранени при катастрофи в страната през изминалото денонощие"}
{"url": "http://www.focus-news.net/news/2019/07/29/2684819/kyustendil-v-uchastak-ot-patya-selo-pastra-rilski-manastir-dvizhenieto-se-regulira-ot-svetofarna-uredba-zaradi-avariyni-deynosti.html", "text": "В участък от пътя село Пастра – Рилски манастир движението се регулира от светофарна уредба заради аварийни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\n \r\nВенцеслав ИЛЧЕВ", "date": "2019.07.29", "title": "Кюстендил: В участък от пътя село Пастра – Рилски манастир движението се регулира от светофарна уредба заради аварийни дейности"}
{"url": "http://www.focus-news.net/news/2019/07/29/2684827/pregled-na-osnovnite-temi-vav-velikotarnovskiya-pechat.html", "text": "„Започва изграждането на новата детска градина в кв. „Зона В“, е водещо заглавие в областния всекидневник  „Янтра Днес” . До края на лятото се очаква да стартира изграждането на новата детска градина „Шареният замък“ в кв. „Зона В“ във Велико Търново. Това обяви зам.-кметът по строителството проф. Георги Камарашев. Вече е избрана фирмата изпълнител.  \r\n„Правят автобусна линия до Варуша“, пише още вестникът. Създаването на нова автобусна линия до кв. „Варуша“ планира Община Велико Търново. Досега градски транспорт там никога не е имало и затова се обмисля да бъде въведен с разработването на новия генерален план за движение …  \r\n„Иззеха коноп от 85-годишна жена“, е новина от криминалната хроника. Страница пета ни разказва за курсантите и кадетите от випуск „Княз Александър I“, които получиха първи офицерски и сержантски пагони. На страница осма има материал за ротарианци от Велико Търново, които посетиха парламента. „Етър“ сложи спирачката и на „Черно море“ е новина от спортните страници.  \r\n„С втория воден цикъл ще спрат наводняването на В. Търново при всеки проливен дъжд“, е заглавие от другия областен ежедневник -  „Борба“ . Тотална промяна на отводняването на Велико Търново планират от местното кметство заради проблемите с водата при всеки по-силен дъжд. Това стана ясно след заседанието на Общинския съвет в края на миналата седмица. Кметът Даниел Панов обяви, че готви проект за втори воден цикъл.  \r\n„Първи офицерски пагони получиха курсантите от випуск „Княз Александър I“, е друга новина в броя. 136 курсанти и 30 сержанти от Националния военен университет „Васил Левски“ във Велико Търново получиха първото си офицерско звание на тържествена церемония, на която присъства и министърът на отбраната Красимир Каракачанов, Курсантите, курсистите и кадети са 141-ви випуск на Военния университет.  \r\nВъв вестника е поместен и материал за учениците, които са напуснали училищата във Великотърновска област за последните две години и механизма, който се изпълнява, за да върне поне част от тях в класните стаи.  \r\n„Ток уби мъж на хижа „Божур“ ,е новина от криминалната хроника. В областния ежедневник ще намерите и статия за една от проявите, реализирани в Стражица по случай 50-ата годишнина от обявяването на населеното място за град.", "date": "2019.07.29", "title": "Преглед на основните теми във великотърновския печат"}
{"url": "http://www.focus-news.net/news/2019/07/29/2684831/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин и Община Кюстендил  „Зона Кюстендил” ще поставим акцент върху това, че Община Кюстендил стана част от Софийски туристически район и има свой представител в управителния съвет на организацията. Целите на новосъздаденото и регистрирано по Закона за туризма сдружение са формиране на регионални туристически продукти, осъществяване на регионален маркетинг и реклама, утвърждаване на района като предпочитана и атрактивна туристическа дестинация. Представител в сдружението е зам.-кметът на Община Кюстендил Светослав Василев, който ще бъде гост в предаването. По традиция през месец август за жителите и за гостите на Кюстендил се организират разнообразни културни събития, обединени в програмата „Кюстендилско лято”. По темата ще говорим с Дима Укалска, началник на отдел „Култура и духовно развитие” към Община Кюстендил. В предаването ще се отправим към Центъра за обществена подкрепа „Света Петка” в Кюстендил, където и през лятната ваканция експертите в центъра са подготвили разнообразни занимания за децата със специални образователни потребности. Управителят на Центъра за обществена подкрепа Мая Мицова ще се включи по темата. В предаването ще ви срещнем и със зам.-директора на Общинско предприятие „Управление на общински имоти” Васил Гиков, с когото ще говорим за реновираната закрита лекоатлетическа писта, за извършваните ремонтни дейности на спортната база, както и за стопанисването и опазването на откритите многофункционални спортни площадки в жилищните квартали на града. \r\n \r\n  \r\n Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.07.29", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/07/29/2684828/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Оттеглянето на Дан Коутс от ръководния пост в Агенцията за националната сигурност на САЩ, заетостта на бежанците в Австрия, проблемите, произтичащи от промените в климата са част от основните теми, както и подготовката за нови избори в Испания са част от основните теми, върху които акцентират водещите европейски издания . \r\n \r\n*** \r\n  Председателят на Испанската социалистическа работническа партия (ИСРП) Педро Санчес не се е отказал от преговорите за постигане на споразумение за формиране на правителство, но същевременно започва дискретна подготовка за предизборна кампания, коментират в редакцията на националния ежедневник  EL Pais . \r\n„Избирателната машина започва да работи – във всеки случай“, коментира изданието, като подчертава, че никой в ИСРП не иска избори, но са готови за тях, в случай че няма алтернатива. \r\nПровалът на Санчес в двете гласувания за оставането му на премиерски пост обърка множество планове. Изглежда обаче, че сметките за формиране на правителство в Мадрид се оказаха далеч от реалността.  \r\nДействащият министър-председател на Испания Педро Санчес загуби и втория вот в парламента за утвърждаването му на власт, което отвори пътя за нови избори в страната. \r\nВъзможността за формирането на коалиционно правителство се провали миналия четвъртък, след като ИСРП не успя да постигне споразумение с „Унидас Подемос“ на Пабло Иглесиас за поделянето на властта. Санчес изтъкна като причина за провала прекомерните искания на Иглесиас с оглед факта, че партията е четвърта политическа сила в страната и няма управленски опит. Сега започва да тече срокът от два месеца, в който може да бъде направен нов опит за успешно гласуване в парламента, преди да бъдат насрочени нови избори. Въпреки провала, Санчес обяви, че ще направи нов опит да спечели доверието на депутатите.  \r\nСлед вота Санчес подчерта, че е готов да се върне „на изходна точка“ и да „проучи нови пътища“ за излизане от патовата ситуация. Съгласно думите му са налице „причини“ да се „търси споразумение с Народната партия (НП), „Граждани“ и „Унидас Подемос“. \r\nСпоред източници от ИСРП стратегията на действащия премиер е отново да се опита да убеди трите партии да се въздържат от възпрепятстване на неговото правителство.  \r\n \r\n*** \r\n  Авторитетното германско издание  Der Spiegel  коментира оттеглянето на Дан Коутс от поста директор на Агенцията за национална сигурност като „загуба на приятел“ на Берлин. \r\n„Оттеглянето на Дан Коутс беше очаквано във Вашингтон и със сигурност е загуба: отдавна утвърденият републиканец бе един от последните водещи фигури в правителството, които се осмелиха да се противопоставят на президента Доналд Тръмп в Белия дом. Независимо дали за Иран, Северна Корея или Русия, Коутс твърди, че е спорил по много въпроси с Тръмп. Тъй като президентът не е съгласен с него, Коутс стана все по-изолиран и неговата оставка бе само въпрос на време“, пише изданието. \r\nОт редакцията отбелязват, че конгресменът от Тексас Джон Ратклиф ще поеме надзора на американските разузнавателни служби. „Той е лоялен поддръжник на Тръмп, по вкуса на президента. Оттеглянето на Коутс също е проблем от гледна точка на Германия: бившият американски посланик в Берлин е един от най-важните и надеждни контакти за политиците от ФРГ и висшите служители в правителството на Тръмп“. \r\n \r\n*** \r\n  Общо 44% от бежанците, пристигнали в Австрия през 2015 г. и получили право да работят в страната, вече са заети на пазара на труда – в селското стопанство или в помощните професии.  Това подчерта директорът на Агенцията по заетостта Йоханес Копф, съобщава националният ежедневник  Die Presse . \r\nКопф изрази увереност, че до 2020 г., пет години след пристигането им в Австрия, половината от всички бежанци в страната ще са намерили работа. \r\nОт друга страна, девет процента от всички безработни в Австрия са търсещи убежище (29 561). Те не отнемат работата на австрийците, категоричен е Копф, тъй като те обикновено се използват само в сектори като селското стопанство или в строителството. Там обаче им е трудно заради конкуренцията от имигрантите от други европейски страни. Австрия е приела 400 000 души от ЕС през последните десет години, припомни Копф. \r\n \r\n*** \r\n  Войната е твърде важна за да се повери в ръцете на генералите, казва бившия френски държавник Жорж Клемансо. Може да се каже нещо подобно за промените в климата, коментират в европейската редакция на изданието  Politico . \r\nАко имаме някаква надежда за справянето с ескалиращия проблем с околната среда не можем просто да оставим министерствата на околните среди да търсят решение. \r\nИзмененията в околната среда ще засегнат почти всеки аспект от нашия живот и портфолиото на всяко правителство – от икономическите показатели до управлението на държавните граници. Този проблем трябва да е приоритет на всеки министерски доклад, включително, и много важно, тези отговарящи за отбраната и сигурността.  \r\nНовият председател на Европейската комисия Урсула фон дер Лайен призна, че промените в климата са „най-важният проблем“, който стои пред Европа и призова за по-високи цели в борбата с тях, включително „net-zero“ програмата за освобождаване на Европа от въглероден диоксид до 2050 г.. От огромна важност е фактът, че бившият министър на отбраната на Германия също така вижда последиците за сигурността, които климатичните промени носят. Това беше част от стратегическите перспективи за сигурността по време на нейното ръководство на отбраната на страната. Фон дер Лайен призова и ООН да предприеме по-всеобхватен подход към сигурността, който да включва акцент върху изменението на климата. \r\nДосега Европа не е направила достатъчно, за да се подготви за проблемите, свързани със сигурността, предизвикани от емисиите на въглероден двуокис. Проблемите вече се изострят, което води до по-чести наводнения и суши, заплашена е критичната инфраструктура. Хора губят домовете си или се превръща в невъзможна задача за тях да изкарват прехраната си от земята. Условията за живот ще се влошават все повече с покачването на температурите. \r\nРазвитите страни имат не само моралното задължение да спомогнат за ограничаването на тези климатични изменения, както и да помогнат на останалите държави да се адаптират към тях, но е и в техен интерес да го направят.  \r\nМакар и климатичните промени да не са причина за нито един конфликт директно, изследователите намират убедителни връзки между ефектите на климатичните изменения и честотата на конфликтите и размириците. Арабската пролет и други конфликти в Африка са свързани с дългогодишните суши в региона например. Променящите се условия на околната среда допринесоха за увеличаване на напрежението между земеделските стопани и пастирите в целия регион на Сахел. Когато сушите лишат фермерите от препитание, присъединяването към престъпни организации или терористични групи става по-примамливо. \r\nКлиматичните промени също така ще изпратят милиони хора на поход към развития свят в търсене на сигурност, подслон и по-добър живот. Повишаващите се температури ще бъдат основният двигател на миграцията.  \r\nПриродните бедствия вече са отговорни за повече разселени хора в сравнение с местните конфликти, според Центъра за мониторинг на вътрешното разселване. Според неговите данни 200 милиона души са напуснали домовете си между 2008 и 2016 г. заради природни катаклизми. До 2050 г. това число може да нарасне от 25 милиона до милиард души.  \r\nМакар че повечето разселвания ще бъдат вътрешни, такъв вид миграция може да наруши социалната сплотеност и да доведе до конфликти в страните от периферията на Европа, които вече са нестабилни. Това би довело до пулсиращ ефект в Европа, която все още се бори с последствията от миграционната криза през 2015 г. \r\nКато германски министър на отбраната, Фон дер Лайден показа, че разбира главните връзки между климата и сигурността. Но въпросът е, разбира се е как да се използват тези знания.  \r\nТук Европа вече може да бъде проактивна. Тя трябва да обърне внимание на заплахата за сигурността, която промените в околната среда носят и да я включи в нова гранд-стратегия, изготвена от Европейската служба за външна дейност. Същият проблем би трябвало да стои като приоритет на ЕС за външното финансиране на развиващите се държави, особено в Африка и Близкия изток, за да могат те да се справят с последиците от него и да подобрят сигурността на храните, водата и енергията си. \r\nВ допълнение, ЕС би трябвало да установи механизми за взаимопомощ между цивилни и военни за мащабни спасителни и хуманитарните операции, а граничният контрол да бъде затегнат.  \r\nТехнологията ще бъде важна част от решението на проблема с климата. Задача на ЕС е да създаде програми за увеличаване на иновациите и зелените технологии. Те не само ще осигурят алтернативи за екохрана, вода и енергия, но и ще намалят екологичните и логистични последици от военните операции.  \r\nИзмененията в климата не са просто проблем. Те са екзистенциално предизвикателство.  \r\nДа се борим с тях означава да се борим и с вторичните им ефекти – разселване, конфликт и насилие. \r\n***", "date": "2019.07.29", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/07/29/2684826/el-pais-ispaniya-pedro-sanches-zapochva-diskretna-podgotovkata-na-predizbornata-kampaniya.html", "text": "Председателят на Испанската социалистическа работническа партия (ИСРП) Педро Санчес не се е отказал от преговорите за постигане на споразумение за формиране на правителство, но същевременно започва дискретна подготовка за предизборна кампания, коментират в редакцията на националния ежедневник  EL Pais . \r\n„Избирателната машина започва да работи – във всеки случай“, коментира изданието, като подчертава, че никой в ИСРП не иска избори, но са готови за тях, в случай че няма алтернатива. \r\nПровалът на Санчес в двете гласувания за оставането му на премиерски пост обърка множество планове. Изглежда обаче, че сметките за формиране на правителство в Мадрид се оказаха далеч от реалността.  \r\nДействащият министър-председател на Испания Педро Санчес загуби и втория вот в парламента за утвърждаването му на власт, което отвори пътя за нови избори в страната. \r\nВъзможността за формирането на коалиционно правителство се провали миналия четвъртък, след като ИСРП не успя да постигне споразумение с „Унидас Подемос“ на Пабло Иглесиас за поделянето на властта. Санчес изтъкна като причина за провала прекомерните искания на Иглесиас с оглед факта, че партията е четвърта политическа сила в страната и няма управленски опит. Сега започва да тече срокът от два месеца, в който може да бъде направен нов опит за успешно гласуване в парламента, преди да бъдат насрочени нови избори. Въпреки провала, Санчес обяви, че ще направи нов опит да спечели доверието на депутатите.  \r\nСлед вота Санчес подчерта, че е готов да се върне „на изходна точка“ и да „проучи нови пътища“ за излизане от патовата ситуация. Съгласно думите му са налице „причини“ да се „търси споразумение с Народната партия (НП), „Граждани“ и „Унидас Подемос“. \r\nСпоред източници от ИСРП стратегията на действащия премиер е отново да се опита да убеди трите партии да се въздържат от възпрепятстване на неговото правителство.  \r\n \r\n Тереза Герова", "date": "2019.07.29", "title": "El Pais (Испания): Педро Санчес започва \"дискретна\" подготовката на предизборната кампания"}
{"url": "http://www.focus-news.net/news/2019/07/29/2684829/georgi-svilenski-bsp-borisov-zapochna-pohoda-si-kam-vlastta-ot-sofiya-zalezat-sashto-shte-e-ottam.html", "text": "Борисов започна похода си към властта от София, залезът също ще е оттам, заяви зам.-председателят на ПГ на „БСП  за България” Георги Свиленски в ефира на БТВ. Той обясни, че задачата на БСП и лидера й е да свали ГЕРБ от власт в София, като това ще е знак на свалянето на ГЕРБ в цялата страна. Това съобщиха от пресцентъра на  БСП . „Всеки, който би спомогнал за свалянето на ГЕРБ от власт, би получил подкрепата на ръководството”, допълни социалистът.  \r\nПомолен да коментира  кандидатурата на  Мая Манолова за кмет на София, той заяви, че тя сама трябва да реши дали ще се кандидатира. Свиленски обясни, че в началото на септември Софийската градска организация ще проведе заседание, на което ще утвърди кандидата за кмет на София. „БСП търси кандидат, който ще решава проблемите на столичани, който  ще извършва качествени ремонти на столицата, неговата администрация ще прави прозрачни обществени поръчки, и който няма да се оправдава с някой, стоящ над него. Такъв кмет трябва на София и Мая Манолова отговаря на профила”, подчерта Георги Свиленски. Той поясни, че към този момент Мая Манолова е с най-много номинации  за кмет на София. „Трудно е БСП да спечели сама в София местни избори, търсим широко разтваряне на ветрилото, включително към центъра”, поясни Свиленски. По думите му на европейските избори левицата е постигнала такъв резултат, който й дава основа да погледне и към кметски места в големи областни центрове – в 4 областни града БСП е спечелила европейските избори, в 12 областни града разликата с ГЕРБ е 1000 гласа, а в над 100 общини левицата е първа политическа сила или с малка разлика от първия. На въпрос за взетото решение на Националното съвещание на БСП за местни коалиции с всички партии, освен ГЕРБ, Свиленски коментира : „Местните избори са специфични. По места структурите на всички партии работят с различен синхрон. На всички обаче опонентът е ГЕРБ, защото тя доведе държавата до това състояние”.", "date": "2019.07.29", "title": "Георги Свиленски, БСП: Борисов започна похода си към властта от София, залезът също ще е оттам"}
{"url": "http://www.focus-news.net/news/2019/07/29/2684832/nbc-v-sasht-pochina-nay-umnoto-kuche-na-sveta-cheysar.html", "text": "Бордър-колито на име Чейсър (Chaser), живяло в щата Южна Каролина и считано за най-умното куче на света, почина на 15-годишна възраст, съобщава в неделя американският телевизионен канал  NBC . \r\nЖивотното се прослави с това, че знае имената на повече от хиляда играчки и можеше да изпълнява с тях различни сложни команди, подредени като изречения с много граматични елементи. Смяташе се, че Чейсър, ако не брои самите хора, има най-големия „речник“ сред животните, известни на науката. Кучето живееше в къщата на професора по психология Джон Пили, който го научил на тези умения. \r\nЖивотното можеше да запомни имената на нови предмети по метода на изключването: т.е., да изчисли този, чието название по-рано не е чувала. Пили получил животното като подарък от своята жена през 2004 година и веднага е започнал да го тренира да разпознава предмети. През 2013 година той написа книга за „Чейсър“, която стана бестселър в САЩ. Самият професор почина през юни 2018 година, а оттогава за кучето се грижиха неговите дъщери. \r\nМеждувременно вече има планове да се издигне паметник на животното, който, както се очаква, ще бъде готов през 2020 година. Статуята ще бъде поставена в близост до сградата на Детския музей в Спартанберг, където живя Чейсър. \r\n \r\n \r\n \r\n \r\n \r\nПревод и редакция:", "date": "2019.07.29", "title": "NBC: В САЩ почина „най-умното“ куче на света Чейсър"}
{"url": "http://www.focus-news.net/news/2019/07/29/2684825/api-vremenno-dvizhenieto-po-pat-ii-73-shumen-karnobat-v-rayona-na-s-prilep-se-osashtestvyava-v-edna-lenta-poradi-obarnat-kamion.html", "text": "Временно движението по път II-73 Шумен – Карнобат в района на с. Прилеп се осъществява в една лента поради обърнат камион. Това съобщиха от  пресцентъра на Агенция \"Пътна инфраструктура\" . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.07.29", "title": "АПИ: Временно движението по път II-73 Шумен – Карнобат в района на с. Прилеп се осъществява в една лента поради обърнат камион"}
{"url": "http://www.focus-news.net/news/2019/07/29/2684834/varna-zabraneno-e-preminavaneto-na-mps-s-masa-nad-10-tona-po-pat-i-9-v-uchastaka-kranevo-varna-pri-km-83.html", "text": "Забранено е преминаването на МПС с маса над 10 тона по път I-9 в участъка Кранево – Варна при км 83. Това съобщиха за  Радио „Фокус“ – Варна  от Агенция „Пътна инфраструктура“. Обходният маршрут е през селата Кичево и Оброчище. Ремонти се извършват в един участък на автомагистрала „Хемус“ на територията на областта. Движението в участъка Повеляново – Слънчево от км 406 до км 416 се осъществява двупосочно в лявото платно посока Варна, като дясното платно посока Варна е изцяло затворено за движение. Движението се прехвърля от дясно в ляво платно при км 406 и обратно в дясно платно при км 416. Ограничено е качването и слизането от магистралата при п. в. Повеляново и п. в. Слънчево, като превозните средства се пренасочват по път I-2 Русе – Варна. Очаква се дейностите в участъка да приключат до 31 юли. Към момента няма информация за ремонтни дейности по автомагистрала „Черно море“ или участъци от републиканската пътна мрежа. \r\nБояна АТАНАСОВА", "date": "2019.07.29", "title": "Варна: Забранено е преминаването на МПС с маса над 10 тона по път I-9 в участъка Кранево – Варна при км 83"}
{"url": "http://www.focus-news.net/news/2019/07/29/2684833/the-scotsman-boris-dzhonsan-prizovava-shotlandtsite-da-rabotyat-s-nego-za-spasyavaneto-na-sayuza-im.html", "text": "Новият министър-председател на Великобритания Борис Джонсън призовава шотландците да работят с него за спасяването на целостта на Кралството, съобщава вестник  The Scotsman .  \r\nСпоред изданието Джонсън смята да се докаже като „страстен вярващ в Съюза\" при първото си посещение в Шотландия като премиер, но е изправен пред напрегната среща лице в лице с лидера на местните консерватори Рут Дейвидсън, след нейния отказ да подкрепи Брекзит без сделка. \r\nПремиерът ще посети военна база в Шотландия. Той обещава да „поднови връзките, които обединяват нашата Великобритания\", като обяви, че се инвестират 300 милиона паунда в Шотландия, Уелс и Северна Ирландия като разширение на програмата за развитие на градските райони. \r\nОчаква се Джонсън да говори с първия министър Никола Стърджън по време на визитата си, макар че такава среща не е потвърдена от Единбург.  \r\nВизитата заплашва да бъде засенчена от сериозен сблъсък с шотландския лидер на консерваторите, след като Рут Дейвидсън заяви, че не може да подкрепи напускането на ЕС без споразумение – цел, която правителството заяви, че е подготвяло този уикенд.", "date": "2019.07.29", "title": "The Scotsman: Борис Джонсън призовава шотландците да работят с него за спасяването на съюза им"}
{"url": "http://www.focus-news.net/news/2019/07/29/2684830/pss-dobri-usloviya-za-turizam-v-planinite.html", "text": "Добри условия за туризъм в планините. Това съобщиха за  Агенция „Фокус“  от  Планинската спасителна служба (ПСС)  към Българския червен кръст (БЧК). Очакват се краткотрайни валежи, придружени с гръмотевици. Температурите са от 10-16 градуса. По билата духа слаб вятър. От лифтовите съоръжения работят на Пампорово – първа, втора и четвърта линия, на Банско – кабинката, на Боровец – Ситняково. Няма регистрирани инциденти.  \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470", "date": "2019.07.29", "title": "ПСС: Добри условия за туризъм в планините"}
{"url": "http://www.focus-news.net/news/2019/07/29/2684823/d-r-damyan-iliev-izpalnitelen-direktor-na-babh-veroyatno-probata-za-afrikanska-chuma-vav-vidinsko-shte-se-okazhe-polozhitelna.html", "text": "Ако гледаме логиката на заболяването африканска чума, по-вероятно е пробата на заболялото прасе във Видинско да се окаже положителна. Това каза изпълнителният директор на БАБХ Дамян Илиев в интервю за предаването „Тази сутрин“ по  бТВ , в което коментира предприетите мерки за овладяване на вируса африканска чума по свинете. По повод въпроса  дали животните биват загробвани живи, Илиев беше категоричен, че това не е истина: „Може да се види и в кланици, че след умъртвяване на животни има тремор и може би това са снимали. Видях и снимки, които не са от България, а са от Малайзия“, обясни той. Директорът на БАБХ изрази увереност, че загробването на животните не е нещо, което носи големи беди и не крие рискове за здравето на хората: „Подпочвените води сега са ниски, когато животните са загробени, настъпват процеси на разлагане на масата без кислород. Не виждам вероятност заразата да влезе в подпочвените води, а дори и да се случи, трябва да сме наясно, че ние така или иначе имаме вируса наоколо, а за хората не е опасно както да изядат заразено с болестта месо, така не е и опасно, ако случайно заразата попадне във водата“, обясни Илиев.", "date": "2019.07.29", "title": "Д-р Дамян Илиев, изпълнителен директор на БАБХ: Вероятно пробата за африканска чума във Видинско ще се окаже положителна"}
{"url": "http://www.focus-news.net/news/2019/07/29/2684835/pregled-na-osnovnite-temi-v-burgaskiya-pechat.html", "text": "„Селфи взе живота на младеж“, е водещото заглавие на вестник  „Черноморски фар“ . 17-годишен софиянец падна в асансьорна шахта на изоставен строеж в Приморско, уточнява статията.  \r\n„Кампания „Вашите права“ се провежда в морските курорти“, е друг акцент от страниците на вестника. За поредна година се проведе информационна кампания на Европейския потребителски център в Бургас, пише още изданието.  \r\n„Пореден опит за забрана на наргилета“, е темата на деня в днешния брой на ежедневника „Черноморски дар“. От НФСБ са недоволни, че се въведоха само частични рестрикции. Валери Симеонов и компания са внесли отново в Народното събрание промени в Закона за здравето, които предвиждат тази забрана. Те настояват да се премахне пушенето на наргиле в закрити обществени места с мотивите, че то нанася сериозни вреди на човешкия организъм, пояснява материалът.  \r\nИнтервюто в днешния брой е с хореографа Ивелина Костадинова от Народно читалище „Васил Левски 1869“.", "date": "2019.07.29", "title": "Преглед на основните теми в бургаския печат"}
{"url": "http://www.focus-news.net/news/2019/07/29/2684836/pazardzhik-narodniyat-predstavitel-desislava-kostadinova-be-gost-na-natsionalniya-folkloren-sabor-sv-konstantin-2019.html", "text": "Народният представител Десислава Костадинова бе гост на Националния фолклорен събор „Св. Константин  2019”, съобщиха от пресцентъра на  ПП ГЕРБ-Пазарджик . Съборът се провежда под патронажа на министъра на туризма Николина Ангелкова. Курортното селище над Пещера посрещна повече от 140  изпълнители на български фолклор от цялата страна, които представиха пред многобройната публика  песни, танци и  традиционни обичаи  от всички фолклорни области на България. Техните изпълнения се оценяваха от професионално жури. „Подобни прояви събират все повече почитатели на българския фолклор, припомнят ни къде са нашите корени и откъде трябва да черпим сила да вървим напред в бъдещето. Съборът в село Свети Константин се превърна в чудесна традиция със заслужено място в културния календар на община Пещера, коментира народният представител Десислава Костадинова.", "date": "2019.07.29", "title": "Пазарджик: Народният представител Десислава Костадинова бе гост на Националния фолклорен събор „Св. Константин 2019”"}
{"url": "http://www.focus-news.net/news/2019/07/29/2684837/plovdiv-sluchay-na-marsilska-treska-e-registriran-v-grada-prez-izminalata-sedmitsa.html", "text": "Случай на марсилска треска е регистриран в Пловдив през изминалата седмица. Това сочи справка в сайта на  Регионалната здравна инспекция . Трима души са ухапани от кърлежи през последния отчетен период, като и трите случая са на територията на града. За сравнение, през миналия отчетен период, отново трима души са потърсили медицинска помощ след ухапване от кърлеж. Няма случаи на лаймска болест, сочат още данните на Регионалната здравна инспекция.  \r\nСпециалистите съветват при ухапване от кърлеж да се потърси лекарска помощ, тъй като има голяма вероятност от настъпването на животозастрашаващи усложнения.", "date": "2019.07.29", "title": "Пловдив: Случай на марсилска треска е регистриран в града през изминалата седмица"}
{"url": "http://www.focus-news.net/news/2019/07/29/2684838/afp-zapozodreniyat-napadatel-na-kulinarniya-festival-v-kaliforniya-e-likvidiran.html", "text": "Заподозреният за стрелбата на кулинарен фестивал в американския щат Калифорния е прострелян и ликвидиран от полицията, предава  AFP , като се позовава на информация от местните правоохранителни органи. \r\nТърсенето на възможен втори заподозрян продължава, подчертаха властите. \r\nНай-малко трима души са загинали, а няколко други са ранени при стрелбата. Инцидентът се е случил в Гилрой, разположен на по-малко от 50 километра югоизточно от Сан Хосе. Фестивалът е едно от най-големите събития в областта на кулинарията, подчертава агенцията. \r\n \r\n Тереза Герова", "date": "2019.07.29", "title": "AFP: Запозодреният нападател на кулинарния фестивал в Калифорния е ликвидиран"}
{"url": "http://www.focus-news.net/news/2019/07/29/2684840/sport-dalila-muhamad-schupi-svetovniya-rekord-na-400-metra-s-prepyatstviya-za-zheni.html", "text": "Олимпийската шампионка Далила Мухамад постави нов световен рекорд в бягането на 400 метра с препятствия по време на шампионата на САЩ по лека атлетика в Йова. Новото най-добро постижение за всички времена е 52.20 секунди, което е с цели 0.14 секунди по-добро от стария световен рекорд на рускинята Юлия Печонкина от 2003 година. \"Шокирана съм\", каза 29-годишната Мухамад, която претърпя мозъчно сътресение заради падане на тренировка преди едва две седмици. На 1500 метра при мъжете Крейг Енгълс изпревари олимпийския шампион Матю Центровиц. Даниел Робъртс грабна титлата на 110 метра с препятствия, докато в овчарския скок при дамите златото е за Санди Морис.", "date": "2019.07.29", "title": "Спорт: Далила Мухамад счупи световния рекорд на 400 метра с препятствия за жени"}
{"url": "http://www.focus-news.net/news/2019/07/29/2684839/reuters-maduro-zayavi-che-izcheznalite-lideri-na-kolumbiyskata-fark-sa-dobre-doshli-vav-venetsuela.html", "text": "Президентът Николас Мадуро в неделя заяви, че двамата командири от колумбийската партизанска организация ФАРК („Революционните въоръжени сили на Колумбия – народна армия“), чието местонахождение е неизвестно, са „добре дошли във Венецуела“, предава  Reuters , като отбелязва, че това изявление най-вероятно ще предизвика остри критики към Каракас, че предоставя убежище на въоръжени групи. \r\nВ изказване редом с кубинския президент Мигел Диас-Канел на закриващата церемония на Форума Сао Пауло – събиране на леви политици и активисти от региона, Мадуро назова Иван Маркес и Хесус Сантрих „лидери на мира“. \r\nСантрих и Маркес – военните позивни на съответно от Сеуксис Паукиас Ернандес и Лучано Марин -  се присъединиха към политическата партия ФАРК, след като левичарската бунтовническа група се демобилизира в съответствие с мирното споразумение от 2016 г., което сложи край на десетилетия на гражданска война. \r\nНо Макрес изчезна миналата година, след като неговият племенник бе арестуван и отведен в САЩ, за да сътрудничи с властите, разследващи наркотрафика. по-рано този месец Върховният съд на Колумбия нареди арест на Сантрич, след като той не се появи за разпит за обвиненията в трафик на наркотици в САЩ. \r\nПо-късно колумбийският президент Иван Дуке предположи, че Сантрич може да е избягал във Венецуела. Мадуро заяви, че е научил за евентуалното присъствие на Сантрич във Венецуела от изявлението на Дуке. \r\n„Бяха обявили, че Иван Маркес и Хесус Сантрич идват и ме оставиха да чакам“, каза Мадуро. \"Иван Маркес и Хесус Сантрич са добре дошли във Венецуела и на форума в Сао Пауло, двамата са лидери на мира“. \r\nКолумбийските власти смятат, че дисидентските бунтовници от ФАРК и бойците от лявата бунтовническа Национално-освободителна армия (НОА) се крият във Венецуела и получават защита от Мадуро, според доклада на военното разузнаване, видян от Ройтерс. Правителството на Мадуро отрече да защитава колумбийските бунтовници. \r\nНапрежението между съседните страни се влоши, след като Дуке се присъедини към Съединените щати и повечето латиноамерикански страни в признаването на Хуан Гуайдо, председател на контролираното от опозицията Народно събрание, за легитимен лидер, твърдейки, че преизбирането на Мадуро през 2018 г. е незаконно. \r\nВенецуелският президент, който обяви Гуайдо за марионетка на САЩ, прекъсна дипломатическите отношения с Богота през февруари след неуспешния опит на опозиционния лидер да вкара „хуманитарна помощ“ във Венецуела през колумбийската граница. \r\nМадуро каза още, че двама други лидери на ФАРК, Тимошенко и Пабло Кататумбо, са добре дошли във Венецуела. \r\n \r\nПревод и редакция:", "date": "2019.07.29", "title": "Reuters: Мадуро заяви, че изчезналите лидери на колумбийската ФАРК са „добре дошли“ във Венецуела"}
{"url": "http://www.focus-news.net/news/2019/07/29/2684847/dobrich-rekorden-broy-sastezateli-vzeha-uchastie-v-turnira-po-podvoden-ribolov-za-kupa-kavarna-2019.html", "text": "За четвърта поредна година в каварненския залив се проведе турнир по подводен риболов за “Купа Каварна 2019”, който е организиран от КБС “Балтек” и Община Каварна. Това съобщиха от  пресцентъра на общината . Състезанието е и четвърти кръг от турнира за Купа България към Българската федерация по подводен риболов. В турнира участие взеха рекорден брой участници-50 състезатели от 12 клуба в страната, които в продължение на 5 часа изпробваха своите рибарски умения в близост до каварненския залив. Първото място в турнира с 12 риби взе Любен Ловчев от отбор КМС “ВАТУС-ПРО”, второто място с 10 риби зае Йовчо Николов от отбор СНЦ “Портус Кария”, а за третото място се пребори Валентин Люцканов от отбор КПР ”Черноморец”. За най-голяма уловена риба кефал с тегло 1,060 кг бе награден Димитър Дражев. Водолазен костюм в турнира спечели най-младият добре представил се участник, който е със стаж над две години. В турнира състезателите успяха да хванат голямо количество платерина, кефал и четири рядко срещани за северното черноморие врани.", "date": "2019.07.29", "title": "Добрич: Рекорден брой състезатели взеха участие в турнира по подводен риболов за “Купа Каварна 2019”"}
{"url": "http://www.focus-news.net/news/2019/07/29/2684845/sliven-selata-malko-chochovene-i-sotirya-sa-bez-voda-poradi-avarii.html", "text": "Селата Малко Чочовене и Сотиря са без вода до 16.30 ч. поради извършване на аварийни ремонти, съобщиха от  ВиК – Сливен .  \r\nПри възможност водоподаването ще бъде възстановено по-рано.", "date": "2019.07.29", "title": "Сливен: Селата Малко Чочовене и Сотиря са без вода поради аварии"}
{"url": "http://www.focus-news.net/news/2019/07/29/2684846/the-national-oae-teheran-otkaza-predlozhenieto-na-mayk-pompeo-da-govori-pred-iranskiya-narod.html", "text": "Държавният секретар на САЩ, Майк Помпео, заяви, че иранските власти са отказали предложението му да посети страната и да направи официално изявление пред народа, съобщава англоезичното издание от Обединените арабските емирства  The National .  \r\nПомпео написа съобщение в социалната мрежа „Туитър“: „Наскоро предложих да пътувам до Техеран и да говоря директно пред иранския народ. Режимът не прие предложението ми“.  \r\nПомпео продължава „Не се притесняваме от това Джавад Зариф (министър на външните работи на Иран) да дойде в Америка, където той има правото да говори свободно. Да не би фактите около Али Хаменей (върховният духовен лидер) да са толкова лоши, че той да не може да ми позволи да направя същото в Техеран? Какво ако неговия народ чуе истината, цяла и нефилтрирана?“ \r\nЗариф посети Ню Йорк по-рано през месеца за срещата на ООН и даде няколко интервюта пред американски медии, припомня изданието.", "date": "2019.07.29", "title": "The National (OAE): Техеран отказа предложението на Майк Помпео да говори пред иранския народ"}
{"url": "http://www.focus-news.net/news/2019/07/29/2684848/pleven-dvizhenieto-po-patya-ii-11-milkovitsa-somovit-ot-km-196-do-km-206-se-osashtestvyava-v-edna-lenta-poradi-remont.html", "text": "Движението по пътя II-11 Милковица – Сомовит от км 196+000 до км 206+000 се осъществява в една лента до 31 юли. Това съобщиха  за  Радио „Фокус“  Областно пътно управление – Плевен. Причината са земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Пътните настилки са мокри, очакват се валежи. Максималните температури ще бъдат между  26° и 29°.   \r\nДвижението по пътя III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. За движещите се МПС по път I-3 Бяла-Ботевград от гр. Луковит транзитно през Червен бряг към с. Чомаковци, началото е с  обход с кръстовище с път III-306, в Луковит, км 138+767, оттам отбивния маршрут следва трасето на път I-3 през с. Радомирци до обхода на  Долни Дъбник, гр. Искър и Кнежа до кръстовище с път III-306 в Кнежа и след това по трасето на път III-306 до с. Чомаковци. Срокът за временната организация на движението е до 31 юли.   \r\nДвижението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци за срок до 31 декември.  \r\nДвижението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт на ВиК инфраструктура, който трябва да приключи до 20 август.", "date": "2019.07.29", "title": "Плевен: Движението по пътя II-11 Милковица – Сомовит от км 196 до км 206 се осъществява в една лента поради ремонт"}
{"url": "http://www.focus-news.net/news/2019/07/29/2684843/pazardzhik-zasileni-politseyski-proverki-se-izvarshvat-v-oblastta-vav-vrazka-s-afrikanskata-chuma-po-svinete.html", "text": "Засилени проверки на територията на цялата област Пазарджик от страна на полицията се извършват във връзка с предприетите превантивни мерки за ограничаване на разпространението на африканската чума по свинете, съобщиха от пресцентъра на  ОДМВР-Пазарджик . Действията са разпоредени от ръководството на вътрешното министерство и са съгласувани с местните структури на Българската агенция по безопасност на храните (БАБХ) и Изпълнителна агенция „Автомобилна администрация”. Екипи на полицейските управления в региона и сектор „Пътна полиция” извършват проверки на товарни и лекотоварни моторни превозни средства за превозване на животни, животински продукти и фуражи, както и за наличието на необходимите документи за подобна дейност. При установени нарушения незабавно ще се уведомяват инспекторите от БАБХ.", "date": "2019.07.29", "title": "Пазарджик: Засилени полицейски проверки се извършват в областта във връзка с африканската чума по свинете"}
{"url": "http://www.focus-news.net/news/2019/07/29/2684842/metodi-biserkov-obshtina-petrich-natsionalen-park-muzey-samuilova-krepost-e-myasto-na-koeto-si-davat-sreshta-minaloto-nastoyashteto-i-badeshteto.html", "text": "Национален парк-музей „Самуилова крепост“ е място, на което си дават среща миналото, настоящето и бъдещето. Това каза за  Радио „Фокус“-Пирин  Методи Бисерков, началник на отдел „Образование“ в Община Петрич. „Община Петрич има уникалната възможност и уникалния шанс на нейната територия да бъде разположен Национален парк-музей „Самуилова крепост“ – едно място, свързано дълбоко с българската история, с българската историческа традиция и място, на което всеки един истински българин може да почувства духа на българите от Средновековието и Възраждането – дух, който ни е изградил като нация. Мисля, че поддържането, популяризирането и подкрепянето на този обект от страна на Общината е от изключително значение“, заяви той.  \r\nСпоред Бисерков ние трябва да дадем възможност на миналото и бъдещето ни да получат възможно най-добър шанс за изява и развитие, и същевременно да дадем онази основа на която бъдещите поколения да изграждат и своето бъдеще. По думите му Самуилова крепост е обект, който вече 38 години успява да привлече вниманието и погледите не само на всички българи от цялата страна, но и на българите извън нея. \r\nНатали СТЕФАНОВА", "date": "2019.07.29", "title": "Методи Бисерков, Община Петрич: Национален парк-музей „Самуилова крепост“ е място, на което си дават среща миналото, настоящето и бъдещето"}
{"url": "http://www.focus-news.net/news/2019/07/29/2684849/sport-grigor-dimitrov-padna-s-oshte-4-mesta-v-svetovnata-ranglista.html", "text": "Григор Димитров загуби още четири позиции в световната ранглиста. Българският тенисист вече е 57-и в класацията на ATP. За последно той беше на по-ниско място на 22 октомври 2012 г., когато заемаше 62-ата позиция. Преди 7 дни българинът бе 53-ти, като тогава и сега остава с актив от 952 точки. В челната тройка няма промение - лидер е сърбинът Новак Джокович, пред испанеца Рафаел Надал и швейцареца Роджър Федерер. Единствената промяна в топ 10 пък е свързана с Фабио Фонини и Даниил Медведев, които разменят 9-о и 10-о място.", "date": "2019.07.29", "title": "Спорт: Григор Димитров падна с още 4 места в световната ранглиста"}
{"url": "http://www.focus-news.net/news/2019/07/29/2684850/vidin-neizvesten-izvarshitel-e-strelyal-po-kolata-na-50-godishen-mazh-ot-selo-drenovets-rabotata-po-sluchaya-prodalzhava.html", "text": "На 27 юли, около 01.15 часа, 50-годишен мъж от село Дреновец сигнализирал в дежурната част на полицията, че неизвестно лице, придвижващо се с лек автомобил, произвело изстрели. Това съобщиха от  ОДМВР-Видин . В резултат на това било счупено предното дясно стъкло на ползван от подалия сигнала лек автомобил „Фолксваген Голф“. Дежурна оперативна група извършила оглед на местопроизшествието. Работата по случая продължава, образувано е досъдебно производство.", "date": "2019.07.29", "title": "Видин: Неизвестен извършител е стрелял по колата на 50-годишен мъж от село Дреновец, работата по случая продължава"}
{"url": "http://www.focus-news.net/news/2019/07/29/2684851/komandvashtiyat-vvs-i-pvo-na-sarbiya-vertoletite-mi-35-pristigat-do-kraya-na-godinata-nuzhni-sa-novi-raketni-sistemi.html", "text": "Командващият военновъздушните сили (ВВС) и противовъздушната отбрана (ПВО) на Сърбия генерал-майор Душко Жаркович заяви, че очаква руските хеликоптери Ми-35 да бъдат доставени на въоръжените сили на страната до края на тази година и че с тази цел се формира ескадрила от съвременни бойни вертолети, предава сръбската агенция  Beta . \r\n„Тези вертолети ще бъдат в състава на бойната хеликоптерна ескадрила, разположена на летището „Морава“ край Кралево. Четири вертолета може да не звучат много, но като се има предвид тяхната огнева мощ, това е значителен принос за повишаване на способността на звеното да изпълнява задачите за въздушна огнева поддръжка“, заяви Жаркович пред белградския ежедневник „Политика“, визирайки хеликоптерите Ми-35, наричани още „летящ танк“. \r\nГенералът поясни, че оборудването на самолетите МиГ-29 има три фази и че от тях е останала третата – тяхната модернизация. \r\n„Първата фаза е напълно завършена, втората фаза е в ход, а през последното тримесечие на тази година започва модернизацията. След завършването на модернизацията на самолетите Миг-29, те ще бъдат на равнището на най-модерните самолети в света, напълно ще осигурят контрол и защита на суверенитета и въздушното пространство на Сърбия, както и защитата на силите на сръбските въоръжени сили при извършване на операции“, каза Заркович. \r\nЩо се касае до ПВО, той посочи, че последната техника на Сърбия е от средата на осемдесетте години – системите „Куб“ и „Нева“, но оттогава нещата са се променили много в технологичен смисъл. \r\n„Макар че междувременно модернизирахме съществуващите системи, необходимо е също да придобием нови, с далеч по-добри бойни способности“, обясни генералът. \r\n \r\nПревод и редакция:", "date": "2019.07.29", "title": "Командващият ВВС и ПВО на Сърбия: Вертолетите Ми-35 пристигат до края на годината; нужни са нови ракетни системи"}
{"url": "http://www.focus-news.net/news/2019/07/29/2684854/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП – „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\n \r\nВенцеслав ИЛЧЕВ", "date": "2019.07.29", "title": "Кюстендил: Трафикът на ГКПП – „Гюешево” е с нормална интензивност"}
{"url": "http://www.focus-news.net/news/2019/07/29/2684855/sliven-izdirvana-75-godishna-zhena-s-dementsiya-e-otkrita-v-planinata-kray-selo-kipilivo.html", "text": "Планинските спасители в Сливен са открили изгубена в планината край село Кипиливо 75-годишна жена. Това съобщи за  Радио „Фокус“ – Сливен  началникът на Планинска спасителна служба (ПСС) при БЧК – Сливен Николай Сотиров. \r\nНа 25 юли вечерта в ПСС е получен сигнал за изчезнала от селото жена с деменция. Около 24.00 часа спасителният отряд е бил на място. Издирването продължило до 04.00-05.00 часа сутринта без резултат и акцията била прекратена. В събота сутринта издирването било подновено по молба на близките. Спасителите успели да открият видеозапис от камера на хотел. От него станало ясно, че жената е преминала покрай него и посоката в която се отправила. Спасителите се разделили на два отряда и продължили претърсването на района. Открили якето на жената и мястото, където е нощувала. По -късно била открита и самата жена, жива и здрава, въпреки времето, прекарано в планината. \r\nВ спасителната акция участвали началникът на ПСС – Сливен Николай Сотиров, планинските спасители Петър Койнов, Камен Динев, Андон Димов, Иван Черкезов, лекарят на отряда д-р Евгений Тенчев и трима стажанти: Красимир Стефанов, Щилиян Тенчев и Светослав Семов.", "date": "2019.07.29", "title": "Сливен: Издирвана 75-годишна жена с деменция е открита в планината край село Кипиливо"}
{"url": "http://www.focus-news.net/news/2019/07/29/2684853/nivoto-na-reka-dunav-kray-novo-selo-se-e-ponizhilo-s-22-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило  с 22 см. , водният стоеж  е 63  см., съобщиха от местната  Хидрометереологична станция . Нивото на реката край Видин е  123 см., регистрираното понижение  е от 21 см.  Край Лом през последното денонощие е измерено понижение от 18 см., водният стоеж е 148  см. Нивото на реката край Оряхово  е 53  см., там е регистрирано понижение за последното денонощие от 7  см. Температурата на водата край Ново село е 24,6  градуса,  край Оряхово  е  26,4 градуса.", "date": "2019.07.29", "title": "Нивото на река Дунав край Ново село се е понижило с 22 см. за последното денонощие"}
{"url": "http://www.focus-news.net/news/2019/07/29/2684844/rumen-hristov-sds-butafornata-ograda-ne-sprya-afrikanskata-chuma-po-svinete.html", "text": "Може би това, което се случва в момента, е началото на катастрофа и много се надявам тя да не се развие в размерите, в които може да се развие. Ние излязохме с позиция от Съюза на демократичните сили, че това, което прави впечатление е, че не виждаме една единна структура, работеща и управляваща този процес. Това каза пред  БНР  бившият служебен министър на земеделието и бивш председател на Комисията по земеделие в Народното събрание и председател на СДС Румен Христов в коментар за кризата с африканската чума по свинете. \r\n“Процесът, появата на африканска чума е известна на България от две години, а може би и повече, а след като миналата година тя слезе и до Румъния и там има над 1500 огнища, беше ясно, че неминуемо ще се прехвърли и в България, защото сме твърде близко с Румъния. Оградата, която беше изградена е бутафорна, тя пазеше само сухопътната граница. Знаем, че прасетата без проблем преодоляват Дунав и че тази зараза дали чрез прасета, дали фуражи, дали чрез туристи може да пристигне и в България. Истината е, че винаги е добре да се осигурят превантивни мерки – те винаги са по-малко от тези, които бихме дали за обезщетение на собствениците, загубили тези прасета\", допълни още Румен Христов.  \r\n\"Тези превантивни мерки, за които говорим, трябваше да бъдат свършени през тази година и от специалистите от една страна, и от политиците като вземане на решение и финансиране. България има само една референтна лаборатория – вие си представяте вземането на проби, изпращане в София – вече имаме доста огнища. С обработката на тези проби примерно закъсняваме с ден-два, които могат да се окажат фатални. През това време чумата може да се разпространи в други задни дворове или в комплекси. Защо имаме само една лаборатория, няма отговор на този въпрос. По отношение на биосигурността на свинекомплексите, освен мерките, които бяха предприети от тях, а те вложиха не малко средства, опитвайки се да запазят стоката си, да запазят бизнеса си – имаше едно погрешно решение, според мен. Решението да не се обезщетяват собственици, чиито прасета не са регистрирани, според мен е изключително погрешен ход\", каза председателят на СДС.", "date": "2019.07.29", "title": "Румен Христов, СДС: Бутафорната ограда не спря африканската чума по свинете"}
{"url": "http://www.focus-news.net/news/2019/07/29/2684852/koha-ditore-kosovo-partiite-v-kosovo-shte-prizovat-tachi-da-opredeli-data-za-predsrochnite-izbori.html", "text": "Електронното издание на прищинския ежедневник  Koha Ditore  съобщава, че основното искане на политическите партии в консултациите им с президента на страната Хашим Тачи тази седмица ще бъде да се определи дата за предсрочни парламентарни избори. \r\nИзданието отбелязва, че всички партии призовават за възможно най-бързо провеждане на избори, но и че те имат различни подходи. Представители на Демократическата партия на Косово (ДПК) заявиха, че очакват резултат от консултациите с президента и че предпочитат споразумение с други партии относно датата на предсрочните избори, докато Демократичната лига на Косово (ДЛК), „Самоопределение“ и „Алианс за бъдещето на Косово“ искат консултациите да се съсредоточат само върху датата на изборите. \r\n \r\n Тереза Герова", "date": "2019.07.29", "title": "Koha Ditore (Косово): Партиите в Косово ще призоват Тачи да определи дата за предсрочните избори"}
{"url": "http://www.focus-news.net/news/2019/07/29/2684856/vidin-malniya-e-predizvikala-pozhar-v-kashta-v-selo-gara-oreshets-spaseni-sa-blizkite-shest-sgradi-i-20-domashni-zhivotni.html", "text": "На 28 юли, в 21.37 часа, паднала мълния е предизвикала пожар в къща в село Гара Орешец. Огънят унищожил около 100 кв м покривна конструкция, домашно имущество, бяла и черна техника. Това съобщиха от  ОДМВР-Видин . Екип на РСПБЗН-Белоградчик потушил пламъците, спасени са близките шест сгради и 20 домашни животни.  \r\nСъщият ден, около 11.00 часа, след получен сигнал екип на РСПБЗН-Видин спасил малко щъркелче, паднало от гнездо на ул. \"Първа\" в село Гайтанци. Огнеборците върнали птицата в гнездото.  \r\nКъсно вечерта в неделя, екипи отстранили паднали дървета във Видин и селата Цар Симеоново и Бойница.", "date": "2019.07.29", "title": "Видин: Мълния е предизвикала пожар в къща в село Гара Орешец, спасени са близките шест сгради и 20 домашни животни"}
{"url": "http://www.focus-news.net/news/2019/07/29/2684857/kathimerini-gratskite-vlasti-preduprezhdavat-za-seriozen-risk-ot-pozhari-v-atika.html", "text": "Гръцкият орган за гражданска защита предупреди, че за осем части от страната е издадено предупреждение от четвърта степен за риск от пожари поради повишаването на температурите, съобщава електронното издание на атинския ежедневник  Kathimerini . \r\nАтика, Виотия, Фтиотида, Коринтос, Арголида, Лакония, Китерира и Ханя са в категорията с най-голям риск в резултат на сухите условия след седмица на високите температури, съобщи Генералният секретариат на гражданската защита. \r\nСъществува и риск от пожар, макар и по-малък, в Кефалония, Закинтос, Ретимно, Ираклио, Ахая, Илия, Аркадия, Месиния, Фокида, Евия, Магнисия и Лариса. \r\nПредупрежденията са издадени на фона на прогнозите на синоптиците за температури от 39-40 градуса по Целзий в много части на страната. \r\nСекретариатът предупреди жителите и посетителите да се въздържат от всякакви дейности, които могат да предизвикат пожар като барбекюта, горене на сухи растения или използване на електрически инструменти, които генерират искри. Също така се казва, че всеки, който види дори и най-малката следа от пожар, трябва веднага да сигнализира на националната пожарна служба (телефон 199). \r\n \r\n Тереза Герова", "date": "2019.07.29", "title": "Kathimerini: Гръцките власти предупреждават за сериозен риск от пожари в Атика"}
{"url": "http://www.focus-news.net/news/2019/07/29/2684860/vidin-s-normalna-intenzivnost-e-trafikat-po-glaven-pat-e-79-v-posoka-gkpp-dunav-most-2-patuvat-predimno-tezhkotovarni-avtomobili.html", "text": "С нормална интензивност е трафикът по главен път Е-79 в посока ГКПП „Дунав мост 2“, пътуват предимно тежкотоварни автомобили, и в двете посоки. Това съобщиха за  Радио „Фокус“-Видин  от Областното пътно управление. От граничния пункт информират, че работят всички гишета. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили.  \r\nДвижението по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут – през Своге. Движението по път II-81 Лом – Расово в посока Монтана е ограничено за МПС над 10 т поради извършване на строително монтажни работи. Движението по път ІІІ-112 Тополовец – Монтана е ограничено за автомобили  над 12 т. \r\nВъв Видин трафикът е засилен на входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.07.29", "title": "Видин: С нормална интензивност е трафикът по главен път Е-79 в посока ГКПП „Дунав мост 2“, пътуват предимно тежкотоварни автомобили"}
{"url": "http://www.focus-news.net/news/2019/07/29/2684861/reuters-nay-malko-20-dushi-sa-postradali-pri-samoubiystven-atentat-sreshtu-ofisa-na-kandidat-vitseprezident-na-afganistan.html", "text": "Жертвите на самоубийствения атентат срещу офиса на Амрула Салех, кандидат за вицепрезидент на Афганистан, достигнаха до 20 души, а поне 50 други са ранени, предава  Reuters . \r\nСалех, който е и бивш директор на службата за разузнаване и съветник по сигурността, е леко ранен при нападението срещу офиса на политическата партия на кандидата в центъра на Кабул. \r\nДосега никой не е поел отговорност за нападението, което беше извършено в началото на официалната кампания за президентски избори в Афганистан, насрочени за 28 септември.", "date": "2019.07.29", "title": "Reuters: Най-малко 20 души са пострадали при самоубийствен атентат срещу офиса на кандидат-вицепрезидент на Афганистан"}
{"url": "http://www.focus-news.net/news/2019/07/29/2684862/nikolina-angelkova-i-miroslav-petrov-sa-novite-oblastni-koordinatori-na-gerb-sofiya-oblast-i-pleven.html", "text": "С решение на Изпълнителната комисия Николина Ангелкова е новият областен координатор на ГЕРБ-София област, съобщиха от пресцентъра на  ПП ГЕРБ . Тя ще има и трима координатори - Борислав Борисов, общински ръководител на Община Костинброд и народните представители от ГЕРБ – София област Мартин Тинчев и Валентин Милушев. Те ще отговарят за различните общини в областта. „Работата в екип винаги дава резултати. Сигурна съм, че заедно ще продължим да развиваме София област“, коментира Ангелкова и добави, че започва срещи във всички населени места в Софийска област. \r\nС друго свое решение ИК на ГЕРБ утвърди за областен координатор на партията в Плевен Мирослав Петров. Той вече беше представен пред структурите на партията в областта в четвъртък.", "date": "2019.07.29", "title": "Николина Ангелкова и Мирослав Петров са новите областни координатори на ГЕРБ-София област и Плевен"}
{"url": "http://www.focus-news.net/news/2019/07/29/2684863/predsedatelyat-na-kamarata-na-predstavitelite-na-republika-kipar-dimitris-siluris-shte-bade-na-ofitsialno-poseshtenie-v-balgariya-nachelo-na-parlamentarna-delegatsiya.html", "text": "Председателят на Камарата на представителите на Република Кипър Димитрис Силурис ще бъде на официално посещение в България начело на парламентарна делегация, съобщиха от пресцентъра на  Народното събрание . Визитата е по покана на председателя на Народното събрание Цвета Караянчева.  \r\nПосещението ще започне на 30 юли 2019 г. в 10.00 часа с церемония по полагане на венец на Паметника на незнайния воин. В 10.20 часа гостът ще се срещне с председателя на българския парламент Цвета Караянчева.  \r\n   \r\nВ 11.00 часа е предвидено съвместно изявление за медиите.  \r\nПо-късно гостите ще разговарят с председателя на Групата за приятелство България – Кипър Дора Янкова и с членове на групата.  \r\nПрограмата на визитата същия ден предвижда среща с президента на Република България Румен Радев.  \r\nНа 30 юли 2019 г. председателят на Камарата на представителите на Република Кипър Димитрис Силурис и водената от него делегация ще се срещнат с Негово Светейшество Патриарх Неофит, със заместник-министъра на външните работи Емилия Кралева, със заместник-председателя на Народно събрание Явор Нотев и със заместник-кмета на Столична община Дончо Барбалов.", "date": "2019.07.29", "title": "Председателят на Камарата на представителите на Република Кипър Димитрис Силурис ще бъде на официално посещение в България начело на парламентарна делегация"}
{"url": "http://www.focus-news.net/news/2019/07/29/2684867/ria-novosti-mechka-progoni-sluzhiteli-v-riben-zavod.html", "text": "Мечка влезе в рибен завод в руския град Оха, Сахалинска област, предизвиквайки паническо бягство на служителите му, предава  РИА Новости . \r\nКамерите са уловили как служителите разтоварват продукцията, когато мечката – очевидно привлечена от миризмата на риба, влиза в помещението.  \r\nЖивотното забелязва хората и първо излиза от склада. След това помещението панически напускат и работниците, които изглежда не са видели мечката веднага. \r\n \r\nhttps://vk.com/videos-34740837?z=video-34740837_456257085%2Fclub34740837%2Fpl_-34740837_-2 \r\n \r\n Тереза Герова", "date": "2019.07.29", "title": "РИА Новости: Мечка прогони служители в рибен завод"}
{"url": "http://www.focus-news.net/news/2019/07/29/2684866/premierat-boyko-borisov-se-sreshtna-s-prezidenta-na-mezhdunarodnata-federatsiya-po-borba-nenad-lalovich.html", "text": "Министър-председателят Бойко Борисов проведе среща с президента на Международната федерация по борба Ненад Лалович, съобщиха от  правителствената информационна служба . Двамата обсъдиха развитието на бойните спортове в България. През последните години страната ни зае място сред водещите световни сили в световната борба, като на последното европейско първенство българските състезателки отстъпиха единствено на състава на Украйна. От четири години насам държавата отделя допълнителни финансови средства за развитие на женската борба. Като стимул за най-успешния спорт България всяка година организира световно или европейско първенство по борба за различни възрастови групи.  \r\nНенад Лалович ще бъде специален гост на Световното първенство по борба за кадети, което ще се проведе в зала “Арена Армеец” от 29 юли до 4 август. За организацията на шампионата Министерството на младежта и спорта е отпуснало средства в размер на 350 хил. лв. \r\nДогодина България ще бъде домакин на последната олимпийска квалификация за Токио 2020.  \r\nПо време на срещата беше обсъдена и кандидатурата на България за домакинство на Световно първенство по борба  за мъже и жени през 2023 г., което има статут и на олимпийска квалификация за игрите в Париж 2024. \r\nНа срещата в Министерския съвет присъстваха министърът на младежта и спорта Красен Кралев, президентът на Българския олимпийски комитет Стефка Костадинова, генералният секретар на БОК и президент на юридическата и етична комисия на Международната федерация по борба Белчо Горанов и президентът на Българската федерация по борба Христо Маринов.", "date": "2019.07.29", "title": "Премиерът Бойко Борисов се срещна с президента на Международната федерация по борба Ненад Лалович"}
{"url": "http://www.focus-news.net/news/2019/07/29/2684858/tsentralniyat-epizootichen-savet-kam-pravitelstvoto-provezhda-zasedanie-v-ministerskiya-savet-pod-predsedatelstvoto-na-vitsepremiera-tomislav-donchev.html", "text": "Централният епизоотичен съвет към правителството провежда заседание в Министерския съвет под председателството на вицепремиера Томислав Дончев. Това съобщиха от  правителствената информационна служба . След края на заседанието, в 11.00 часа ще се проведе брифинг за медиите.", "date": "2019.07.29", "title": "Централният епизоотичен съвет към правителството провежда заседание в Министерския съвет под председателството на вицепремиера Томислав Дончев"}
{"url": "http://www.focus-news.net/news/2019/07/29/2684865/blagoevgrad-nad-100-novi-kashpi-s-mnogogodishna-rastitelnost-shte-krasyat-grada.html", "text": "Общо 105 нови кашпи, аранжирани с многогодишна растителност, ще красят Благоевград. Те ще бъдат поставяни поетапно на различни места в областния център. Част от тях ще бъдат самостоятелни, а други ще бъдат подредени в композиции. Сред местата, на които ще има нови кашпи, са пространствата около сградите на Американски университет, Община Благоевград, пощата, Съдебна палата, Дом на младостта, пл. „България“ и мостът между пл. „Македония“ и кв. „Вароша“. Това съобщиха от пресцентъра на  Общината . \r\nПоставянето на кашпите ще започне в началото на месец август. Те са изработени от бетон с различна височина и вместимост.   \r\nГоляма част от съдовете за цветя в Благоевград към този момент са захабени и повредени. Именно заради това кметът д-р Атанас Камбитов инициира подмяната им.   \r\nОбщина Благоевград апелира за отговорно поведение и опазване на общинското имущество. В случай на нередности, сигнали могат да бъдат подавани на „Горещата линия“ на Общината – 073/88 44 34, в работно време, дежурния телефон 073 88 44 06, както и на тел. 112.", "date": "2019.07.29", "title": "Благоевград: Над 100 нови кашпи с многогодишна растителност ще красят града"}
{"url": "http://www.focus-news.net/news/2019/07/29/2684859/chernogorsko-primorskiyat-mitropolit-amfilohiy-konstantinopol-tryabva-da-se-dogovori-s-moskva-za-preodolyavane-na-razkola.html", "text": "Константинополската патриаршия трябва да свика всеправославен събор и да се договори с Руската православна църква (РПЦ) за преодоляване на разкола в православието. Това заяви в интервю пред  ТАСС  Черногорско-Приморският митрополит Амфилохий. \r\n„Единственото, което може да направи днес Константинопол, е да събере сили, тъй като това изобщо не е лесно за него, и да свика всеправославен събор, да се договори с Московската патриаршия и да се намери някакво решение за преодоляване на разкола в църквата. Мисля, че това е единственото, което може да се направи“, заяви митрополитът. \r\nПо неговите думи, решението за предаване на томос на новата църковна структура в Украйна е нанесло сериозни вреди на Константинополската патриаршия. „Това нанесе голяма вреда на Константинополската патриаршия. Всички епископски конференции, които се провеждаха по света по-рано, практически са преустановени – и в Латинска Америка, и в Европа. Константинопол и сам вижда, че не е направил нищо умно, не само по отношение на Русия, но и за цялото православие. Това е трагична история“, счита един от йерарсите на Сръбската православна църква (СПЦ). \r\n„Това са духовно болни хора, и този Денисенко, и Епифаний. И е голям грях на Константинополската патриаршия, че го избра (Епифаний) за митрополит, това е голям грях спрямо православието, а не само за РПЦ. Това създаде още невиждана вражда в православната църква. Нито една поместна църква така и не призна (създаването на т.нар. Православна църква на Украйна, ПЦУ)“, напомни митрополитът. \r\n„Уверен съм, че това, което бе извършено в Украйна, е направо под натиска на САЩ и Европа. Константинополската църква има 2 хиляди вярващи в Турция, Фенер е като птиче гнездо, прилепено за планина. Те са в катастрофално положение, но с такива действия разрушават своите основи“, счита един от най-авторитетните йерарси на СПЦ. \r\n \r\nПревод и редакция:", "date": "2019.07.29", "title": "Черногорско-приморският митрополит Амфилохий: Константинопол трябва да се договори с Москва за преодоляване на разкола"}
{"url": "http://www.focus-news.net/news/2019/07/29/2684869/kyustendil-raznoobrazni-deynosti-sa-vklyucheni-v-poslednata-sedmitsa-ot-programata-aktivno-lyato-v-dupnitsa.html", "text": "Разнообразни дейности са включени в последната седмица от програмата „Активно лято” в Дупница. Това съобщи за  Радио „Фокус” – Кюстендил  Ценка Стоянова, секретар на Местната комисия за борба с противообществените прояви на малолетни и непълнолетни лица към Община Дупница. В днешния ден се провежда арттерапия „Да творим заедно” с Мария Атанасова. Тази седмица децата ще имат възможност да участват в занимания по таекуондо, както и в детска театрална работилница – „Театърът е магия”. Градската библиотека към читалище „Зора” ще представи прецентацията „Библиотеките на бъдещето”. Програмата на „Активно лято” ще завърши на 2 август. \r\nВенцеслав ИЛЧЕВ", "date": "2019.07.29", "title": "Кюстендил: Разнообразни дейности са включени в последната седмица от програмата „Активно лято” в Дупница"}
{"url": "http://www.focus-news.net/news/2019/07/29/2684864/mvnr-na-iran-sreshtata-za-yadrenata-sdelka-ne-dade-garantsii-na-teheran-za-zachitane-na-negovite-interesi.html", "text": "Срещата на Съвместната комисия за изпълнение на иранската ядрена сделка (Съвместния всеобхватен план за действие (СВПД)), състояла се на 28 юли във Виена, не е дала на Техеран никакви гаранции за зачитане на неговите интереси. Това заяви в понеделник официалният представител на Министерството на външните работи на Ислямската Република Аббас Мусави, цитиран от  ТАСС . \r\n„Вчерашната среща във Виена не ни даде никакви гаранции за бъдещето на СВПД“, цитира думите на Мусави телевизионният канал Al Mayadeen. „Ще определим какви ще са бъдещите ни действия след предстоящата министерска среща (на страните-гаранти на СВПД)“. \r\nМусави добави, че Иран не е уверен в резултативността на европейските усилия за спасяване на ядрената сделка. По неговите думи, Техеран ще иска пускането и нормалното функциониране на европейския механизъм за разплащания с Иран INSTEX. \r\nСрещата на Съвместната комисия за изпълнение на иранската ядрена сделка на ниво политически директори се проведе в неделя във Виена на фона на действията на Техеран за нарушаване на ангажиментите му по СВПД и изострянето на обстановката в Персийския залив. След нейния край страните стигнаха до съгласие в скоро време да проведат нова среща на ниво министри.; \r\nЕСобяви началото на функционирането на механизма за разплащане с Иран  INSTEX по време на предишната среща за ядрената сделка на ниво политически директори на 28 юни. На 17 юли руският външен министър Сергей Лавров отбеляза, че чрез INSTEX са сключени сделки на стойност няколко милиона долара, а това е нищожно малко. След края на срещата в неделя, иранската страна заяви, че създаденият от европейците механизъм все още не е започнал да работи. \r\n \r\nПревод и редакция:", "date": "2019.07.29", "title": "МВнР на Иран: Срещата за ядрената сделка не даде гаранции на Техеран за зачитане на неговите интереси"}
{"url": "http://www.focus-news.net/news/2019/07/29/2684868/zamestnik-glavniyat-prokuror-ivan-geshev-shte-napravi-izyavlenie-vav-vrazka-s-provedena-savmestna-aktsiya-na-spetsializiranata-prokuratura-i-gdbop.html", "text": "Заместник главният прокурор Иван Гешев ще направи кратко изявление във връзка с проведена съвместна акция на Специализираната прокуратура и ГДБОП от 11.30 часа във фоайето на Съдебната палата. Това съобщиха от пресцентъра на  Прокуратурата .", "date": "2019.07.29", "title": "Заместник главният прокурор Иван Гешев ще направи изявление във връзка с проведена съвместна акция на Специализираната прокуратура и ГДБОП"}
{"url": "http://www.focus-news.net/news/2019/07/29/2684870/dobrich-publichno-obsazhdane-na-aktualizatsiyata-na-mestniya-byudzhet-za-2019-g-shte-se-provede-v-golyamata-zasedatelna-zala-na-obshtinata.html", "text": "Публично обсъждане на актуализацията на местния бюджет за 2019 г. ще се проведе от 16.00 часа в Голямата заседателна зала на Община град Добрич, предаде кореспондент на  Радио „Фокус” . Общината очаква мнения, препоръки и предложения за актуализацията на бюджета за таз година в деловодството на Община град Добрич или на електронен адрес priemna@dobrich.bg, както и на телефони  058/600 416 и 058/600 001, вътрешен 258.  \r\nЗа постъпилите становища и предложения от публичното обсъждане ще бъде съставен протокол, който ще бъде приложен към докладната записка при внасянето й за разглеждане от Общинския съвет. Материалите за публичното обсъждане са публикувани на интернет страницата на Общината.  \r\nЖулиета НИКОЛОВА", "date": "2019.07.29", "title": "Добрич: Публично обсъждане на актуализацията на местния бюджет за 2019 г. ще се проведе в Голямата заседателна зала на Общината"}
{"url": "http://www.focus-news.net/news/2019/07/29/2684871/sliven-45-godishen-mazh-e-udaril-s-kamak-po-glavata-politsay-izvarshval-deystviya-po-opazvane-na-obshtestveniya-red-i-tishinata-v-kvartal-nadezhda.html", "text": "Двама души са задържани, като са иззети музикални и уредби, в хода на ежедневните действия по опазване на обществения ред и тишината в сливенския квартал „Надежда“. Това съобщиха от  ОДМВР-Сливен . На 27 юли служители на участъка в квартала са се отзовали на 11 сигнала за нарушаване на тишината. Иззети са 2 музикални уредби, съставени са 6 протокола за предупреждение и 2 акта по Наредбата за обществения ред на община Сливен. В 00.25 часа на 27 юли при отработване на получен сигнал за нарушение на нощната тишина, на ул. \"Крали Марко\", екип на участъка се е натъкнал на изключително нагло и агресивно поведение от страна на две лица в явно нетрезво състояние - А. А. на 45 години и Х. А. на 22 години. А. А. се е възпротивил на отправеното му разпореждане да спре музиката и е ударил полицейския служител с камък в главата. На място са изпратени два екипа на Районно управление на МВР-Сливен. Напрежението е овладяно и не са допуснати други нарушения на обществени ред и инциденти. Двамата извършители са направили опит да се укрия. След проведените издирвателни действия двамата са задържани и отведени в РУ-Сливен. За случая е уведомена Районна прокуратура-Сливен. Към момента двамата са задържани.", "date": "2019.07.29", "title": "Сливен: 45-годишен мъж е ударил с камък по главата полицай, извършвал  действия по опазване на обществения ред и тишината в квартал „Надежда“"}
{"url": "http://www.focus-news.net/news/2019/07/29/2684872/haskovo-detsko-kino-radva-detsata-v-topolovgrad-detsa-prez-lyatoto.html", "text": "И това лято в Общинската програма за отдих за летен отдих на децата в Тополовград е включено безплатното детско кино. Това е едно смислено  и полезно развлечение за малките граждани на града и гостенчетата, дошли при баба и дядо. Това съобщиха от пресцентъра на  Общината . След „Аладин“ и „ Покахонта“децата с интерес и вълнение гледаха „Пинокио“. Още два филма са предвидени до края на месец август. На 9 и на 16 август ще се прожектират филмите „Книга за джунглата“ и „Братът на мечката“. Прожекциите са от 10.30 часа и за тях е поела приятния ангажимент Атанаска Михалева от отдел „Хуманитарни и социални дейности“ в Общинската администрация.", "date": "2019.07.29", "title": "Хасково: Детско кино радва децата в Тополовград деца през лятото"}
{"url": "http://www.focus-news.net/news/2019/07/29/2684873/plyus-info-makedoniya-v-cherna-gora-se-preobarna-avtobus-raneni-sa-37-dushi.html", "text": "Автобус се е преобърнал на входа на черногорския град Плевля, в резултат на което са ранени 37 души, предава скопската електронна медия  „Плюс Инфо“  , като се позовава на сръбския таблоид  Kurir . \r\nИнцидентът се е случил около 23:00 часа местно време (полунощ българско време), когато автобусът се е сблъскал с лек автомобил. От удара автобусът се е преобърнал.  \r\nПо неофициална информация, никой от пострадалите не е с опасност за живота, но има приети в болница с тежки наранявания и фрактури. В автобуса са пътували около 40 пътници. Националността им не се уточнява, но е известно, че превозното средство се е движело по направление Никшич-Върбас. \r\n \r\n Тереза Герова", "date": "2019.07.29", "title": "„Плюс Инфо“ (Maкедония): В Черна гора се преобърна автобус, ранени са 37 души"}
{"url": "http://www.focus-news.net/news/2019/07/29/2684874/dobrich-otbelyazvame-102-godini-ot-smartta-na-gen-ivan-kolev.html", "text": "На днешната дата отбелязваме 102 години от смъртта на ген. Иван Колев. В добруджанския град освен паметник има и улица, носеща името на българския герой. За мястото на тази величава личност в българската военна история и конкретно за Добруджа, разказва историкът Живко Марков от Музея за нова история в Добрич: „Генерал-лейтенант Иван Колев е роден на 15 септември 1863 г. в с. Бановка, Русия. Учи в родното си село, след което през 1882 г. завършва Болградската гимназия. През 1884 г. заминава за гр. София, където работи като помощник-секретар и секретар в Софийския окръжен съд. През 1885 г. участва като доброволец в Сръбско-българската война. В началото на 1886 г. Иван Колев постъпва във военното училище в София, завършва го на 27 април 1876 г., като получава първия си офицерски чин – подпоручик, и е зачислен в 3. конен полк. През 1890 г. е произведен в чин поручик, две години по-късно полага успешно изпити и постъпва във Военната академия в Торино. След завършването ѝ се завръща в България и продължава кариерата си като генералщабен офицер. През февруари 1904 г. е произведен в чин подполковник и назначен за началник-щаб на Кавалерийската инспекция. В периода 1908 – 1912 г., вече като полковник, командва Лейбгвардейския конен полк. През Балканската война Иван Колев е последователно началник-щаб на Ямболския укрепен пункт и началник-щаб на Трета армия. По време на Междусъюзническата война е началник-щаб на Пета армия. На 2 август 1915 г. е произведен в чин генерал-майор. По време на Първата световна война генерал-майор Иван Колев е инспектор на конницата и командир на Първа конна дивизия. С частите на своята дивизия той участва във войната с Румъния и освободителния поход на българската армия в Добруджа от септември – декември 1916 г. Българската конница нанася поражения на врага в битките при Куртбунар, Карапелит – Кочмар, Добрич, Чифут куюсу, Кара Омер, Топраисар, Мустафа ачи, Азапар, Первели. На 28 юли 1917 г. Иван Колев е произведен в чин генерал-лейтенант. Умира на 29 юли 1917 г. в санаториум в гр. Виена. Погребан е с военни почести на 8 август 1917 г. в гр. София“. След възвръщането на Южна Добруджа в пределите на България е подета идеята за издигане на паметник на ген. Иван Колев в Добрич. Превратностите на времето забавят доста осъществяването й и едва през 2016 година паметникът е издигнат и е една от емблемите на добруджанския град, така както името на генерала е свързано с един от най-славните периоди в българската история – Добричката епопея.  \r\nЖулиета НИКОЛОВА", "date": "2019.07.29", "title": "Добрич: Отбелязваме 102 години от смъртта на ген. Иван Колев"}
{"url": "http://www.focus-news.net/news/2019/07/29/2684878/reuters-kitay-shte-provede-voenni-ucheniya-blizo-do-tayvan.html", "text": "Армията на Китай ще проведе военни учения тази седмица във водите близо до Тайван, обявиха от Агенцията за морска безопасност дни, след като Пекин потвърди, че е готов за военни действия, в случай на предприемане на каквито и да било стъпки към независимостта на самоуправляващия се остров, съобщава  Reuters . \r\nАгенцията не уточни кога ще се проведат ученията или какъв тип войски ще участват в тях, но обяви, че бреговете на провинциите Гуандун и Фуджиан, западно от Тайван, ще бъдат отцепени от 6:00 часа сутринта местно време в понеделник (01:00 часа българско време), до 6:00 вечерта петък (13:00 часа българско време) заради военните тренировки.  \r\nВ изявлението се казва също, че район до брега на провинция Джъдзян, североизточно от Тайван, също е бил отцепен за военни учения до четвъртък вечерта. \r\nКитай смята Тайван за своя територия и никога не е отричал, че може да използва сила, за да го поставят под пълен контрол на Пекин.  \r\n \r\n .", "date": "2019.07.29", "title": "Reuters: Китай ще проведе военни учения близо до Тайван"}
{"url": "http://www.focus-news.net/news/2019/07/29/2684841/sliven-trafikat-po-patishtata-v-oblastta-e-intenziven-no-ne-se-obrazuvat-zadrastvaniya.html", "text": "Няма проблеми при движението по пътищата в Сливенска област. Пътните настилки са сухи и нормално проходими,  съобщиха от  Областното пътно управление . Трафикът е интензивен, но не се образуват задръствания. \r\nВ участъка от пътя между Твърдица и Елена от км 47+800 до км 48+000 е пропаднало пътното платно и се извършват ремонтни дейности, които трябва да приключат до 31 август. Затворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мост при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е удължен до края на август.", "date": "2019.07.29", "title": "Сливен: Трафикът по пътищата в областта е интензивен, но не се образуват задръствания"}
{"url": "http://www.focus-news.net/news/2019/07/29/2684876/firma-ostavi-bez-tok-blizo-1800-klienti-na-chez-razpredelenie-v-kv-pavlovo-i-bakston-v-sofiya-druzhestvoto-otnovo-prizovava-za-striktno-saglasuvane-na-izkopnite-deynosti.html", "text": "Фирма скъса кабел 10 киловолта, собственост на ЧЕЗ Разпределение България, при извършване на несъобразени изкопни работи, в резултат на което без електрозахранване на 29 юли сутринта останаха близо 1800 клиенти на дружеството в кв. „Павлово“ и „Бъкстон“ в град София. Това съобщиха от пресцентъра на  ЧЕЗ България . Екипи на ЧЕЗ работят по отстраняване на повредите. За причинените щети ще бъде съставен констативен протокол. \r\n„Лятото е активен сезон за строителни дейности, но фирмите трябва отговорно да спазват процедурите и да съгласуват своевременно ремонтите, за да се предотвратят подобни неудобства за клиентите в бъдеще“, призова Васил Василев, директор „Експлоатация и поддържане“, в ЧЕЗ Разпределение България АД. \r\nТой припомни, че за да не се смущава комфортът на клиентите, информация за стартиращи изкопни дейности трябва да се подава поне две седмици предварително на телефон 0700 10 010 или на имейл klienti@cez-rp.bg.", "date": "2019.07.29", "title": "Фирма остави без ток близо 1800 клиенти на ЧЕЗ Разпределение в кв. „Павлово“ и „Бъкстон“ в София, дружеството отново призовава за стриктно съгласуване на изкопните дейности"}
{"url": "http://www.focus-news.net/news/2019/07/29/2684875/sliven-11-tona-zarno-sa-otkradnati-ot-chasten-imot-v-selo-lyubenova-mahala.html", "text": "Новозагорски криминалисти са разкрили кражба на 11 тона зърно от частен имот в село Любенова махала. Това съобщиха от  ОДМВР-Сливен . Сигналът е подаден на 26 юли от собственика. След проведените незабавни издирвателни действия за извършеното престъпление е задържан 23-годишният П. Я. от град Раднево. Работата по случая продължава. Образувано е досъдебно производство.", "date": "2019.07.29", "title": "Сливен: 11 тона зърно са откраднати от частен имот в село Любенова махала"}
{"url": "http://www.focus-news.net/news/2019/07/29/2684877/dobrich-goryal-e-pozhar-v-zaden-dvor-na-zhilishtna-kooperatsiya.html", "text": "Горял е пожар в заден двор на жилищна кооперация в Добрич, съобщиха от пресцентъра на  Областната дирекция на МВР  в Добрич. На 28 юли, около 2.50 часа е получено съобщение за възникнал пожар в заден двор на жилищна кооперация по ул. „Осми Март”. На място е установено, че горят самоделни пристройки, в които са съхранявани битови вещи. Пожарът е потушен от екипи на РДПБЗН - Добрич. Вследствие на инцидента са нанесени щети по прозорците на жилищната кооперация. Причините се изясняват.", "date": "2019.07.29", "title": "Добрич: Горял е пожар в заден двор на жилищна кооперация"}
{"url": "http://www.focus-news.net/news/2019/07/29/2684879/stara-zagora-na-bezplatniya-goresht-telefon-na-obshtinata-ot-26-do-28-yuli-sa-otcheteni-180-signala.html", "text": "На безплатния „горещ телефон“ на Община Стара Загора - 0800 157 37, от 26 до 28 юли са отчетени 180 сигнала. Граждани са информирали за над 40 неправилно паркирани МПС в града. Това съобщиха от пресцентъра на  Общината . Оплаквания има от силна музика и  форсиране на двигатели в района на голям магазин до спортна зала „Стара Загора“.  \r\nПротокол с предписание е съставен на строителна фирма, замърсяваща около обекта си в кв. „Железник“.  \r\nДокладна записка е издадена заради наклонен пътен знак по ул. „Хаджи Димитър Асенов“.  \r\nЗа агресивни кучета е сигнализирано в село Арнаутито. Сигнал е подаден за бездомни кучета в района на кварталите „Кольо Ганчев“ и „Железник“. Информацията е насочена към Общинския приют за безстопанствени животни. Проверка е извършена по сигнал за силен кучешки лай от двор на къща на бул. „Руски“. Не е констатирано нарушение.  \r\nДесетки са оплакванията от силна музика от заведения и домове - както в Стара Загора, така и в селата Калитиново, Колена, Калояновец, Хрищени, Ракитница и Сулица. За шумни компании на открито също са постъпили сигнали.  \r\nГраждани са съобщили още за липса на улично осветление, необходимост от косене на трева от обществени площи и за неспазване на графика от автобусни шофьори на градския транспорт.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.07.29", "title": "Стара Загора: На безплатния „горещ телефон“ на Общината от 26 до 28 юли са отчетени 180 сигнала"}
{"url": "http://www.focus-news.net/news/2019/07/29/2684881/agentsiya-i-radio-fokus-otpravyat-nova-zagadka-v-igrata-nezabravimoto-za-balgarskite-literaturni-shedyovri.html", "text": "Агенция и Радио „Фокус“  отправят нова загадка в играта „Незабравимото“, целяща популяризиране на българските литературни шедьоври. През тази седмица литературната загадка е представена от Елисавета Шапкарева, потомка на Кузман Шапкарев, член на Управителния съвет и организационен секретар на Българското сдружение на родовете от Македония:  \r\n \r\n Мъдреци беловласи и славни, \r\nпред нозете ти ничком склонени, \r\nза отрока, предречен отдавна, \r\nса дошли на свето поклонение. \r\n \r\nИ наричат го син на небето, \r\nи наричат го цар на земята, \r\nно ти чуваш: „Друг друга любете“ — \r\nи над люлката виждаш разпятие. \r\n \r\n \r\nПитаме от кое литературно произведение е откъсът и кой е авторът, а отговорите ви очакваме на адрес: София, ул. „Султан тепе“ 8, на тел. 0882 802 802, както и на телефоните на „Фокус“ в цялата страна. \r\nИмейл: igra@focus-news.net и във „Фейсбук“ страницата ни.  \r\nЖелаем ви успех!", "date": "2019.07.29", "title": "Агенция и Радио „Фокус“ отправят нова загадка в играта „Незабравимото“ за българските литературни шедьоври"}
{"url": "http://www.focus-news.net/news/2019/07/29/2684884/sport-viktoriya-tomova-se-izkachva-s-tri-pozitsii-v-svetovnata-ranglista.html", "text": "Виктория Томова се изкачва с три позиции в световната ранглиста и през новата седмица е поставена под номер 175. Втора ракета на България е Сесил Каратанчева, която е 215-а в света, а Изабела Шиникова и Елица Костова са съответно №221 и №238.  \r\nНачело в „Топ 10“ остава Ашли Барти, следвана от Наоми Осака, Каролина Плишкова, Симона Халеп и Кики Бертенс.", "date": "2019.07.29", "title": "Спорт: Виктория Томова се изкачва с три позиции в световната ранглиста"}
{"url": "http://www.focus-news.net/news/2019/07/29/2684887/ivo-dimov-kmet-obshtina-dimitrovgrad-proekt-za-680-000-evro-shte-sledi-kachestvoto-na-vodata-v-obshtinata.html", "text": "Иновативен проект следи качеството на водата в община Димитровград. Това каза в предаването „Добър ден“ на  Радио „Фокус“  Иво Димов, кмет Община Димитровград. Проектът е финансиран по програма за трансгранично сътрудническо с Гърция и е на стойност 680 000 евро. „Качеството на водата в общината ще се следи с пет точки високотехнологично оборудване. В апаратурата са включени модули на измерване на окисление, температура и остатъчен хлор. Данните ще се предават през интернет и ще се виждат в реално време“, обясни Димов. По думите му модулите и връзката с тях са разположени в високо оборудван център. „Апаратурата е монтираната миналата седмица и след дни очакваме първите резултати. Гражданите ще могат да се информират периодично. Общината ще изнася данните“, допълни още Димов.  \r\nЕлеонора ЧОЛАКОВА", "date": "2019.07.29", "title": "Иво Димов, кмет Община Димитровград: Проект за 680 000 евро ще следи качеството на водата в общината"}
{"url": "http://www.focus-news.net/news/2019/07/29/2684882/sputnik-sarbiya-sarbiya-pokaza-10-te-polucheni-ot-rusiya-brdm-2-v-nish.html", "text": "Десетте бронирани-разузнавателни бойни машини на пехотата БРДМ-2, получени от Русия, бяха показани за първи път в понеделник край нишката казарма „Мия Станимирович“, съобщава сръбската редакция на  „Спутник“ . \r\nНа представянето на бронираните машини присъстваха президентът Александър Вучич, министърът на отбраната Александър Вулин, началникът на Генералния щаб на сръбската армия Милан Мойсилович, както и руският посланик Александър Боцан-Харченко. \r\nМойсилович благодари на президента за подкрепата, която той оказва на военните и за оборудването и го запозна с характеристиките на машините. \r\nВ добавка към десетте доставени от Русия БРДМ-2, към колоната се присъедини и един стар БРДМ от сръбската армия. \r\nПо време на изложението ще бъдат представени танкове, както и самоходни гаубици. \r\n„Спутник“ припомня, че в съответствие с военно-техническото споразумение между президентите Александър Вучич и Владимир Путин, в уговорения срок в Сърбия са пристигнали 10-те БРДМ-2 без каквито и да е проблеми в транспортирането. \r\nБРДМ-2  е предназначен за разузнаване във всякакви условия – както на суша, така и по вода. \r\nКуполът на машината е жиростабилизиран и позволява стрелба от движение. \r\nМашината има дебела 14 мм броня от предната страна, 7 мм отстрани и 8 мм отдолу. \r\nДопълнителната балистична защита се състои от 20 плочи с дебелина 6 милиметра и позволява спирането на куршуми калибър 7,62 мм и 12,7 мм от всички страни. Предната част на бронята предпазва от куршум 14.5 милиметра, на разстояние от 300 метра. \r\nНа пода на автомобила е монтиран противоминен килим. \r\nБРДМ-2 са въоръжени с 14,5 мм картечница със скорост на стрелбата 600 изстрела в минута и още една с калибър 7,62 със скорост на стрелбата 700 изстрела в минута. \r\nСистемата за управление на огъня дава възможност и за стабилизиране на оръжия и прицелни устройства по време на движение, автоматично проследяване на оста на оръжието с оста на прицелното устройство, блокиране на електрозадвижването,  както и довеждането на оръжия до позицията за зареждане. \r\nНа превозното средство е монтирано триканално панорамно стабилизирано командно устройство, което позволява откриване на целта до 5 километра при дневна светлина и до 3.5 километра през нощта и разпознаване на целта до 2.7 километра през деня и 1.5 км през нощта. \r\nОсвен това е вградено и устройството, което е съчетано с пултове КПВТ 14,5 милиметра и ПКТ 7,62 милиметра. \r\nМашината има и шест телевизионни камери, които позволяват на членовете на екипажа да наблюдават във видимата част от деня, по време на дъжд и в здрач. Изображението се показва в черно и бяло върху четири мултифункционални панели.  \r\nЕкипажът е от пет члена – командир, водач, стрелец и двама разузнавачи. \r\nБРДМ-2 може да се движи със скорост от 90 до 100 км/ч по асфалтов път и от 40 до 50 км/ч извън пътя. Радиусът на движение е 1500 километра. \r\n \r\n \r\n \r\nПревод и редакция:", "date": "2019.07.29", "title": "„Спутник“ (Сърбия): Сърбия показа 10-те получени от Русия БРДМ-2 в Ниш"}
{"url": "http://www.focus-news.net/news/2019/07/29/2684885/metodi-biserkov-obshtina-petrich-navarshvat-se-1005-godini-ot-bitkata-na-tsar-samuil-s-imperator-vasiliy.html", "text": "Навършват се 1005 години от битката на цар Самуил с император Василий. Това каза за  Радио „Фокус“-Пирин  Методи Бисерков, началник на отдел „Образование“ към Община Петрич. Той подчерта, че такива събития ни дават възможност всяка година да припомняме на себе си и на поколенията българи, че въпреки трагичността на тази битка, в крайна сметка тя полага основите и началото на едно възродено българско общество. „Самуилова крепост е място, което би позволило на всеки един българин, докосвайки се до артефактите от времето на цар Самуил, да разтвори пред него една картина на общонационалната ни история и същевременно да му позволи да се почувства наследник на една голяма традиция“, коментира Бисерков. Той посочи, че като обект на туристическата ни инфраструктура Национален парк-музей „Самуилова крепост“ има своето бъдеще. \r\nНатали СТЕФАНОВА", "date": "2019.07.29", "title": "Методи Бисерков, Община Петрич: Навършват се 1005 години от битката на цар Самуил с император Василий"}
{"url": "http://www.focus-news.net/news/2019/07/29/2684883/zamestnik-glavniyat-prokuror-ivan-geshev-zadarzhana-e-grupa-za-trafik-na-migranti-prez-reka-dunav.html", "text": "Задържана е група за трафик на мигранти през река Дунав. Това каза на брифинг заместник главният прокурор Иван Гешев във връзка с проведена съвместна акция на Специализираната прокуратура и ГДБОП, предаде репортер на  Агенция „Фокус“ . „В района на Витиня е задържан лек автомобил, в който има 9 мигранти – три от тях са деца, три са жени и трима са възрастни мъже. 7 от тях са с иракски произход, двама са иранци. На остров на река Дунав е задържана и част от самата групата., която по това време имала банкет. За задържането й са използвани и катери на ГД „Гранична полиция“, обясни Гешев. „Важно е да се отбележи, че тази група е поръчала неуспешния палеж на граничното полицейско управление във Видин преди няколко месеца. Тогава бяха задържани двама от евентуалните извършители, които към момента са в следствения арест в град Видин. Тогава разполагахме с информация, че този палеж е поръчан от лидера на групата, която беше задържана днес“, допълни още той. Гешев уточни, че мигрантите са превеждани през територията на страната, настанявани са във Видин и с моторни лодки са прехвърляни отвъд Дунав в рамките на няколко минути, след което са били поемани от румънски трафиканти.", "date": "2019.07.29", "title": "Заместник главният прокурор Иван Гешев: Задържана е група за трафик на мигранти през река Дунав"}
{"url": "http://www.focus-news.net/news/2019/07/29/2684889/kardzhali-spryan-e-nezakonen-prevoz-na-21-domashni-zhivotni-bez-dokumenti-za-proizhod.html", "text": "Спрян е незаконен превоз на 21 домашни животни без документи за произход. Това съобщиха от   ОДМВР-Кърджали  . В хода на специализирани проверки на 27.07.2019 г., извършени в гр. Кърджали от полицейски служители на товарни автомобили, са установени 3 случая на транспортиране на 8 телета, 8 овце,1 муле и 4 крави, без съответни документи. В обстановката на засилен епизоотичен контрол, продължава незаконния превоз на домашни животни. Уведомена е ОБДХ за отношение.", "date": "2019.07.29", "title": "Кърджали: Спрян е незаконен превоз на 21 домашни животни без документи за произход"}
{"url": "http://www.focus-news.net/news/2019/07/29/2684880/ministar-desislava-taneva-vzeti-sa-dopalnitelni-merki-za-ovladyavane-na-situatsiyata-s-afrikanskata-chuma.html", "text": "Нови допълнителни мерки за борба с африканската чума са взети след днешното заседание на Централната епизоотична комисия. Това каза министърът на земеделието Десислава Танева на изявление в Министерски съвет по повод създалата се кризисна ситуация с африканската чума по свинетe, предаде репортер на  Агенция „Фокус“ . „По отношение на кланиците, в България има 110 регистрирани, от които 67 са за клане на свине – незабавно тези кланици ще могат да извършват дейността си само при постоянното присъствие на ветеринар и Военна полиция в останалото време с цел недопускане на клане на нерегламентирани домашни свине, които не са от обекти със съответното ниво на биосигурност.“, обясни министърът. „В България към момента им регистрирани 65 свинекомплекса със съответните нива на мерките за биосигурност. От тези свинекомплекси, в три от тях вече беше установена африканска чума. За всички останали се определя 20-километрова санитарна зона. В тези зони не трябва да има „заден двор“ или в тази зона не следва и не трябва да има отглеждане на домашни свине без мерки за биосигурност“, заяви още Танева. Тя добави, че мерките ще бъдат взети незабавно: „С министъра на околната среда и водите още от петък има издадена заповед всички площадки, за които те получават искане за съгласуване,да им се отговаря в максимално кратък срок така, че да не се бавят процесите там, където има такива“, обясни още Танева.  \r\n \r\nТеодора ПАВЛОВА", "date": "2019.07.29", "title": "Министър Десислава Танева: Взети са допълнителни мерки за овладяване на ситуацията с африканската чума"}
{"url": "http://www.focus-news.net/news/2019/07/29/2684893/kanal-5-makedoniya-v-zlatibor-otnovo-otvori-vrati-rusko-srabski-lager-za-voenno-obuchenie-na-mladezhi.html", "text": "Макар да бе забранен от властите миналата година, в Златибор отново отвори врати летният лагер за военна подготовка на младежи, предава скопската телевизия  „Канал 5“ . \r\nВ лагера се приемат деца и младежи на възраст от 14 до 24 г. Той е организиран от руската организация ENOT Corp. \r\nМиналата година лагерът привлече сериозно внимание, след като бяха разпространени кадри на младежи във военни униформи и истински оръжия. За разлика от предходното лято обаче тази година няма оръжия – нито истински, нито фалшиви.  \r\nПрипомня се, че държавният глава на Сърбия Александър Вучич определи лагера като „паравоенен“.  \r\n \r\n Тереза Герова", "date": "2019.07.29", "title": "„Канал 5“ (Македония): В Златибор отново отвори врати руско-сръбски лагер за военно обучение на младежи"}
{"url": "http://www.focus-news.net/news/2019/07/29/2684890/blagoevgrad-po-povod-1005-godini-ot-fatalnata-bitka-pri-klyuchkata-klisura-vsichki-obekti-kam-istoricheski-muzey-petrich-rabotyat-sas-svoboden-vhod.html", "text": "По повод 1005 години от фаталната битка при Ключката клисура всички обекти към Исторически музей – Петрич работят със свободен вход. Това съобщиха за  Радио „Фокус“ – Пирин  от музея и допълниха, че в Национален парк музей „Самуилова крепост“ може да бъде разгледана и специална изложба, посветена на живота и делото на Цар Самуил. \r\nЛивия НИНОВА", "date": "2019.07.29", "title": "Благоевград: По повод 1005 години от фаталната битка при Ключката клисура всички обекти към Исторически музей – Петрич работят със свободен вход"}
{"url": "http://www.focus-news.net/news/2019/07/29/2684894/sport-v-kitay-predpochetoha-harvatin-pred-garet-beyl.html", "text": "Отборът на Джиансу Сунин от Китайската Суперлига привлече хърватския нападател Иван Сантини от тима на Андерлехт. Трансферът на Сантини означава почти сигурно, че клубът няма да вземе нападателя на Реал Мадрид Гарет Бейл, тъй като вече има петима чужденци в състава си.Според правилата на лигата всеки един клуб може да използва до четирима състезатели, родени извън Китай. По тази причина се очаква до дни Джиансу да се раздели с италианеца Габриел Палета.", "date": "2019.07.29", "title": "Спорт: В Китай предпочетоха хърватин пред Гарет Бейл"}
{"url": "http://www.focus-news.net/news/2019/07/29/2684892/bivshiyat-poslanik-na-ukrayna-vav-vashington-92-ot-voennata-pomosht-za-kiev-idva-ot-sasht.html", "text": "Повече от 90% от военно-техническата помощ, получена от Киев за последните четири години, е дошла от САЩ, заяви бившият украински посланик във Вашингтон Валерий Чалий в интервю пред агенция  „Укринформ“ . \r\n„92% от цялата военно-техническа помощ, получена от Украйна за четири години, идва от САЩ. Подчертавам, 92%“, заяви дипломатическият представил, чиято мисия във Вашингтон завършва скоро. \r\nПо думите на Чалий, Киев работи за договор за покупка на голяма партия смъртоносно оръжие в САЩ и той може да бъде реализиран още през 2019 година. „Очакваме, че още през тази година ще бъде реализиран голям проект за покупка на смъртоносно оръжие“, отбеляза той, без да уточнява какво точно ще е оръжието. \r\nПосланикът също така препоръча на президента на Украйна Владимир Зеленски да обсъди някои неотложни въпроси на предстоящата среща с американския му колега. Конкретно, по неговото мнение, те трябва да засегнат бъдещото взаимодействие във военно-техническата сфера, както и сътрудничеството в енергийната сфера. Освен това Чалий отбеляза необходимостта от решаването на някои проблемни въпроси в космическия отрасъл. \r\nПрез фискалната 2020 година американската администрация поиска 250 милиона долара за военна помощ за Украйна, включително оръжия, като бюджетът на САЩ отпусна 200 милиона долара за тази цел. която предвижда предоставянето на военна помощ на Украйна за 300 милиона долара, включително така наречените смъртоносни оръжия. Сенатът на Конгреса на САЩ на 27 юни одобри проект на военния бюджет на САЩ за следващата финансова година (от 1 октомври), който предвижда предоставянето на военна помощ на Украйна за 300 млн. долара, включително така наречените смъртоносни оръжия. \r\nПо време на посещението в Киев, специалният представител на Държавния департамент на САЩ за Украйна Кърт Волкер припомни, че САЩ очакват президента на Украйна на визита, но точната дата все още не е определена. \r\n \r\nПревод и редакция:", "date": "2019.07.29", "title": "Бившият посланик на Украйна във Вашингтон: 92% от военната помощ за Киев идва от САЩ"}
{"url": "http://www.focus-news.net/news/2019/07/29/2684895/ivo-dimov-kmet-obshtina-dimitrovgrad-inovativni-pregledi-za-horata-ot-malkite-naseleni-mesta-zapochvat-tazi-esen.html", "text": "Стартира проект за интелигентна медицина в община Димитровград , която да обслужва хората от малките населени места. Това каза в предаването „Добър ден“ на  Радио „Фокус“  Иво Димов, кмет Община Димитровград. Проектът се осъществява с партньори от Гърция и дава възможност населението да бъде обслужено със специална апаратура. „Техниката ще бъде поставена в специално оборудван бус, който ще разполага и с рампа за трудноподвижни пациенти. Част от апаратурата е ултразвукова коремна сонда, както и система за видеоконферентни разговори с необходимата сървърна конфигурация. В момента тече процедура по избор на медицински екипи, които ще използват апаратурата“, обясни още Димов. По думите му новата техника ще даде възможност за прегледи на хората в селата на общината, като наред с това в реално време ще може да се направи и консултация с личния лекар или някоя от големите болници. Това ще бъде възможност чрез видеовръзка. „По проекта се работи над 2 години. Реалните действия се очаква да започнат още тази есен, евентуално в края на септември, след осигуряване на екипите, които ще използват техниката. Рутинните прегледи ще започнат още преди края на годината“, поясни още Димов. Той посочи, че за целта всяка населено място ще бъде оборудвано с интернет, а датите и часовете за прегледите ще бъде оповестявани предварително. Медицинските прегледи ще бъдат безплатни, като в рамките на шест месеца ще бъдат обхванати всички 26 населени места в областта. \r\n \r\nЕлеонора ЧОЛАКОВА", "date": "2019.07.29", "title": "Иво Димов, кмет Община Димитровград: Иновативни прегледи за хората от малките населени места започват тази есен"}
{"url": "http://www.focus-news.net/news/2019/07/29/2684886/vitsepremierat-tomislav-donchev-problemat-s-afrikanskata-chuma-po-svinete-e-na-tsyalata-darzhava.html", "text": "Проблемът с африканската чума по свинете не е проблем на Министерството на земеделието или на БАБХ, затова е мобилизиран целият ресурс на държавата.Това каза вицепремиерът Томислав Дончев по време на изявление в Министерски съвет по повод създалата се кризисна ситуация с африканската чума по свинетe, предаде репортер на  Агенция „Фокус“ . Вицепремиерът наблегна върху нуждата от съдействие от страна на гражданите: „Нямам предвид само структурите на МВР и армията, които ще окажат съдействие по отношение на контрола на всички кланици. Бих помолил за съдействие, защото нито една мярка, дори да е базирана на целия ресурс на държавата, няма как да е ефективна, ако няма подкрепа от хората“, обясни Дончев. Вицепремиерът открои като проблем слабото съдействие и съпричастнoст от страна на гражданите: „Не само собствениците на прасета, а и кметове на населени места. Без адекватни мерки от тяхна страна, ще се справим много трудно“, коментира той.  \r\nТеодора ПАВЛОВА", "date": "2019.07.29", "title": "Вицепремиерът Томислав Дончев: Проблемът с африканската чума по свинете е на цялата държава"}
{"url": "http://www.focus-news.net/news/2019/07/29/2684897/faktor-makedoniya-loshoto-vreme-na-balkanite-burya-pomete-cherna-gora.html", "text": "Лошото време на Балканите застигна и Черна гора, която бе ударена от силна буря, която успя да изтръгне забитите в бетон чадъри, предава скопската електронна медия  „Фактор“ . \r\nСпасителните екипи са спасили плажуващи и са извършели няколко спасителни операции. Двама млади мъже бяха спасени на брега в Бар, четирима младежи в Сутоморе и един възрастен мъж в Ханя, съобщиха местните медии. \r\nБурите също създадоха множество проблеми на шофьорите, най-вече заради изключително лошата видимост.  \r\n \r\n Тереза Герова", "date": "2019.07.29", "title": "„Фактор“ (Македония): Лошото време на Балканите: Буря помете Черна гора"}
{"url": "http://www.focus-news.net/news/2019/07/29/2684896/inzh-vladislav-ivanov-obshtina-pleven-blizo-100-km-obshtinska-patna-mrezha-shte-bade-remontirana-do-kraya-na-lyatoto.html", "text": "Близо 100 км общинска пътна мрежа ще бъде ремонтирана до края на лятото.  Това съобщи за  Радио „Фокус“  инж. Владислав Иванов, ръководител на дирекция „Строителство, техническа инфраструктура и екология“ в Община Плевен. „Пътните участъци са общо десет, разделени в две обособени позиции. След проведени процедури бяха избрани изпълнителите и подписани договорите за извършване на дейностите“, каза инж. Иванов. „Общинска фирма за строителни дейности ще ремонтира пет участъка от пътната мрежа на територията на общината. Това са пътищата Плевен-Пелишат, Плевен–Къшин–Брестовец, пътят за Ловеч от разклона за село Пелишат в участъка Радишево–Тученица-Бохот, част от пътя Славяново-Тотлебен и от пътя Пелишат-Згалево. Други пет участъка ще ремонтира  друга фирма. Това са части от пътищата Плевен-Ясен, пътя за Ловеч в участъка Ралево–Ласкар-Николаево, пътят Опанец-Биволаре, пътят за Никопол в участъка КАТ – Буковлък-разклона за село Върбица и участък от пътя за Русе между Плевен и Згалево“, посочи инж. Владислав Иванов.   \r\nТой допълни, че дейностите включват изкърпване на асфалтова настилка чрез ръчно тампониране с неплътна асфалтова смес, ръчно полагане на 4 см плътна асфалтова смес, обработване на фуги и машинно асфалтиране. „Там, където има необходимост, е заложено да бъдат почистени храсти и дървета и да се профилират банкети. Хоризонтална маркировка от бял студен спрей ще бъде положена на ремонтираните участъци от пътя Плевен-Пелишат и ремонтираните участъци от пътищата за Ловеч през Радишево–Тученица-Бохот и Ралево–Ласкар-Николаево“, отбеляза инж. Владислав Иванов. Той добави, че общата стойност на дейностите по ремонт на общинската пътна мрежа е 325 000 лв. без ДДС. „Крайната дата за изпълнение на дейностите, заложена по договорите, е 30 ноември 2019 г., но от фирмите изпълнители се надяват при подходящо време да приключат ремонтните дейности до края на август“, подчерта инж. Владислав Иванов.  \r\nВиолета КРЪСТЕВА", "date": "2019.07.29", "title": "Инж. Владислав Иванов, Община Плевен: Близо 100 км общинска пътна мрежа ще бъде ремонтирана до края на лятото"}
{"url": "http://www.focus-news.net/news/2019/07/29/2684891/zamestnik-glavniyat-prokuror-ivan-geshev-byah-podkrepen-ot-tsyalata-profesionalna-obshtnost-tova-e-edno-ogromno-doverie-koeto-sam-dlazhen-da-opravdaya.html", "text": "Бях подкрепен от цялата професионална общност - това е едно огромно доверие, което съм длъжен да оправдая. Това каза на брифинг заместник главният прокурор Иван Гешев във връзка с номинацията си за главен прокурор, предаде репортер на  Агенция „Фокус“ . „Аз не съм човек, който ще избяга нито от отговорност, нито от доверие. Нито бягам от битки, нито от това да изразявам личното си мнение.  Не ме е страх какви ще са последствията, важно е да казваш истината“, подчерта Гешев.  \r\nПо повод това, че е единственият кандидат за поста до момента, той посочи: „Доста дълго и подробно коментирах. Казах какво ще стане и то вече се случва. Само ще ви върна към една друга процедура, когато 17 човека номинираха един друг бъдещ главен прокурор, който беше сам и такива реакции нямаше. Той беше един успешен главен прокурор, поне за мен. Говоря за г-н Велчев. Така че нямам време да коментира, а имам много робота. Ще коментирам на есен, когато наближи“.", "date": "2019.07.29", "title": "Заместник главният прокурор Иван Гешев: Бях подкрепен от цялата професионална общност - това е едно огромно доверие, което съм длъжен да оправдая"}
{"url": "http://www.focus-news.net/news/2019/07/29/2684901/haskovo-shte-se-provede-brifing-na-okrazhnata-prokuratura-i-odmvr-za-zadarzhaneto-na-izdirvan-v-gartsiya-balgarski-grazhdanin-za-tezhko-kriminalno-prestaplenie.html", "text": "От 13.30 часа ще се проведе брифинг на Окръжна прокуратура-Хасково и ОДМВР-Хасково по повод задържането на издирван от Република Гърция български гражданин във връзка с извършено тежко криминално престъпление. Това съобщиха от пресцентъра на  Апелативна прокуратура-Пловдив . Ще участват Делчо Лавчев, заместник окръжен прокурор на Хасково, и старши комисар Ангел Цанков, директор на ОДМВР-Хасково. Брифингът ще се проведе в Заседателната зала на ОДМВР-Хасково.", "date": "2019.07.29", "title": "Хасково: Ще се проведе брифинг на Окръжната прокуратура и ОДМВР за задържането на издирван в Гърция български гражданин за тежко криминално престъпление"}
{"url": "http://www.focus-news.net/news/2019/07/29/2684903/stara-zagora-izpuskat-vodite-na-yazovira-v-selo-malka-vereya-v-ramkite-na-savmestna-trenirovka-na-dobrovoltsi-i-pozharnikari-na-30-yuli.html", "text": "Доброволците от „Доброволно формирование“ към Община Стара Загора и екип на Районна служба „Пожарна безопасност и защита на населението“ ще проведат съвместна тренировка и учение по развръщане на хидрофорен модул и отводняване на воден обект, застрашаващ малко населено място, от 08.00 часа на 30 юли. Това съобщиха от пресцентъра на  Общината . Ще бъдат източени водите на язовира в село Малка Верея. Това ще се случи в изпълнение на предписание, издадено от ГД „Надзор на язовирните стени и съоръженията към тях“.", "date": "2019.07.29", "title": "Стара Загора: Изпускат водите на язовира в село Малка Верея в рамките на съвместна тренировка на доброволци и пожарникари на 30 юли"}
{"url": "http://www.focus-news.net/news/2019/07/29/2684902/pp-abv-rumen-radev-tryabva-da-bade-posledovatelen-dokray-inache-vlizame-vav-vitsa-na-reygan.html", "text": "Както е известно, най-голямото предателство към националната ни сигурност, с водач Красимир Каракачанов, беше извършено на 19 юли с ратификацията от Народното събрание на четирите договора за F-16, върху която ратификация вето наложи президентът на Републиката Румен Радев. Това се казва в позиция на  ПП АБВ , изпратена до медиите. В същия ден беше гласуван и Закон за изменение и допълнение на Закона за държавния бюджет, с което се осигурява финансирането на това безпримерно предателство, което загробва военновъздушните ни сили за десетилетия напред.  \r\n„Обръщам се към президента на Републиката да бъде последователен в поведението и позицията си докрай, като наложи вето и върху Закона за изменение и допълнение на Закона за държавния бюджет. Тогава ще покажем поне малко институционален гръбнак пред предателството и слугинажа. Да си мисли Каракачанов, че ще му се размине за паспортите, само защото извършва престъпление с мотивацията на купуването на F-16, е глупост, на която е способен той и съучастниците му. Но, да си мислим всички, че ако си замълчим сега, утре нещата ще се оправят, е престъпление към самите нас и към бъдещето на България“, се казва още в позицията на партията.  \r\nИначе влизаме в ситуацията на вица, който Роналд Рейгън разказва по съветско време: \r\nРуснакът си плаща колата, за да я вземе след 10 години. Задал въпроса – кога ще ми дадете колата, сутринта или следобед? Попитали го – защо? Не е без значение, защото следобед ще идва водопроводчикът, обяснил човекът. \r\nАко Борисов управлява след пет години, каквато реална заплаха за обществото и отечеството съществува, действително отсега трябва да знаем кога ще дойде първият самолет в Граф Игнатиево – сутринта или следобед. Защото за следобед ръководството на Граф Игнатиево е заявило и водопроводчика, и електричара.  \r\nТози виц, всъщност, е един от малкото мотиви паметникът на Роналд Рейгън да продължава да виси в Южния парк.", "date": "2019.07.29", "title": "ПП АБВ: Румен Радев трябва да бъде последователен докрай, иначе влизаме във вица на Рейгън"}
{"url": "http://www.focus-news.net/news/2019/07/29/2684904/obshtina-burgas-kaytat-koleloto-i-uindsarfat-sa-zapazeni-marki-na-grada.html", "text": "Кайт и уиндсърфът са запазени марки на Бургас. Въпреки че в момента вятърът не е най-подходящият, много любители на тези водни спортове тренират с настроение в очакване на оптималния сезон – ранната есен. Това съобщиха от пресцентъра на  Община Бургас . Междувременно отвориха за движение продължението на велоалеята до квартал „Сарафово“. Отсечката се изгражда по настояване на Община Бургас от Министерството на регионалното развитие и благоустройството, едновременно със значително по-мащабния и все още незавършен проект за брегоукрепване в този район.  \r\nАнгажимент на Община Бургас е да монтира осветление, видеонаблюдение и пейки по протежение на велоалеята, както в основната й част от северния плаж до бункера при солниците. Стълбовете и лампите вече са поръчани и се очаква тяхната доставка от чужбина. Община Бургас има изготвен проект за последната, средна и най-малка част на велоалеята до „Сарафово“. Тя ще свърже паркинга при бункера с началото на продължението, което виждате на снимките. Но тази отсечка не може да се случи преди завършване на големия проект за брегоукрепване. Въпреки всичко тя е проходима с велосипед и в момента. Завършването на целия маршрут е напълно възможно да се случи догодина.", "date": "2019.07.29", "title": "Община Бургас: Кайтът, колелото и уиндсърфът са запазени марки на града"}
{"url": "http://www.focus-news.net/news/2019/07/29/2684888/pazardzhik-razporedeni-sa-merki-za-nedopuskane-na-razprostranenieto-na-bolestta-afrikanska-chuma-po-svinete-na-teritoriyata-na-oblastta.html", "text": "Продължава стриктното прилагане на засилените мерки за недопускане на разпространението на африканска чума по свинете в Пазарджишка област, съобщиха от  Областната дирекция по безопасност на храните  (ОДБХ). Установени са някои задължения на собственици на животновъдни обекти за промишлено отглеждане на свине, като първа предпазна мярка е да се осигурят добро ниво на мерките за био сигурност на фермите, като засилят охраната на животновъдни обекти и режима на влизане и излизане от обекта. Трябва също да се осигурят условия за дезинфекция на влизащите и излизащи в и от обекта пътно-транспортни средства, правилно функциониране и използване на филтъра за влизане и излизане на хора, да не се допускат отглеждането на свине в \"заден двор\" от служителите и работещите в обекта, да се забранят внасянето на храни от животински произход в обекта, да се съхранява в закрити помещения фуража, с който изхранват свинете, да се спазват плановете за дератизация на помещенията в обекта, да не допускат достъпа на диви птици и да съхраняват труповете на умрели животни в закрити помещения до вдигането им от екарисажа.  \r\nПри констатиране на заболели свине с клинични признаци на заболяването, да забранят влизане и излизане на хора и животни от района на фермата или стопанството и сигнализират обслужващия ветеринарен лекар. Задълженията на собственици на животновъдни обекти за отглеждане на свине за лична консумация да декларират отглежданите свине по вид и брой в съответното кметство и ги подадат за вписване в информационна система на Българската агенция по безопасност на храните (БАБХ). Да не разрешават контакт на външни лица с животните. Да не изхранват животните с хранителни отпадъци от животински произход, да се съхраняват в закрити помещения фуража, с който изхранват свинете. При констатиране на заболели свине с клинични признаци на заболяването, да сигнализират кмета на населеното място и съответно да се вземат необходимите мерки.", "date": "2019.07.29", "title": "Пазарджик: Разпоредени са мерки за недопускане на разпространението на болестта африканска чума по свинете на територията на областта"}
{"url": "http://www.focus-news.net/news/2019/07/29/2684900/burgas-bohemi-bal-s-maski-i-romeo-i-zhulieta-shte-badat-predstaveni-na-letni-muzikalni-praznitsi-emil-chakarov-prez-avgust.html", "text": "С операта на Пучини „Бохеми“ продължава програмата през август на музикалните празници „Емил Чакъров“. Това съобщиха от пресцентъра на  Община Бургас . Копродукцията на бургаската и старозагорската опери ще бъде представена на 7 август.  \r\nЗа най-малките зрители е мюзикълът за деца „Алиса в страната на чудесата“ на Александър Йосифов, който е на 12 август. Невероятният проект They Say Rock Is Dead?“, който включва най-големите рокхитове на ХХ век ще бъд представен на 16 август. На сцената на Летния театър ще излезнат заедно Николо Коцев, група „Кикимора“ и симфоничният оркестър и хорът на операта. Следващото заглавие в афиша на празниците е  „Бал с маски“.Произведенеето на Верди ще бъде представено на 21 август. На 23 август почитателите на балетното изкуство ще могат да гледат „Ромео и Жулиета“. Хореографията и режисурата са на проф. Хикмет Мехмедов. С мюзикъла на Коул Портър „Целуни ме, Кейт!“  на 4 септември ще бъде закрита програмата на празниците.", "date": "2019.07.29", "title": "Бургас: „Бохеми“, „Бал с маски“ и „Ромео и Жулиета“ ще бъдат представени на летни музикални празници „Емил Чакъров“ през август"}
{"url": "http://www.focus-news.net/news/2019/07/29/2684906/anadolu-agency-poveche-ot-2200-nelegalni-migranti-sa-zadarzhani-v-poslednata-sedmitsa-v-turtsiya.html", "text": "Най-малко 2 244 нелегални мигранти са задържани в Турция през изминалата седмица, предава държавната информационна агенция  Anadolu Agency , позовавайки се на информация от властите.  \r\nОт тях 838 са задържани в Одрин, по границата с Гърция и България, в множество операции, извършени от жандармерията, пояснява медията.  \r\nВ северозападните провинции Лозенград (Къркларели) и Текирдаг са заловени 130 мигранти. Още 83 души са арестувани в района на Ван и Сиирт, а в крайбрежните области Чанаккале, Балъкесир, Айдън, Измир и Мугла турската брегова охрана и силите на жандармерията са задържали общо 878 мигранти, които са се опитвали да влязат в Европа през Гърция. Още хора са заловени от властите в провинциите Адана, Хатай и Чанкъръ.  \r\nБежанците са дошли от Африка, Южна Азия и Близкия изток.  \r\nВсички мигранти са изпратени в лечебни заведения или в местните миграционни служби, пояснява турската информационна агенция.", "date": "2019.07.29", "title": "Anadolu Agency: Повече от 2200 нелегални мигранти са задържани в последната седмица в Турция"}
{"url": "http://www.focus-news.net/news/2019/07/29/2684905/sofiya-zadarzhan-e-60-godishen-mazh-ot-novi-iskar-nanesal-porezni-rani-na-dvama-dushi.html", "text": "60-годишен мъж е задържан за причинена телесна повреда. Това съобщиха от  ОДМВР-София . \r\nОколо 13.30 часа на 27 юли 33- годишен мъж от с. Луково съобщил в полицията, че двамата с негов приятел от с. Реброво са били нападнати от непознат мъж. Изпратените на място служители на РУайонно управление на МВР - Своге изяснили, че след възникнал скандал между двамата и  60- годишен жител на Нови Искър, възрастният мъж е причинил прободно-порезна рана в областта на корема на единия и порезна рана в областта на лявата китка на другия с остър предмет, наподобяващ нож. По-сериозно пострадалият е настанен в болница, без опасност за живота. Извършителят е задържан за срок до 24 часа. По случая е образувано досъдебно производство.", "date": "2019.07.29", "title": "София: Задържан е 60-годишен мъж от Нови Искър, нанесъл порезни рани на двама души"}
{"url": "http://www.focus-news.net/news/2019/07/29/2684908/plovdiv-11-sela-v-oblastta-sa-s-narusheno-vodopodavane-zaradi-avarii.html", "text": "Жителите на Жителите на 11 села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от аварии са селата Старосел, Граф Игнатиево, Войводиново, Черноземен, Драгомир, Кадиево, Оризари, Брестовица, Мраченик, Долнослав и Конуш. Не е посочен краен срок за възстановяване на нормалното водоподаване към абонатите. \r\nЕкипите на водоснабдителното дружество работят още по остраняването на аварии в района на ул. „Калофер Войвода“ в град Калофер, на ул. „Васил Левски“ в град Хисаря, също в района на улиците „Карлъка“, „Петко Ю. Тодоров“, „Карловска“, „Елба“ и „Възход“ в град Пловдив. \r\nТони МИХАЙЛОВ", "date": "2019.07.29", "title": "Пловдив: 11 села в областта са с нарушено водоподаване заради аварии"}
{"url": "http://www.focus-news.net/news/2019/07/29/2684898/v-stolichnata-sadebna-palata-shte-bade-predstavena-informatsiya-za-zadarzhaneto-na-rakovoditelya-na-prestapna-grupa-porachal-palezha-na-granichnoto-politseysko-upravlenie-vav-vidin.html", "text": "От 15 часа, в залата на ет. 4 в столичната Съдебна палата, ще бъде даден брифинг, на който ще бъде предоставена по-подробна информация около задържането на ръководителя на организирана престъпна група, поръчал палежа на Граничното полицейско управление във Видин през март 2019 г. Това съобщиха от пресцентъра на  Апелативната специализирана прокуратура . Ще участват ръководителят на Специализираната прокуратура Димитър Петров, дитекторът на ГДБОП Ивайло Спиридонов и наблюдаващият прокурор Камен Господинов. Ще бъде предоставен снимков материал.", "date": "2019.07.29", "title": "В столичната Съдебна палата ще бъде представена информация за задържането на ръководителя на престъпна група, поръчал палежа на Граничното полицейско управление във Видин"}
{"url": "http://www.focus-news.net/news/2019/07/29/2684909/sofiya-50-godishen-mazh-ot-ihtiman-e-zadarzhan-za-tri-denonoshtiya-v-aresta.html", "text": "50-годишен мъж от Ихтиман е задържан за три денонощия в ареста за хулигански действия на публично място. Това съобщиха от  ОДМВР-София . Около 13.50 часа на 27 юли служители на Районно управление на МВР - Ихтиман задържали 50-годишен местен мъж от града, който в явно нетрезво състояние показвал половите си органи на обществено място, включително пред малолетни и непълнолетни лица. След представяне на съставения му акт по реда на Указа за борба с дребното хулиганство в съда, на извършителя е наложено наказание „задържане в поделенията на МВР“ за срок от три денонощия.", "date": "2019.07.29", "title": "София: 50-годишен мъж от Ихтиман е задържан за три денонощия в ареста"}
{"url": "http://www.focus-news.net/news/2019/07/29/2684907/n1-sarbiya-desetki-kosovski-veterani-shte-se-yavyat-v-sada-v-haga.html", "text": "Около 70 бивши членове на Армията за освобождение на Косово (АОК) са получили призовки да се явят пред Специалния съд в Хага за военни престъпления, съобщава сръбската телевизия  N1 , позовавайки се на изявление на асоциацията на ветераните.  \r\nСъгласно текста още 10 нейни членове ще бъдат призовани да се явят в съда, като сред тях няма публични фигури или държавни служители. \r\nДруга информация по темата не се привежда.", "date": "2019.07.29", "title": "N1 (Сърбия): Десетки косовски ветерани ще се явят в съда в Хага"}
{"url": "http://www.focus-news.net/news/2019/07/29/2684910/kmetat-na-sofiya-yordanka-fandakova-izpalnihme-vsichki-angazhimenti-ot-predizbornoto-sporazumenie-s-knsb.html", "text": "Преди четири години получих голяма подкрепа и доверие от КНСБ с много ясни задачи, които бяха включени в предизборното споразумение. Това заяви кметът на София Йорданка Фандъкова, която отчете изпълнението на споразумението за сътрудничество между тях от 2015 г., предаде репортер на  Агенция \"Фокус\" . \"В това споразумение се съдържат не напразни и безотговорни обещания, а се съдържат ясни ангажименти, които бяха подплатени с реалистичен анализ за възможностите на града. Днес беше отчетено изпълнението на това споразумение и за мен е изключително важен фактът, че се отчитат изцяло изпълнени ангажименти, поети преди началото на този мандат\", добави Фандъкова. \"София безспорно е водещата икономика в България, 40% от БВП се произвежда тук и затова е важно да се даде ясна перспектива за развитието на икономиката на града. Изискванията свързани с заплащане, с доходи на хората, разбира се трябва да се свържат с приходите в града и в държавата\", обясни столичният кмет. \"Затова заложихме и залагаме на създаване на условия за развитие на икономиката, чрез инвестиции в двете най-важни сфери инфраструктура и образование. Заложихме на много ясни приоритети и постигнахме тези резултати, благодарение на това\", каза още Фандъкова. \r\nВиолета СИМЕОНОВА", "date": "2019.07.29", "title": "Кметът на София Йорданка Фандъкова: Изпълнихме всички ангажименти от предизборното споразумение с КНСБ"}
{"url": "http://www.focus-news.net/news/2019/07/29/2684899/gazeta-expess-kosovo-kadri-veseli-startira-kampaniyata-za-predsrochnite-izbori.html", "text": "Председателят на Демократическата партия на Косово Кадри Весели продължава с усилията да  мобилизира електорара за предсрочните парламентарни избори, като провежда срещи с партийни чловене от клоновете в страната, съобщава електронното издание на прищинския ежедневник  Gazeta Express . \r\nВ съобщение за пресата от ДПК обявиха, че председателят на партията се е срещнал с партийните лидери от Витина и Качаник, след като през уикенда проведе разговори с представители и на други райони.  \r\n„Нашата визия, завършването на процесите на изграждане на държавата, големите решения в полза на благосъстоянието на гражданите, смелостта да поемем нови отговорности, са само някои от причините, поради които гражданите в Косово се присъединяват към нас. Тази победа ще бъде победа на Косово, за да проправи пътя за перспективата и икономическото развитие на страната“, заяви Весели пред членовете на партията от клоновете във Витина и Качаник. \r\n \r\n Тереза Герова", "date": "2019.07.29", "title": "Gazeta Expess (Косово): Кадри Весели стартира кампанията за предсрочните избори"}
{"url": "http://www.focus-news.net/news/2019/07/29/2684913/pregled-na-mezhdunarodnite-novini-do-1300-chasa-agentsiya-fokus.html", "text": "Държавният глава на САЩ Доналд Тръмп номинира конгресменът от Републиканската партия Джон Ратклиф за наследник на Дан Коутс на поста директор на Агенцията за национална сигурност (АНС), предава Reuters. \r\nКоутс ще се оттегли от поста на 15 август, заяви президентът на САЩ, като обяви решението си в социалната мрежа „Туитър“. Тръмп му изказа благодарности за „чудесната му служба за страната ни“. \r\nДлъжността директор на националното разузнаване, създадена след атаките на САЩ на 11 септември 2001 г., отговаря за 17-те граждански и военни разузнавателни служби на САЩ, включително Централното разузнавателно управление (ЦРУ). \r\nРатклиф, член на комисиите за разузнаване и съдебна власт в Камарата на представителите, защитИ Тръмп по време на свидетелските показания на бившия специален съветник Робърт Мюлер  за двугодишното му разследване за намесата на Русия в президентските избори през 2016 г. и евентуално възпрепятстване на правосъдието. \r\nРатклиф също така обвини Мюлер, че е превишил правомощията си в обширното обсъждане на доклада за евентуално възпрепятстване на правосъдието от страна наТръмп, след като специалният прокурор реши да не прави заключение дали Тръмп е извършил престъпление. \r\nКонгресменът се съгласи, че Тръмп не стои по-високо от закона, но заяви, че президентът не трябва да бъде поставян и „под закона“. \r\nБивш правосъден министър и кмет на Хийт, Тексас, предградие на Далас, Ратклиф също е работил в адвокатска кантора. Влиза в конгреса през 2015 г., а някои лидери на Републиканската партия дори настояваха той да бъде назначен за генерален прокурор на САЩ миналата година, след като Тръмп отстрани Джеф Сешън от поста.  \r\nВ писмото си с оставката, Коутс заяви, че през февруари се е съгласил с искането на Тръмп да остане на длъжност и изрази увереност, че американското разузнаване разполага с необходимите способности за защита на страната, включително „за справяне със заплахите срещу нашите избори\". \r\n„Разузнавателната общност е по-силна от всякога и все по-добре подготвена да посрещне нови предизвикателства и възможности. В резултат на това сега смятам, че е време да преминем към следващата глава от живота си”, пише Коутс. \r\nКоутс се присъедява към дълъг списък от висши служители, които напуснаха администрацията, откакто Тръмп встъпи в длъжност през януари 2017 г., или чрез оставка или уволнение. Той включва министъра на отбраната, генералния прокурор, двама съветници по националната сигурност, държавния секретар, директор на ФБР, многобройни висши служители на Белия дом и други членове на кабинета. \r\n*** \r\n \r\n  Заподозреният за стрелбата на кулинарен фестивал в американския щат Калифорния е прострелян и ликвидиран от полицията, предава  AFP , като се позовава на информация от местните правоохранителни органи. \r\nТърсенето на възможен втори заподозрян продължава, подчертаха властите. \r\nНай-малко трима души са загинали, а няколко други са ранени при стрелбата. Инцидентът се е случил в Гилрой, разположен на по-малко от 50 километра югоизточно от Сан Хосе. Фестивалът е едно от най-големите събития в областта на кулинарията, подчертава агенцията. \r\n*** \r\n \r\n  Председателят на Демократическата партия на Косово Кадри Весели продължава с усилията да  мобилизира електорара за предсрочните парламентарни избори, като провежда срещи с партийни чловене от клоновете в страната, съобщава електронното издание на прищинския ежедневник  Gazeta Express . \r\nВ съобщение за пресата от ДПК обявиха, че председателят на партията се е срещнал с партийните лидери от Витина и Качаник, след като през уикенда проведе разговори с представители и на други райони.  \r\n„Нашата визия, завършването на процесите на изграждане на държавата, големите решения в полза на благосъстоянието на гражданите, смелостта да поемем нови отговорности, са само някои от причините, поради които гражданите в Косово се присъединяват към нас. Тази победа ще бъде победа на Косово, за да проправи пътя за перспективата и икономическото развитие на страната“, заяви Весели пред членовете на партията от клоновете във Витина и Качаник. \r\n*** \r\n \r\n  Армията на Китай ще проведе военни учения тази седмица във водите близо до Тайван, обявиха от Агенцията за морска безопасност дни, след като Пекин потвърди, че е готов за военни действия, в случай на предприемане на каквито и да било стъпки към независимостта на самоуправляващия се остров, съобщава  Reuters . \r\nАгенцията не уточни кога ще се проведат ученията или какъв тип войски ще участват в тях, но обяви, че бреговете на провинциите Гуандун и Фуджиан, западно от Тайван, ще бъдат отцепени от 6:00 часа сутринта местно време в понеделник (01:00 часа българско време), до 6:00 вечерта петък (13:00 часа българско време) заради военните тренировки.  \r\nВ изявлението се казва също, че район до брега на провинция Джъдзян, североизточно от Тайван, също е бил отцепен за военни учения до четвъртък вечерта. \r\nКитай смята Тайван за своя територия и никога не е отричал, че може да използва сила, за да го поставят под пълен контрол на Пекин. \r\n*** \r\n \r\n  Срещата на Съвместната комисия за изпълнение на иранската ядрена сделка (Съвместния всеобхватен план за действие (СВПД)), състояла се на 28 юли във Виена, не е дала на Техеран никакви гаранции за зачитане на неговите интереси. Това заяви в понеделник официалният представител на Министерството на външните работи на Ислямската Република Аббас Мусави, цитиран от  ТАСС . \r\n„Вчерашната среща във Виена не ни даде никакви гаранции за бъдещето на СВПД“, цитира думите на Мусави телевизионният канал Al Mayadeen. „Ще определим какви ще са бъдещите ни действия след предстоящата министерска среща (на страните-гаранти на СВПД)“. \r\nМусави добави, че Иран не е уверен в резултативността на европейските усилия за спасяване на ядрената сделка. По неговите думи, Техеран ще иска пускането и нормалното функциониране на европейския механизъм за разплащания с Иран INSTEX. \r\nСрещата на Съвместната комисия за изпълнение на иранската ядрена сделка на ниво политически директори се проведе в неделя във Виена на фона на действията на Техеран за нарушаване на ангажиментите му по СВПД и изострянето на обстановката в Персийския залив. След нейния край страните стигнаха до съгласие в скоро време да проведат нова среща на ниво министри.; \r\nЕС обяви началото на функционирането на механизма за разплащане с Иран  INSTEX по време на предишната среща за ядрената сделка на ниво политически директори на 28 юни. На 17 юли руският външен министър Сергей Лавров отбеляза, че чрез INSTEX са сключени сделки на стойност няколко милиона долара, а това е нищожно малко. След края на срещата в неделя, иранската страна заяви, че създаденият от европейците механизъм все още не е започнал да работи. \r\n*** \r\n \r\n  Председателят на Испанската социалистическа работническа партия (ИСРП) Педро Санчес не се е отказал от преговорите за постигане на споразумение за формиране на правителство, но същевременно започва дискретна подготовка за предизборна кампания, коментират в редакцията на националния ежедневник  EL Pais . \r\n„Избирателната машина започва да работи – във всеки случай“, коментира изданието, като подчертава, че никой в ИСРП не иска избори, но са готови за тях, в случай че няма алтернатива. \r\nПровалът на Санчес в двете гласувания за оставането му на премиерски пост обърка множество планове. Изглежда обаче, че сметките за формиране на правителство в Мадрид се оказаха далеч от реалността.  \r\nДействащият министър-председател на Испания Педро Санчес загуби и втория вот в парламента за утвърждаването му на власт, което отвори пътя за нови избори в страната. \r\nВъзможността за формирането на коалиционно правителство се провали миналия четвъртък, след като ИСРП не успя да постигне споразумение с „Унидас Подемос“ на Пабло Иглесиас за поделянето на властта. Санчес изтъкна като причина за провала прекомерните искания на Иглесиас с оглед факта, че партията е четвърта политическа сила в страната и няма управленски опит. Сега започва да тече срокът от два месеца, в който може да бъде направен нов опит за успешно гласуване в парламента, преди да бъдат насрочени нови избори. Въпреки провала, Санчес обяви, че ще направи нов опит да спечели доверието на депутатите.  \r\nСлед вота Санчес подчерта, че е готов да се върне „на изходна точка“ и да „проучи нови пътища“ за излизане от патовата ситуация. Съгласно думите му са налице „причини“ да се „търси споразумение с Народната партия (НП), „Граждани“ и „Унидас Подемос“. \r\nСпоред източници от ИСРП стратегията на действащия премиер е отново да се опита да убеди трите партии да се въздържат от възпрепятстване на неговото правителство. \r\n***", "date": "2019.07.29", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/07/29/2684912/burgas-22-godishen-mazh-se-e-udavil-na-plazh-arkutino.html", "text": "22-годишен мъж се е удавил на плаж „Аркутино“. Това съобщи за  Радио „Фокус“ – Бургас  Цветелина Рандева от ОДМВР – Бургас. Около 06.15 часа е получен сигнал за възникнал инцидент на плажа. Мъжът, който се е удавил, е от село Скутаре, област Пловдив, и е работил като сервитьор в хотел близо до плажа. Тялото на мъжа е извадено от водата, като е извършен първоначален оглед и е откарано за аутопсия в отделение „Съдебна медицина“ на МБАЛ – Бурга. По време на инцидента плажът е бил неохраняем, тъй като работното време на спасителите на плажната ивица все още не е било започнало. \r\nМария КУРТЕВА", "date": "2019.07.29", "title": "Бургас: 22-годишен мъж се е удавил на плаж „Аркутино“"}
{"url": "http://www.focus-news.net/news/2019/07/29/2684914/d-r-adriyan-dankov-odbh-vidin-polozhitelna-e-probata-za-afrikanska-chuma-na-martvoto-prase-otkrito-v-zaden-dvor-v-grada.html", "text": "Положителна е пробата за наличието на африканска чума на мъртвото прасе, открито в заден двор в ромския квартал „Нов път“ във Видин. Това каза след заседание на Областната епизоотична комисия д-р Адриян Данков, директор на Областна дирекция по безопасност на храните (ОДБХ)-Видин, предаде репортер на  Радио „Фокус“-Видин . Той посочи, че кръвната проба от болното прасе е изпратена в софийска лаборатория още в петък, а прасето е загробено според ветеринарните правила. Полицейски пост на входа на „Нов път“ проверява излизащите и влизащите коли в квартала. В близост до квартал  „Нов път“ се намира ферма, в която се отглеждат над 4000 прасета. Мерките, които ще бъдат предприети във връзка със случая на африканска чума във Видин, ще бъдат допълнително оповестени на брифинг. \r\nАнна ЛОЗАНОВА", "date": "2019.07.29", "title": "Д-р Адриян Данков, ОДБХ – Видин: Положителна е пробата за африканска чума на мъртвото прасе, открито в заден двор в града"}
{"url": "http://www.focus-news.net/news/2019/07/29/2684915/burgas-vremenno-se-ogranichava-dvizhenieto-po-pat-ii-73-shumen-karnobat-v-rayona-na-selo-prilep-poradi-izteglyaneto-na-avariral-tovaren-kamion-ot-patnoto-platno.html", "text": "Временно се ограничава движението по път II-73 Шумен – Карнобат в района на село Прилеп поради изтеглянето на аварирал товарен камион от пътното платно. Това съобщиха от пресцентъра на  Агенция \"Пътна инфраструктура\" . Водачите изчакват на място.", "date": "2019.07.29", "title": "Бургас: Временно се ограничава движението по път II-73 Шумен – Карнобат в района на село Прилеп поради изтеглянето на аварирал товарен камион от пътното платно"}
{"url": "http://www.focus-news.net/news/2019/07/29/2684917/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nМария КУРТЕВА", "date": "2019.07.29", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/07/29/2684916/pazardzhik-mazh-ot-peshtera-e-zadarzhan-za-poboy-nad-16-godishniya-doveden-sin-na-saprugata-si-po-vreme-na-semeen-skandal.html", "text": "Мъж от Пещера е задържан в ареста на полицейското управление след семеен скандал, съобщиха от  ОДМВР-Пазарджик . В петък бил получен сигнал за поредния семеен скандал между 50-годишен мъж и 40-годишната му съпруга. Разпрата бързо се разгорещила, като в нея се намесил и доведения син на жената. Тогава мъжът нанесъл побой над 16-годишния тийнейджър, в резултат на което е предизвикал фрактура на ръката му. Момчето е транспортирано и настанено в местната болница за лечение. Мъжът е задържан за срок от 24 часа, а спрямо него е образувано полицейско производство.", "date": "2019.07.29", "title": "Пазарджик: Мъж от Пещера е задържан за побой над 16-годишния доведен син на съпругата си по време на семеен скандал"}
{"url": "http://www.focus-news.net/news/2019/07/29/2684918/mvnr-magistralnite-taksi-v-republika-sarbiya-poskapvat-s-12.html", "text": "Таксите, които се заплащат за преминаване по автомагистралите на територията на Република Сърбия, поскъпват с 12% от днес. Това съобщиха от пресцентъра на  Министерството на външните работи . За най-често използваните от български граждани участъци, таксите са следните:  \r\n- от Цариброд до Ниш – 210 динара (1,78 евро);  \r\n- от Белград до Ниш – 900 динара (7,65 евро);  \r\n- от Ниш до Прешево – 600 динара (5,10 евро);  \r\n- от Белград до Шид – 410 динара (3,48 евро);  \r\n- от Нови Сад до Белград – 240 динара (2 евро);  \r\n- от Белград до Суботица – 630 динара (5,35 евро). \r\nТаксите могат да бъдат заплащани в динари, евро или с банкови карти.  \r\nНапомняме на българските граждани, че контролът на средната скорост, която е 130 км/ч, по автомагистралите в Сърбия, продължава да се извършва като се измерва времето от пункт до пункт за плащане на магистралните такси. Освен контрола на средната скорост, сръбските полицейски власти използват подвижни радари, както и необозначени полицейски автомобили, оборудвани с камери, които снимат нарушенията.", "date": "2019.07.29", "title": "МВнР: Магистралните такси в Република Сърбия поскъпват с 12%"}
{"url": "http://www.focus-news.net/news/2019/07/29/2684919/plamen-dimitrov-knsb-naetite-litsa-v-sofiya-sa-775-000-v-ramkite-na-predizbornoto-sporazumenie-ot-2015-g.html", "text": "Наетите лица в София са 775 000, от които 95 000, които са свързани или директно финансирани от местната власт или финансирани през националния бюджет. Това заяви президентът на КНСБ Пламен Димитров, предаде репортер на  Агенция \"Фокус\" . \"30% са синдикалните членове в тези бюджетно финансирани дейности. В тях средната работна заплата е по-ниска от средната за София и към момента е 337 лв, това е за първото тримесечие за годината. 37% е средната работна заплата в София по-висока от тази за страната\", добави още Димитров. Той коментира, че за срока на споразумението заплатата в София се е повишила с 40%.  \"За нас споразумението, което подписахме през 2015 г. в огромната си част е изпълнено или се доизпълнява в последните месеци буквално, преди финализацията на мандата. Има няколко области, в които ние виждаме нужда от малко повече ангажимент и работа и сега и за напред. В сферата на социалните услуги, независимо от направеното се иска още работа и още средства, както по отношение на материалната база, но най-вече по отношение на заплатите, които независимо от увеличението им\", обясни президентът на КНСБ. \"Преди повече от месец сме поискали допълнително 13 мил. лв финансиране точно за сферата за социалното подпомагане от финансновия министър от преизпълнението на бюджет 2019 през тази есен. Очакваме разговор с министъра, за да може през септември да сме наясно тези 13 мил ще могат ли да стигнат, в това число и до Софийската община за тази зле финансирана дейност във всички области и всички общини\", коментира Пламен Димитров.", "date": "2019.07.29", "title": "Пламен Димитров, КНСБ: Наетите лица в София са 775 000 в рамките на предизборното споразумение от 2015 г"}
{"url": "http://www.focus-news.net/news/2019/07/29/2684921/kathimerini-ministerstvoto-na-zdraveopazvaneto-izprashta-ofitsialna-belezhka-za-zabrana-za-tyutyunopushene-na-publichni-mesta-v-gartsiya.html", "text": "Властите в Гърция получиха подробни инструкции за налагането на стриктни забрани за тютюнопушенето на публични места, съобщава електронното издание на атинския вестник  Kathimerini.    \r\nОграниченията са приети официално преди повече от десетилетие, но продължават да бъдат пренебрегвани.  Официалната бележка, подписана от министъра на здравеопазването Василис Кикилиас, е напомняне към властите за намерението на правителството да приложи закона за забрана на тютюнопушенето на закрити места от 2008 година.  \r\nОсвен всички граждански, правителствени, местни, медицински, учебни и детски сгради, забраната също така включва и спортни арени, всички закрити барове, ресторанти и кафенета, където законът е най-често пренебрегван. Ограниченията се отнасят и до работните места, летищата, публичния транспорт и такситата. Личните автомобили също попадат под действието на закона, ако в тях пътуват лица до 12 години.  \r\nДясноцентристкото правителство обяви намерението си да се справи с тютюнопушенето на обществени места като едно от първите си действия във властта, като заяви, че ще използва услугите на полицията, за да гарантира спазването на забраната. \r\n \r\n Тереза Герова", "date": "2019.07.29", "title": "Kathimerini: Министерството на здравеопазването изпраща официална бележка за забрана за тютюнопушене на публични места в Гърция"}
{"url": "http://www.focus-news.net/news/2019/07/29/2684920/yeni-safak-velikobritaniya-othvarli-ideyata-za-razmyana-na-tankeri-s-iran.html", "text": "Великобритания в понеделник отхвърли идеята да освободи иранския танкер в замяна на своя танкер, задържан от Ислямската република в Персийския залив, пише електронното издание на турския вестник  Yeni Safak . \r\nНапрежението между Иран и Великобритания нарасна, след като иранските командоси завзеха танкер под флага на Великобритания по-рано този месец. Това стана, след като британските войски заловиха ирански петролен танкер край Гибралтар, обвинен в нарушаване на санкциите срещу Сирия. \r\n„Няма да има едното вместо другото“, заяви външният министър на Обединеното кралство Доминик Рааб пред BBC Radio. „Тук не става въпрос за някакъв вид бартер. Става въпрос за международното право и спазването на правилата на международната правна система и именно на това настоявваме“. \r\n \r\nПревод и редакция:", "date": "2019.07.29", "title": "Yeni Safak: Великобритания отхвърли идеята за размяна на танкери с Иран"}
{"url": "http://www.focus-news.net/news/2019/07/29/2684923/obshtina-stara-zagora-zhivko-todorov-e-kmet-na-mesetsa-za-detsko-sportno-lyato.html", "text": "Конкурсът \"Кмет на месеца\", организиран от  Портала на българските общини - Kmeta.bg, за юли приключи. Кметовете на общините Стара Загора, Панагюрище и Банско се поздравиха с победа на тема \"Спортно лято\". Това стъобщиха от пресцентъра на  Община Стара Загора . В престижното онлайн допитване, жителите на цялата страна подкрепиха своите фаворити - кметове, които от години се грижат да предложат забавления за децата, за да са спокойни родителите. Кметските екипи организират много тренировки по различни видове спорт, в които малчуганите и младежите да тренират здрав дух и здраво тяло. Повечето от тях са безплатни за децата, а общините разчитат на добре подготвени учители и треньори. Други пък организират общински лагери, в които учениците спортуват и се забавляват сред природата.  \r\nВ категорията на общините с население над 50 хиляди жители се състезаваха Стара Загора, София и Благоевград. Отличник е кметът Живко Тодоров, който получи 46.14% от гласовете. На второ място е кметът на Благоевград д-р Атанас Камбитов с 36.61% от гласовете. След него се нареди кметът на София – Йорданка Фандъкова, подкрепена с 17.25% вот. \r\nЗа поредна година Община Стара Загора предлага на децата идеи как полезно и приятно да прекарат свободно време чрез безплатни разнообразни занимания и прояви през лятната ваканция. Младежите могат да се занимават с наука, изкуство, спорт. Има беседи на различни теми, състезания, демонстрации, дискусии. За децата, които искат да спортуват, клубовете по лека атлетика, карате, спортна гимнастика, бадминтон, плуване, баскетбол, волейбол, скокове на батут и спортна гимнастика, тенис на корт, стрелба, художествена гимнастика и тенис на корт организират безплатни занимания.", "date": "2019.07.29", "title": "Община Стара Загора:  Живко Тодоров е кмет на месеца за детско спортно лято"}
{"url": "http://www.focus-news.net/news/2019/07/29/2684922/iliyan-vasilev-tsentar-za-balkanski-i-chernomorski-izsledvaniya-aleks-aleksiev-e-chovekat-koyto-e-sporil-s-henri-kisindzhar-i-fransis-fukuyama-no-ne-beshe-otsenen-v-balgariya.html", "text": "Алекс Алексиев е човекът, който е спорил с Хенри Кисинджър и Франсис Фукуяма, но не беше оценен в България. Това каза за дневният блок „Добър ден“ на  Радио „Фокус“  Илиян Василев, член на Управителния съвет на Центъра за балкански и черноморски изследвания във връзка с кончината на Алекс Алексиев. Василев разказа, че за едва 6-7 години работа в САЩ Алекс Алексиев успява да стигне до най-високите равнища на формирането на американската политика, благодарение на интелекта и личността си. „Не знам дали можете да си представите, че в последните 30-40 години, който да е участвал във формирането на политика, която е променяла света. Тук се занимаваме със значими по мярката на мащабите ни дейности. Отдаваме признателност на мимолетни конюнктурни фигури, което е отражение на мащабите ни на мислене, защото ако мислим ограничено няма как да оценим човек, който е от мащаб извън България“, коментира той. Илиян Василев каза още, че Алекс Алексиев е бил патриот и родолюбец, човек с чисти помисли, който се връща в България, защо е искал да изрази признателността към баща си - писателя и карикатурист Райко Алексиев. Такъв акт е наскоро откритата изложба в Софийска градска художествена галерия, припомни той и добави, че Алекс Алексиев е желаел да напише и книга за баща си. Илиян Василев изрази увереност, че създаденият от покойният Алекс Алексиев Център за балкански и черноморски изследвания ще продължи да съществува. Има идея за създаване на награда на негово име, каза още той и изрази съжаление, че България е изгубила човек с неповторим мащаб.  \r\nЕлеонора ЧОЛАКОВА", "date": "2019.07.29", "title": "Илиян Василев, Център за балкански и черноморски изследвания: Алекс Алексиев е човекът, който е спорил с Хенри Кисинджър и Франсис Фукуяма, но не беше оценен в България"}
{"url": "http://www.focus-news.net/news/2019/07/29/2684925/gabrovo-88-godishna-zhena-ot-sevlievo-e-stanala-zhertva-na-telefonna-izmama-s-blizo-30-000-leva.html", "text": "Телефонна измама за близо 30 000 лева разследват полицаи от Севлиево, съобщиха от пресцентъра на  Областна дирекция на МВР – Габрово . На 26 юли, 88-годишна жена от Севлиево е подала сигнал, че за времето от 12.00 до 13.00 часа на същата дата е станала жертва на телефонна измама. Тя е била заблудена от неизвестен, представил се за полицейски служител, който я е уведомил, че дъщеря ѝ се намира в болнично заведение след претърпян инцидент и за лечението ѝ са необходими 30 000 лева. По време на разговора жената е била инструктирана да пусне през терасата на жилището си исканата сума. Възрастната жена е хвърлила голяма част от парите. По случая е образувано досъдебно производство под надзора на прокуратурата. Процесуално-следствените действия продължават.", "date": "2019.07.29", "title": "Габрово: 88-годишна жена от Севлиево е станала жертва на телефонна измама с близо 30 000 лева"}
{"url": "http://www.focus-news.net/news/2019/07/29/2684911/kosovo-se-gotvi-za-predsrochni-izbori-obzor-na-kosovskite-medii-agentsiya-fokus.html", "text": "Партиите в Косово ще призоват Тачи да определи дата за предсрочните избори (Koha Ditore)  \r\nЕлектронното издание на прищинския ежедневник „Коха Диторе“ съобщава, че основното искане на политическите партии в консултациите им с президента на страната Хашим Тачи тази седмица ще бъде да се определи дата за предсрочни парламентарни избори. \r\nИзданието отбелязва, че всички партии призовават за възможно най-бързо провеждане на избори, но и че те имат различни подходи. Представители на Демократическата партия на Косово (ДПК) заявиха, че очакват резултат от консултациите с президента и че предпочитат споразумение с други партии относно датата на предсрочните избори, докато Демократичната лига на Косово (ДЛК), „Самоопределение“ и „Алианс за бъдещето на Косово“ искат консултациите да се съсредоточат само върху датата на изборите. \r\n \r\n Заместник-председателят на ЛДК: Не на ПДК, да на сътрудничеството с ПСД (Zeri ) \r\nВ интервю за прищинското издание „Зери“ заместник-председателят на Демократическата лига на Косово (ЛДК), заяви, че партията не е предразположена за евентуална коалиция с Демократическата партия на Косово (ПДК), наричайки я „разрушител на мостовете на сътрудничество“. \r\n„Искам да видя как ЛДК ще мине процеса и дали партията ще излезе първа далеч пред останалите. Разбира се, опозиционното ни сътрудничество с Движение „Самоопределение“ (Ветевендосие) и Социалдемократическата партия (ПСД) е на ниво лидери и е сериозно. Така че има перспектива за сътрудничество, но окончателното решение ще бъде взето от лидера на ЛДК и председателството чрез Генералния съвет“, заяви Хазири. \r\nКато заяви, че ЛДК не подкрепя идеята за служебно правителство, Хазири подчерта, че изборите са неизбежни. „Сега трябва парламентът да бъде разпуснат. Разпускането на парламента е законово необходим процес, за да доведе до нов процес на избори. Това може да се случи и чрез политически консултации, тъй като ЛДК винаги е подкрепяла виждането на политическите партии за постигане на споразумение за дата на изборите“. \r\nЗапитан за възможната му кандидатура за лидер на ЛДК на предстоящите избори за 3 август, Хазири каза: „Виждам решението с голям екип от ДЛК. Дошло е време за лидерство, което поема отговорността да излезе и да постигне обща победа, не като индивид, а като голям екип“. \r\n \r\n Фатмир Сейдиу: Готов съм да поема отговорностите на лидер на ЛДК (Zeri ) \r\nБившият президент на Косово Фатмир Сейдиу каза, че е готов да поеме отговорностите на ръководството на Демократическата лига на Косово (ЛДК). Сейдиу каза, че партията трябва да претърпи значителна реформа и да излезе с предложение за програма, пише прищинското издание „Зери“. \r\n„Както многократно съм подчертавал, изразих готовността си да поема отговорността на лидер на ЛДК“, каза Сейдиу, добавяйки, че все още анализира перспективите за официално обявяване на кандидатурата му. \r\n \r\n Иса Мустафа е готов да се кандидатира отново за лидер на ЛДК (Bota Sot ) \r\nВестник Bota Sot съобщава, че настоящият лидер на „Демократическата лига на Косово“ Иса Мустафа може да се кандидатира отново за председател на фракцията на изборите на 3 август. Твърди се, че синът на Мустафа е публикувал снимка със своя баща във „Фейсбук“, където е написал „В настроение за предстоящите предизвикателства“.  \r\nСъщото издание съобщава в отделен материал, че Аджим Велиу също ще се кандидатира за председател на ЛДК, като неговите поддръжници от Подуйево вече за започнали кампания в негова подкрепа. \r\n \r\n Енвер Ходжай: Само правителство, водено от ПДК, може да завърши диалога със Сърбия (социалните мрежи ) \r\nЗаместник-председателят на Демократическата партия на Косово (ПДК) Енвер Ходжай заяви,  че само правителство, оглавено от тази фракция, може да завърши диалога със Сърбия. \r\n„Диалогът е най-непопулярния въпрос за гражданите, но е най-стратегическият въпрос за Косово. Неговото завършване служи, преди всичко, на интересите на Косово. Това бе причината да създадем широка коалиция през 2014 г., за да затворим основните въпроси на държавното изграждане. Направихме същото през 2017 г. със силни политически фигури, за да затворим диалога, но развитието на събитията показа, че само правителство със силна и водеща ПДК може да постигне това“, пише Ходжай в социалните медии. Той предупреди, че Косово ще остане в статуквото, ако не бъде постигнато споразумение със Сърбия в периода 2019-2020. \r\n \r\n Кадри Весели стартира кампанията за предсрочните избори (Gazeta Expess) \r\nПредседателят на Демократическата партия на Косово (ПДК) Кадри Весели продължава с усилията да мобилизира електорара за предсрочните парламентарни избори, като провежда срещи с партийни чловене от клоновете в страната, съобщава „Газета Експрес“. \r\nВ съобщение за пресата от ПДК обявиха, че председателят на партията се е срещнал с партийните лидери от Витина и Качаник, след като през уикенда проведе разговори с представители и на други райони.  \r\n„Нашата визия, завършването на процесите на изграждане на държавата, големите решения в полза на благосъстоянието на гражданите, смелостта да поемем нови отговорности, са само някои от причините, поради които гражданите в Косово се присъединяват към нас. Тази победа ще бъде победа на Косово, за да проправи пътя за перспективата и икономическото развитие на страната“, заяви Весели пред членовете на партията от клоновете във Витина и Качаник. \r\n \r\n Депутатът Илир Деда: ЛДК-ВВ-ПСД и Мимоза Кусари Лила в предизборна коалиция (Bota)  \r\nДепутатът от парламента на Косово Илир Деда заяви пред вестник „Бота“, че изборите ще се проведат през септември и според него опозиционните политически партии трябва да ги спечелят. Деда заяви, че е максимално ангажиран с това, ЛДК, Движение „Самоопределение (ВВ) , ПСДТ и „Алтернатива“ да се споразумеят за предизборна коалиция, като тази формация ще има силен мандат и ясна визия за управление, уверен е Деда. \r\n \r\n „Косово се нуждае от предсрочни избори, но те няма да донесат никаква промяна“ (Koha Ditore ) \r\nБрюкселският кореспондент на вестник „Коха Диторе“ Августин Пальокай пише материал срещу аргумента, че Косово, заради диалога със Сърбия, трябва да формира преходно правителство и да избегне предсрочните избори. Според Пальокай, „изборите, независимо, че няма да донесат някаква промяна за добро, защото правителството се формира на базата на сделки, а не на резултатите от вота и защото повечето политически актьори са за продан, ще позволи на Косово по някакъв начин да излезе от политическия хаос“. Той смята също, че „отдавна политическите партии в Косово са се превърнали в корпорации с клиенти, които те обслужват. Ето защо не могат да се очакват драматични промени в изборните резултати, независимо че ще има възходи и падения. Както сме видели в миналото, в Косово не е задължително популярността на партийните лидери да донесе повече гласове на техните партии. Защото хората имат само един глас и го хвърлят за партията, която служи на интересите на семейството им. Тази политическа система, която има стабилни корени на Балканите, едва ли ще се промени скоро“. \r\n \r\n Косово да проведе извънредни избори, премиерът не може да бъде заменен, съветват от САЩ (Gazeta Express)  \r\nДвама американски анализатори, Едуард Джоузеф и Даниел Сървер, твърдят, че предсрочните избори в Косово са неизбежни, след като Рамуш Харадинай подаде оставка от премирския съд след призоваване от Специализирания съд за военни престъпления в Хага, отбелязват от редакцията на електронното издание на прищинския ежедневник „Газета Експрес“ \r\nЕдуард Джоузеф, доцент в университета „Джон Хопкинс\", заяви, че правителството на Косово не може да продължи да функционира без ясна легитимност, като замени Харадинай с друга политическа фигура. Съгласно думите му, предвид настоящата политическа ситуация, предсрочните избори за ново правителство, което отразява волята на хората, са неизбежни. \r\nДаниел Сървър, професор в същия университет, смята, че предсрочните избори са решение на политическата безизходица в Косово. Според Сървер, след оставката на Харадинай предсрочните избори за добра възможност, като припомня, че опозицията отдавна настоява за провеждането им. \r\nПрезидентът на Косово Хашим Тачи направи първа стъпка към предсрочни избори, като обяви, че тази седмица ще започне консултации с политическите партии по въпроса. Очаква се обаче Тачи да поиска управляващата коалиция да предложи нов кандидат, който да замени Харадинай. Ако управляващата коалиция не издигне предложение, президентът е длъжен да започне преговори с партиите за обявяване на предсрочни избори. Експертите твърдят, че за да се премине към предсрочни избори, парламентът на Косово трябва да бъде разпуснат с две трети от гласовете на депутатите в него. \r\n \r\nРедакция:", "date": "2019.07.29", "title": "Косово се готви за предсрочни избори (ОБЗОР на косовските медии – Агенция „Фокус“)"}
{"url": "http://www.focus-news.net/news/2019/07/29/2684924/metodi-biserkov-obshtina-petrich-savmestnoto-chestvane-na-tsar-samuil-ot-balgariya-i-makedoniya-bi-doprineslo-za-podobryavane-na-vrazkite-mezhdu-dvete-darzhavi.html", "text": "Съвместното честване на цар Самуил от България и Македония би допринесло за подобряване на връзките между двете държави, както и за възстановяването на изгубеното в миналото единение на хората от двете страни на границата. Това каза за  Радио „Фокус“-Пирин  Методи Бисерков, началник на отдел „Образование“ в Община Петрич. „В крайна сметка ние се намираме само на около 20 км от съвременната ни граница с Република Северна Македония и в контекста на събитията от последните 1-2 години, сред които и договорът за добросъседство, ни дават възможност да разгърнем в още една посока обекта, а именно предлагането и включването му в един календар от общодържавни чествания между България и и Северна Македония“, посочи той. Бисерков добави, че „Самуилова крепост“ е може би най-подходящото място за отдаване на съвместна почит към героизма и славното минало, свързано с цар Самуил и тази част от историята като че ли вече наистина ще получи своето окончателно признание. \r\nНатали СТЕФАНОВА", "date": "2019.07.29", "title": "Методи Бисерков, Община Петрич: Съвместното честване на цар Самуил от България и Македония би допринесло за подобряване на връзките между двете държави"}
{"url": "http://www.focus-news.net/news/2019/07/29/2684927/prezidentat-rumen-radev-balgariya-aktivno-podkrepya-initsiativata-edin-poyas-edin-pat-i-platformata-17-1.html", "text": "България активно подкрепя инициативата „Един пояс, един път“ и платформата „17 +1“ за сътрудничество между Китай и държавите от Централна и Източна Европа. Това каза президентът на Република България Румен Радев по време на среща с представители на водещи китайски компании, участващи в изпълнението на международни стратегически проекти в рамките на инициативата \"Един пояс,един път\", предаде репортер на  Агенция „Фокус“ . Президентът добави, че не е случайност, че в България се открива глобалният център за партньорство по инициативата. „Ние отчитаме, че най-важният фактор за развитие на тези инициативи е транспортната свързаност между Китай и Европа\", добави държавният глава. „Географското и стратегическо положение на България определя най-краткият и изгоден път в тази транспортна свързаност. Убеден съм, че със съвместни усилия може да развием тази необходимост за инициативите инфраструктура в България по възможно най-бързия и добър начин в съответствие с принципите и правилата на ЕС\", добави още Румен Радев. Президентът изрази готовност да изслуша инвестиционните намерения и планове: „Надявам се на конструктивна работа с българското правителство“, каза още той.  \r\nТеодора ПАВЛОВА", "date": "2019.07.29", "title": "Президентът Румен Радев: България активно подкрепя инициативата „Един пояс, един път“ и платформата „17 +1“"}
{"url": "http://www.focus-news.net/news/2019/07/29/2684926/sport-lazarov-specheli-turnira-v-kazablanka.html", "text": "Александър Лазаров спечели турнира по тенис на червени кортове в Казабланка, Мароко. На финала поставеният под номер едно в схемата българин се наложи над втория в схемата Жордан Корея от Бразилия с 6:4, 7:5 в двубой, продължил 101 минути. \r\nТова е трета титла в кариерата на 21-годишния Лазаров в турнирите от ITF и първа от края на юли миналата година, когато спечели надпреварата в грузинския град Телави.", "date": "2019.07.29", "title": "Спорт: Лазаров спечели турнира в Казабланка"}
{"url": "http://www.focus-news.net/news/2019/07/29/2684928/dobrich-pozhar-e-goryal-v-rayona-na-zashtitena-mestnost-durankulashko-ezero-ognishtata-sa-bili-dve-s-priblizitelni-ploshti-ot-okolo-10-dka-i-27-dka.html", "text": "Служители от Регионална инспекция по околната среда и водите (РИОСВ) – Варна са участвали в проверка на място по сигнал за пожар в района на защитена местност „Дуранкулашко езеро”. Това съобщиха от  РИОСВ – Варна . Пожарът е възникнал около 17.30 часа на 26 юли и е бил потушен от служители на Национална служба „Пожарна безопасност и защита на населението“. Според съставения протокол са засегнати общо 37 дка, като огнищата са били две, с приблизителни площи от около 10 дка и 27 дка. \r\nНяма данни за засегнати тръстикови масиви. Допълнително РИОСВ-Варна ще снеме координати на мястото, за да се установи дали опожарените терени попадат в защитена територия или зона от „Натура 2000”. \r\nИнспекцията ще сезира Районната прокуратура за установяване на извършителя и предприемане на всички необходими мерки съгласно екологичното законодателство.", "date": "2019.07.29", "title": "Добрич: Пожар е горял в района на защитена местност „Дуранкулашко езеро”, огнищата са били две, с приблизителни площи от около 10 дка и 27 дка"}
{"url": "http://www.focus-news.net/news/2019/07/29/2684931/gd-granichna-politsiya-intenziven-e-trafikat-za-leki-avtomobili-na-vhod-i-izhod-na-gkpp-kalotina-kulata-makaza-kardam-durankulak-i-dunav-most-1.html", "text": "Интензивен е трафикът за леки автомобили на вход и изход на ГКПП „Калотина“, „Кулата“, „Маказа“, „Кардам“, „Дуранкулак“ и „Дунав мост 1“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На „Капитан Андреево“ е интензивен на изход за леки автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.07.29", "title": "ГД „Гранична полиция“: Интензивен е трафикът за леки автомобили на вход и изход на ГКПП „Калотина“, „Кулата“, „Маказа“, „Кардам“, „Дуранкулак“ и „Дунав мост 1“"}
{"url": "http://www.focus-news.net/news/2019/07/29/2684929/veliko-tarnovo-otkrit-be-obnoveniyat-ploshtad-v-selo-balgarsko-slivovo.html", "text": "Открит бе обновеният площад в село Българско Сливово. В церемонията се включи лично кметът на Община Свищов Генчо Генчев, предаде репортер на  Радио „Фокус“ – Велико Търново . Реконструкцията на централното пространство стартира през март, като бе извършен ремонт на цялата инфраструктура в района. Пейките, които са поставени на новия площад, бяха дарение от депутата д-р Станислава Стоянова.   \r\n„Мисля, че всичко, което направихме и това, което правим за всяко едно населено място от общината, вече дава своите резултати. Това показват и разговорите ми с кметовете на селата. Щастлив съм от факта, че и Вашия площад вече има хубав европейски вид, на който да се радват и малки, и големи. Още по-хубаво е, че по този начин ние даваме възможност нашите населени места да са живи, създаваме добри условия за младите хора, които да има защо да се връщат и да остават“, каза още Генчев. Той призова и жителите да пазят всичко, което е изградено с много усилия.   \r\nКметът на Българско Сливово Радослав Атанасов благодари на общинското ръководство и също изрази радостта си от новата придобивка, като не пропусна да си пожелае и в бъдеще в селото да продължат да се случват само хубави неща. \r\nСредствата, с които бяха извършени дейностите са в размер на близо 60 хил. лв. Те бяха осигурени от капиталовите разходи на кметство Българско Сливово и съфинансиране от страна на Община Свищов.", "date": "2019.07.29", "title": "Велико Търново: Открит бе обновеният площад в село Българско Сливово"}
{"url": "http://www.focus-news.net/news/2019/07/29/2684930/plovdiv-zam-ministar-karina-angelieva-i-direktorat-na-antarkticheskiya-institut-prof-hristo-pimpirev-otkriha-saveshtanie-na-menidzharite-na-natsionalnite-antarkticheski-programi.html", "text": "Заместник-министърът на образованието и науката Карина Ангелиева и директорът на Българския антарктически институт проф. Христо Пимпирев откриха 31-то Съвещание на мениджърите на националните антарктически програми в Пловдив (COMNAP). Домакинството на тази проява е голямо признание за авторитета на страната ни като полярна нация. Това съобщиха от пресцентъра на  Българския антарктически институт . \r\nВ съвещанието участват над 250 представители на 36 държави и 26 фирми експониращи последните достижения в индустрията обслужваща антарктическите програми. Това е най-големият форум по броя на участниците, провеждан досега. Изключително впечатление направи приветственото слово на зам.-министър Ангелиева, в което тя наблегна на  иновативните постижения и приложението им в практиката, както и на плодотворното сътрудничеството между учени и логистици от цял свят, изследващи ледения континент. \r\nВ следващите три  дни предстоят срещи на работни групи по координирането на дейностите по поддържане на базите и осигуряване на научните изследвания през предстоящия антарктически сезон. \r\n.", "date": "2019.07.29", "title": "Пловдив: Зам.-министър Карина Ангелиева и директорът на Антарктическия институт проф. Христо Пимпирев откриха Съвещание на мениджърите на националните антарктически програми"}
{"url": "http://www.focus-news.net/news/2019/07/29/2684935/sofiya-ombudsmanat-maya-manolova-se-sreshta-s-grazhdani-protestirashti-sreshtu-prezastroyavaneto-i-sas-sobstvenitsi-na-imoti.html", "text": "Омбудсманът Мая Манолова ще се срещне в институцията с представители на граждански инициативи от различни квартали на столицата, които протестират срещу презастрояването и за правото на достойно обезщетение на собствениците с възстановени имоти. Това съобщиха от пресцентъра на  Омбудсмана на Република България . \r\nМанолова инициира срещата по искане на граждани миналия четвъртък, 25 юли 2019 г., на протеста пред Столичната община на жители от кварталите „Горубляне“, „Дървеница“, „Бусманци“, „Кривина“, „Казичене“, „Обеля“, „Младост“, „Овча купел“, „Дианабад“ и др.  \r\nДовечера от 19.00 часа омбудсманът отново ще подкрепи поредния протест срещу застрояването на зелени площи, междублокови пространства и унищожаването на детски площадки, организиран в кв. „Обеля 2“.", "date": "2019.07.29", "title": "София: Омбудсманът Мая Манолова се среща с граждани, протестиращи срещу презастрояването, и със собственици на имоти"}
{"url": "http://www.focus-news.net/news/2019/07/29/2684936/pazardzhik-lek-avtomobil-gori-na-ulitsa-esperanto.html", "text": "Лек автомобил гори на улица „Есперанто“ в центъра, предаде репортер на  Радио „Фокус“ – Пазарджик . Пожарът е на паркинг, чуват се гърмежи от стъклата, които се пръскат на парчета. Димът пречи на движението по булевард „Цар Шишман“. На място пристигна полиция, очаква се пожарната. \r\n \r\nВаня НИКОЛОВА", "date": "2019.07.29", "title": "Пазарджик: Лек автомобил гори на улица „Есперанто“"}
{"url": "http://www.focus-news.net/news/2019/07/29/2684937/dobrich-preskonferentsiya-shte-se-provede-v-obshtina-kavarna-vav-vrazka-s-kampaniyata-izpey-obicham-te-na-balgarski-ezik.html", "text": "пресконференцията и срещата с медиите в Община Каварна на 11 август,неделя, от 18.00 ч. в залата в заседателната зала, на която група „Хоризонт“ ще ви разкаже много нови и любопитни неща, свързани с кампанията  „Изпей „Обичам те“ на български език“. Това съобщиха от пресцентъра на  Община Каварна . Община Каварна осигурява безплатен транспорт за всички желаещи регионални медии.  \r\nТръгване на 11 август в 17.00 часа на паркинга зад хотел „България“.", "date": "2019.07.29", "title": "Добрич: Пресконференция ще се проведе в Община Каварна във връзка с кампанията „Изпей „Обичам те“ на български език“"}
{"url": "http://www.focus-news.net/news/2019/07/29/2684932/veliko-tarnovo-izbran-e-izpalnitel-za-stroezha-na-novata-detska-gradina-v-kv-zona-v.html", "text": "Приключи обществената поръчка за избор на изпълнител за строежа на новата детска градина „Шареният замък“ в кв. „Зона В“ във Велико Търново. Избрана е фирма изпълнител от Бургас, събрала максималният брой от 100 точки, която отговаря на всички критерии, обявени от Общината. Това съобщиха за  Радио „Фокус“ – Велико Търново  от пресцентъра на Община Велико Търново. Очаква се да реалните дейности да започнат след края на законовия срок за обжалване на решението. Това вероятно ще се случи до края на лятото. \r\n„Шареният замък“ ще е първото детско заведение в сравнително новия квартал „Зона В“ и първата градина, която се изгражда в града за последните 40 години. Средствата за проекта са в размер на 1.7 млн. лв., които държавата отпусна още през 2018 година. С тях ще се построи нова сграда с пет групи за общо 120 деца. В двора ще има обособени пет отделни площадки, общ спортен терен, алеи, беседка, природен кът и опитно поле, в което малчуганите сами ще садят билки и малки зеленчуци. Срокът за изпълнение е 450 дни. \r\nЛуиза ТРАНЧЕВА", "date": "2019.07.29", "title": "Велико Търново: Избран е изпълнител за строежа на новата детска градина в кв. „Зона В“"}
{"url": "http://www.focus-news.net/news/2019/07/29/2684938/varna-rayonnata-prokuratura-zadarzha-za-srok-do-72-chasa-trima-obvinyaemi-za-prichinyavane-sredna-telesna-povreda-na-gorski-strazhar.html", "text": "С постановление на Районната прокуратура във Варна за срок до 72 часа с цел довеждането им в съда са задържани трима мъже, след като са били привлечени към наказателна отговорност за причиняване на средна телесна повреда на горски стражар и употреба на сила и заплашване с цел той да бъде принуден да извърши или да пропусне нещо по служба. Това съобщиха от пресцентъра на  Апелативна прокуратура – Варна . \r\nСпрямо обвиняемите Румен А., Орлин Б. и Васил Х. Районната прокуратура във Варна ще внесе искане във Варненския районен съд за налагане на мярка за неотклонение „задържане под стража“. \r\nНа 26 юли тази година по време на изпълнение на задълженията си горски стражари от Държавното ловно стопанство в Шерба установяват хора, които извършват незаконна сеч в гората и товарят незаконно добитите дърва в автомобили. Нарушителите се обаждат на свои близки, които пристигат. Сред тях са тримата задържани, които удрят с дърво един от служителите по горите. От удара горският стражар е със счупена ръка. \r\nПрестъплението се наказва с лишаване от свобода от 3 до 10 години. На тримата обвиняеми е повдигнато и още едно обвинение – за употреба на сила и заплашване с цел да принуди орган на властта да извърши или да пропусне нещо по служба или свързано с функцията му, което се наказва с лишаване от свобода до 6 години.", "date": "2019.07.29", "title": "Варна: Районната прокуратура задържа за срок до 72 часа трима обвиняеми за причиняване средна телесна повреда на горски стражар"}
{"url": "http://www.focus-news.net/news/2019/07/29/2684933/plovdiv-kapsula-na-vremeto-beshe-postavena-na-pl-tsentralen-za-badeshtite-pokoleniya.html", "text": "Капсула на времето беше поставена на пл. „Централен“ в Пловдив, за да разкаже за града на  бъдещите поколения, предаде репортер на  Радио „Фокус“ – Пловдив . Капсулата беше поставена от кмета инж. Иван Тотев, който коментира, че това е исторически момент за Пловдив. „Капсулата на времето е изработена от устойчив материал, затворена е херметически, за да не влиза кислород. Постарали сме се да оставим достатъчно информация в капсулата, която да даде представа за Пловдив и живота на града. Разказва се за това какво представлява форумния комплекс, площадното пространство, също за реконструкцията на площада. Изписали сме имената на хората, които участват в реконструкцията на площада. Посланието, което аз съм оставил е много кратко и е с едно изречение – пазете и обичайте града си така, както ние го правим“, каза инж. Иван Тотев. Той посочи, че в капсулата на времето са поставени и символи на града – почетен плакет на Пловдив, сребърна монета, специално изработена по случай „Европейска столица на културата“. На неразградима хартия е написана кратката история на Пловдив с информация за икономическо развитие, население, административно устройство и районни деления. Капсулата съдържа още карта на града, българско знаме, традиционната българска мартеница с чанове, дискове и флаш памет със снимки на град Пловдив, също диск с информация и видеоматериали за „Европейска столица на културата“. \r\n„Тази капсула има много повече смисъл от просто предаване на едно послание. Това е капсула, която е готова да бъде отворена след 1000 или 2000 години, за да разкаже за нашия град и за живота на хората през 2019 година. Представям си колко щастливи ще бъдат хората когато намерят тази капсула със съдържанието й вътре“, коментира Тотев. \r\nКметът на Пловдив посочи, че тази капсула на времето не е първата, която Пловдив поставя за бъдещите поколения. Такива са поставени при строежа на Централните хали от тогавашния кмет Божидар Здравков, също под паметника на Гюро Михайлов от д-р Гарабед Томасян,  първият демократично избран кмет на Пловдив. \r\n„Пловдив работи както за своето съвремие, така и за своето бъдеще“, каза още Тотев. \r\nКметът на Пловдив посочи, че реконструкцията на площада, по която се работи в момента, е втора за последните 60 години и пета за последните 2000 години. \r\nТони МИХАЙЛОВ", "date": "2019.07.29", "title": "Пловдив: Капсула на времето беше поставена на пл. „Централен“ за бъдещите поколения"}
{"url": "http://www.focus-news.net/news/2019/07/29/2684940/ek-es-shte-ima-oshte-laboratorii-ot-svetovna-klasa-za-izsledovateli.html", "text": "Научните изследователи от цяла Европа ще разполагат с още повече възможности за използване на съвременните съоръжения на Съвместния изследователски център към Европейската комисия, съобщават от  пресслужбата на ЕК. \r\nСлед първия кръг на инициативата за свободен достъп, в който бяха получени близо 100 отговарящи на условията предложения от 92 изследователски институции, допълнителни лаборатории вече са достъпни за външни учени. Те ще могат да провеждат експерименти, свързани с енергийни решения с нулеви емисии и с ядрената безопасност.  \r\nОткакто Съвместният изследователски център (JRC) отвори своите съоръжения за първи път през 2017 г., научни изследователи от 21 университета от ЕС и 3 съседни държави провеждат опити в 12 от неговите лаборатории в Геел (Белгия), Испра (Италия) и Карлсруе (Германия). Инициативата понастоящем се разширява, за да обхване Петен (Нидерландия), където се намират изследователските лаборатории на Центъра в областта на енергетиката и транспорта. Изследователите от държавите от ЕС и държавите, асоциирани към програмата за научни изследвания „Хоризонт 2020“, се приканват да кандидатстват преди 30 септември.  \r\nДве съоръжения, предназначени за разработване на водородни горивни технологии, вече са отворени в Петен: съоръжението за изпитване с природен газ под високо налягане и съоръжението за изпитване електролизьор.  \r\nСъвместният изследователски център също така отваря две модерни лаборатории в Карлсруе, предназначени за научни изследвания в областта на актинидните материали.  \r\nСъздаден е специален публичен портал с информация относно всички аспекти, свързани с инициативата за отворен достъп до научноизследователска инфраструктура на Центъра, включително публикуване на покани за представяне на предложения, информация относно условията и критериите за достъп, както и за процеса на подаване на документи.", "date": "2019.07.29", "title": "ЕК: EС ще има още лаборатории от световна класа за изследователи"}
{"url": "http://www.focus-news.net/news/2019/07/29/2684934/burgas-vazstanoveno-e-dvizhenieto-po-pat-ii-73-shumen-karnobat-v-rayona-na-s-prilep.html", "text": "Възстановено е движението по път II-73 Шумен – Карнобат в района на с. Прилеп. Това съобщиха от пресцентъра на  Агенция \"Фокус\" .", "date": "2019.07.29", "title": "Бургас: Възстановено е движението по път II-73 Шумен – Карнобат в района на с. Прилеп"}
{"url": "http://www.focus-news.net/news/2019/07/29/2684939/the-american-conservative-vreme-za-iztlaskvane-na-islyamizirashtata-turtsiya-ot-nato.html", "text": "Малко вероятно е че НАТО, въпреки огромното си желание за приемането на нови членове, щеше да покани Турция в редиците си, ако тя кандидатстваше в настоящия момент, пише Дъг Бандоу в статия за американското изолационистко списание  The American Concervative . \r\n \r\n Агенция „Фокус“ представя превод на материала без редакторска намеса и с уточнението, че той отразява единствено позицията на автора.  \r\n \r\nВъншната и военната политика трябва да се променят заедно с обстоятелствата. В годините на Студената война имаше смисъл Вашингтон да изгради Организацията на Северноатлантическия договор и да направи Турция неин член. Днес доминираното от Америка НАТО има малко смисъл, а членството на Анкара - още по-малко. \r\nВключването на Турция, което никой не бърка с демокрация в либерален западен стил, винаги е било малко смущаващо. През годините тази нация се оказа политически нестабилна, с периодична военна намеса в управлението. През 1974 г. Турция нахлу в Кипър и почти стигна до сблъсък Гърция, друга страна-член на НАТО. Последващите слаби коалиционни правителства бяха малко склонни да се справят със сериозните проблеми на страната. \r\nЗа щастие така и не се стигна до конфронтацията с Русия, а след разпадането на Съветския съюз, служители на Алианса положиха извънредно много усилия, за да подготвят нови задължения и най-накрая организираха мисии извън районите, които до голяма степен не са свързани с отбраната на Европа. Турция изигра малка роля във всяка една от тях. \r\nЩо се отнася до действията на САЩ, Анкара показа лоши отношения с Алианса - но добра геополитическа преценка – с отказ да позволи на САЩ да отворят северния фронт срещу Ирак от турска територия през 2003 г. Това доведе до разрив с Пентагона, който преди това бе най-силният адвокат на Анкара в САЩ.  \r\nНапоследък Турция играе до голяма степен злощастна роля в Сирия. В началото на сирийската война правителството на Ердоган позволи на членовете на „Ислямска държава“ лесно преминаване през границата. Контрабандата бе широко разпространена: зетът на Ердоган и петролният министър бяха обвинени, че са замесени в доходоносната, макар и незаконна търговия. В началото на 2018 г. Анкара започна офанзива срещу сирийските кюрди, които сътрудничиха със сили на САЩ срещу джихадистите. Настоявайки за създаването на буферна зона, Ердоган дори заплаши да се изправи срещу американския военен персонал. \r\nЕрдоган също се обърна и срещу Израел, което му струваше подкрепата от нейните застъпници в Америка. Анкара продължава да провокира Атина, като отказва да признае гръцкото въздушно пространство около островите близо до Турция и остава основна пречка за уреждане на кипърския въпрос. Откриването на находища на природен газ в кипърски води доведе до по-нататъшно изостряне на конфликта между Република Кипър и Турция, предизвиквайки отмъщение от страна на Европейския съюз. \r\nЕрдоган също така редовно се заиграва с широко разпространените антиамерикански настроения в Турция, обвинявайки САЩ в участието им в проваления преврат отпреди три години. Без доказателства той обвини за пуча Фетхулах Гюлен, възрастен мюсюлмански клирик, който живее в Америка от десетилетия, и след това критикува Вашингтон за това, че не е изпратил Гюлен в Турция за съдебен процес, въпреки че Анкара не предостави необходимите доказателства за екстрадиция. Правителството на Ердоган също арестува няколко американци, най-известният от които е пастор Андрю Брънсън, на лекомислени основания, очевидно, за да ги използва като разменни чипове. \r\nЗлоупотребата със съдебната система беше само един компонент от плъзгането на Турция към  автокрация. Анкара се превръща във все по-несвободна държава, в която опозицията или дори критиките към президента и управляващата партия може да доведат до загуба на работа, отстраняване от длъжност и затвор. Опитът за преврат, за който мнозина анализатори уличиха Ердоган в планирането, предостави идеалното извинение за масова чистка.  \r\nНищо от гореизложеното, освен задържането на Брънсън, нямаше значение за администрацията на Тръмп. Въпросът, който сега заплашва Алианса, е закупуването от Анкара на руски системи С-400 за противовъздушна отбрана. Нарастващото отчуждение между САЩ и Европа насърчи турския лидер да погледне на изток, особено след като руският президент Владимир Путин бързо демонстрира подкрепа към него по време на опита за преврат през 2016 г. Тръмп обвинява администрацията на Обама за провала на сделката за „Пейтриът“, но това беше решението на Ердоган; в крайна сметко той може да е искал по-добра защита срещу американските самолети. \r\nПентагонът се опасяваше, че едновременната експлоатация на С-400 и F-35, която Турция планира да закупи, ще подобри способността на Русия да сваля американските самолети при всеки бъдещ конфликт. Заместник-министърът на отбранатаЕлън Лорд обясни: „Ние се стремим само да защитим дългосрочната сигурност на програмата F-35\". Въпреки серията американски жалби, искания и заплахи, Анкара прие доставките от Русия. Вашингтон отговори, като забрани Анкара да закупува F-35. \r\nОсвен това Вашингтон планира да изхвърли Турция от производствената програма на F-35. Администрацията обмисля икономическите наказания за турското правителство и официални лица. \r\nБританският вестник  The Independent  предположи, че „провалът на Тръмп да накаже Ердоган  ще бъде пропуснат шанс да се обърне злонамерената програма на Путин за внасяне на разкол в ЕС, НАТО и всяка друга организация, за да се запазят амбициите на Русия в пейзажа след Студената война“. Въпреки това е малко вероятно Анкара да капитулира. Санкциите само биха увеличили двустранната враждебност и вероятно биха накарали Турция да затвори въздушната база в „Инджирлик“ за американците.Турция също така би могла да заеме кюрдска територия в Северна Сирия. \r\nПо-добър подход би бил избягването на по-нататъшни санкции и натиск за спиране на членството на Турция в НАТО, като е вероятно да последва и прогонването й. (Също така ядрените оръжия на Америка трябва да бъдат изтеглени от Инджирлик, независимо от разрешаването на настоящия спор). Това би било дълго закъсняла стъпка Алианса, който досега демонстрира неприлично желание за разширяване. \r\nЕдинствената сериозна потенциална заплаха за сигурността за Европа днес е от Русия. И все пак на Турция не може да се има доверие дали ще вземе страната на НАТО в конфликт. Външната политика на Анкара сега се различава значително от тази на западните държави и отношенията й с Русия, включително сътрудничеството в Сирия. Наистина, точно както след преврата Ердоган реши, че не може да се довери на офицерите си в НАТО, Алиансът не може да се довери на турски служители, които може да се окажат същински русофили. \r\nМисълта за излизане на Анкара провокира ужас сред някои членове на външнополитическата общност. Неназован „висш служител на Държавния департамент“ настоя, че „Турция е и остава важен съюзник на НАТО, важен партньор на САЩ. Нашите взаимоотношения не се дефинират единствено от въпроса за С-400“. Въпреки това предефинирането на Анкара само ще формализира променящите се отношения. На практика Турция вече е „изгубена\" за Алианса. Изкореняването на всякакви илюзии за отношенията би могло да даде поо-добра възможност на САЩ да преговарят с Анкара за Сирия или който и да било друг въпрос. \r\nРазбира се, Ердоган няма да бъде вечно президент. Уолтър Ръсел Мийд, журналист от  The Wall Street Journal , твърди, че „Вашингтон трябва да помни, че Турция е по-голяма от един човек и да се съсредоточи в дългосрочен план\".  \r\nТурското население вече е едно от най-враждебните към Америка в света, като само 18% от него гледа на САЩ благоприятно. Данните са за 2017 г. Невероятните 72% ни възприемат като „голяма заплаха\". Това е най-високото ниво сред 30-те държави, в които изследователският център „Пю“ е провел изследването.  \r\nНещо повече, нарастващата ислямизация в Турция отразява повече народни убеждения, отколкото правителствена политика. Това прави противопоставянето срещу Америка по-вероятно и по-малко вероятно помирението с Израел. Предишните националистически правителства третираха Гърция и Кипър по-студено и кюрдските граждани по-строго, отколкото го прави Ердоган. \r\nАманда Слоут от Института „Брукингс“ отбеляза: „Анкара се чуди дали Вашингтон се грижи за нуждите си от сигурност и Вашингтон се чуди дали Анкара е надежден съюзник“. И двата отговора са не. Но това няма да се промени. Малко вероятно е че НАТО, въпреки огромното си желание за приемането на нови членове, щеше да покани Турция в редиците си, ако тя кандидатстваше в настоящия момент \r\nАнкара реши да напусне Алианса. САЩ и други членове трябва да ратифицират това решение и да работят с Турция, за да създадат нова рамка на сътрудничество, в което техните интереси се съгласуват. Новите обстоятелства изискват нови политики. \r\n \r\n Тереза Герова", "date": "2019.07.29", "title": "The American Conservative: Време за изтласкване на ислямизиращата Турция от НАТО"}
{"url": "http://www.focus-news.net/news/2019/07/29/2684943/smolyan-obyaven-e-za-mestno-izdirvane-tefik-iseinov-mehmedov-na-75-g-ot-s-krayna-obsht-madan.html", "text": "Обявен е за местно издирване Тефик Исеинов Мехмедов  на 75 г.  от с. Крайна, общ. Мадан. Това съобщиха от  ОДМВР - Смолян . Мехмедов последно е забелязан около 12:00 ч. на 27 юли в лечебно заведение \"Хоспис-Мадан\" ЕООД, когато по време на обедното хранене е напуснал лечебното заведение без да съобщи на никого. Сигналът е подаден от управителя на хосписа. Мехмедов е бил облечен с пуловер с дълъг ръкав и тъмносин анцуг, като вероятно е без обувки, по чорапи. Тефик Мехмедов е настанен във въпросното заведение от около 5 месеца, като за това време е установено, че той не е ориентиран за време и място. Към този момент Мехмедов все още е в неизвестност и няма следа. ОДМВР - Смолян призовават всеки, който има информация за Тефик Мехмедов, да съобщи на телефон 112 или в най-близкото районно управление на МВР.", "date": "2019.07.29", "title": "Смолян: Обявен е за местно издирване Тефик Исеинов Мехмедов  на 75 г.  от с. Крайна, общ. Мадан"}
{"url": "http://www.focus-news.net/news/2019/07/29/2684945/sofiya-predstoyat-kratkotrayni-spiraniya-na-dvizhenieto-na-avtomagistrala-hemus-na-30-yuli.html", "text": "Във връзка с планирана подмяна на далекопроводи, ОДМВР-София информира водачите на моторни превозни средства, че на 30 юли, за времето от 9.00 до 16.00 часа, в района на 52 км на автомагистрала \"Хемус\" движението и в двете посоки ще бъде спирано пет пъти за около 5 минути. Това съобщиха от пресцентъра на  ОДМВР - София . Екипи на Пътна полиция ще регулират движението в участъка.", "date": "2019.07.29", "title": "София: Предстоят краткотрайни спирания на движението на автомагистрала \"Хемус\" на 30 юли"}
{"url": "http://www.focus-news.net/news/2019/07/29/2684947/burgas-ansambal-camerata-pontica-predstavya-tvorbi-na-vladigerov-pipkov-i-goleminov-v-ekspotsentar-flora-na-30-yuli.html", "text": "„Вечер на българската музика“ е вторият концерт на ансамбъл „Camerata Pontica“ от цикъла „Класично и автентично“, който ще се проведе на 30 юли, от 19.00 ч. в Експоцентър „Флора“. Това съобщиха от пресцентъра на  Община Бургас . Концертът обединява в една програма творби на композиторите Панчо Владигеров, Марин Големинов и Любомир Пипков с автентичен фолклор и обработки на Георги Андреев и Коста Колев. Оригиналната народна песен и нейното творческо преосмисляне са в основата на националния ни музикален стил, търсен и утвърждаван в творчеството на второ поколение български композитори. „Camerata Pontica“ е името, което обединява нашата любов към музиката, морето и родния Бургас. Този концерт е и израз на почит към традицията и силата на българското музикално наследство.", "date": "2019.07.29", "title": "Бургас: Ансамбъл „Camerata Pontica“ представя творби на Владигеров, Пипков и Големинов в Експоцентър „Флора“ на 30 юли"}
{"url": "http://www.focus-news.net/news/2019/07/29/2684948/haskovo-32-godishen-mazh-obyaven-za-izdirvane-s-evropeyska-zapoved-za-arest-e-zadarzhan-v-grada.html", "text": "При проведена специализирана полицейска операция от служители на  ГД “Национална полиция“ и ОДМВР-Хасково на 26 юли в град Хасково е установен 32-годишен от града. Това съобщиха от пресцентъра на  МВР . Мъжът е обявен за издирване на 4 април тази година с цел арест и екстрадиция във връзка с изпълнение на Европейска заповед за арест, издадена от прокуратурата в Атина. Според данните до този момент, през 2018 г. той е участвал в извършването на тежко криминално престъпление на територията на Република Гърция.  \r\nСлед задържането, на 32-годишния мъж е наложена мярка за неотклонение съобразно изпълнението на ЕЗА. За задържането на издирваното лице е уведомена Окръжна прокуратура-Хасково.", "date": "2019.07.29", "title": "Хасково: 32-годишен мъж, обявен за издирване с европейска заповед за арест, е задържан в града"}
{"url": "http://www.focus-news.net/news/2019/07/29/2684946/sport-patrik-evra-obyavi-prekratyavane-na-sastezatelnata-si-kariera.html", "text": "Дългогодишният краен защитник на Манчестър Юнайтед Патрис Евра обяви, че слага край на състезателната си кариера. 38-годишният французин заяви, че иска да се посвети на треньорска кариера и добави, че вече кара курсове за лиценз от УЕФА. Евра подчерта, че ако всичко върви по план, до година и половина ще има възможност да застане начело на някой отбор. \r\nЕвра е играл за много отбори, включително за Ювентус, Монако, Марсилия и Манчестър Юнайтед. С последния стана пет пъти шампион на Англия, а веднъж спечели Шампионската лига. Последният му клуб бе Уест Хям, за който изигра пет мача през 2018 г.", "date": "2019.07.29", "title": "Спорт: Патрик Евра обяви прекратяване на състезателната си кариера"}
{"url": "http://www.focus-news.net/news/2019/07/29/2684941/iliyan-vasilev-tsentar-za-balkanski-i-chernomorski-izsledvaniya-ima-ideya-za-nagrada-na-imeto-na-aleks-aleksiev.html", "text": "Има идея за награда на името на Алекс Алексиев. Това каза за дневният блок на  Радио „Фокус“  Илиян Василев, член на Управителния съвет на Центъра за балкански и черноморски изследвания във връзка с кончината на Алекс Алексиев председател на Центъра за Балкански и Черноморски изследвания. „От Центъра за балкански и черноморски изследвания ще преценим по какъв начин да увековечим паметта му и да продължим неговото дело.  Вековете не са ни подвластни, но поне паметта трябва да се запази. Ще издадем книгата, която Алекс Алексиев искаше да издаде за баща си, както и сборник с неговите най-добри публикации. Най-важното е хората да разберат, че България изгуби изключителен син“, каза той. Илиян Василев разказа, че Алекс Алексиев е написал няколко настолни книги по криминология. Той допълни, че неговият живот е приличал на легенда, в която има повече драма от романите и филмите, които познаваме. Любимото му място е било село Лещен при поета Борис Христов, разказа още Василев. Според Илиян Василев Алекс Алексиев не е бил харесван от властта и не е достатъчно оценен в България. Той допълни, че човек се лекува от много неща, но не и от посредствеността. \r\n \r\nЕлеонора ЧОЛАКОВА", "date": "2019.07.29", "title": "Илиян Василев, Център за балкански и черноморски изследвания: Има идея за награда на името на Алекс Алексиев"}
{"url": "http://www.focus-news.net/news/2019/07/29/2684944/smolyan-58-godishen-mazh-e-s-opasnost-za-zhivota-sled-kato-e-padnal-s-avtomobila-si-v-reka-na-patya-cherna-ardino-kardzhali.html", "text": "58-годишен мъж е с опасност за живота, след като е загубил контрол над автомобила си и е падал в река. Това съобщиха от  ОДМВР – Смолян . Инцидентът е станал на 27 юли около 14.05 ч. на път III-865 (Черна-Ардино-Кърджали) при км 2+600. Лек автомобил със смолянска регистрация, управляван от 58-годишен мъж от с. Мъглища, община Мадан, при излизане от ляв завой, в опит да избегне появили се на пътя две сърни, губи контрол над автомобила, излиза от платното за движение, преобръща се по стръмен скат от около 80 метра и пада в реката. В резултат на произшествието водачът е получил множество наранявания - счупване на лява ключица, десен лакът,първи лумбален прешлен, 11-ти гръден прешлен, контузия на бял и черен дроб. Пострадалият е настанен е за лечение и наблюдение в реанимацията в МБАЛ-Смолян с опасност за живота. Използван е обезопасителен колан. Произшествието е посетено от екипи на „Пътна полиция“, екип на РСПБЗН-Мадан и дежурна оперативна група при Районно управление на МВР-Мадан. По случая е образувано досъдебно производство.", "date": "2019.07.29", "title": "Смолян: 58-годишен мъж е с опасност за живота, след като е паднал с автомобила си в река на пътя Черна-Ардино-Кърджали"}
{"url": "http://www.focus-news.net/news/2019/07/29/2684950/pazardzhik-pochti-napalno-izgorya-lekiyat-avtomobil-koyto-se-zapali-v-tsentara-na-grada.html", "text": "Почти напълно изгоря лекият автомобил, който се запали на паркинга на улица „Есперанто“ в центъра на Пазарджик, предаде репортер на  Радио „Фокус“ – Пазарджик . В резултат на пожара гръмнаха гумите и се пръснаха стъклата на автомобила. Очевидци се опитаха да го преместят по-далеч от останалите паркирани коли, но лекият автомобил се заби в друга кола, по която също са нанесени материални щети. Екип на пожарната с противопожарен автомобил успя с бързи действия да потуши пожара. Пожарникарите продължават да обливат с вода изгорелия автомобил.  \r\nВаня НИКОЛОВА", "date": "2019.07.29", "title": "Пазарджик: Почти напълно изгоря лекият автомобил, който се запали в центъра на града"}
{"url": "http://www.focus-news.net/news/2019/07/29/2684955/prezidentat-rumen-radev-shte-se-sreshtne-s-predsedatelya-na-kamarata-na-predstavitelite-na-republika-kipar-dimitris-siluris.html", "text": "На 30 юли, от 16.45 часа, на „Дондуков“ 2 президентът Румен Радев ще се срещне с председателя на Камарата на представителите на Република Кипър Димитрис Силурис. Това съобщиха от  прессекретариата на държавния глава . Гостът и ръководената от него парламентарна делегация са на официално посещение у нас.   \r\nВизитата е по покана на председателя на Народното събрание Цвета Караянчева.", "date": "2019.07.29", "title": "Президентът Румен Радев ще се срещне с председателя на Камарата на представителите на Република Кипър Димитрис Силурис"}
{"url": "http://www.focus-news.net/news/2019/07/29/2684952/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  отново ще проследим актуалните теми за Община Петрич. Националният парк-музей „Самуилова крепост” към Исторически музей – Петрич е разположен на 5-6 км северно от село Ключ, община Петрич - там, където склоновете на Беласица и Огражден планина се приближават и образуват Ключката клисура. Мястото е било заселено още от ІV-ІІІ век пр.н.е., но най-бурният период в неговата история е свързан с царуването на Самуил (997-1014 г.). Историята на крепостта е свързана с трагични за българите събития. В началото на лятото на 1014 г. византийският император Василий ІІ навлязъл в Ключката клисура с голяма войска. След няколко безплодни опита да пробие защитата на българите, той се оттеглил и потърсил друг път през Беласица. На 29 юли армията му преминала през Мътница и се явила в тил на българската войска, която въпреки яростната съпротива претърпяла пълно поражение. 14000 български войници били взети в плен от византийците. В памет на тези събития, през 1982 г. на същото място е изграден мемориален комплекс „Самуилова крепост”, част от едноименния Национален парк-музей. Повече за обекта и за значението му за нашето културно-историческо минало, научаваме от Методи Бисерков, началник на отдел „Образование“ към Община Петрич. А за Беласишката битка, от която отбелязваме годишнина днес, ще разговаряме с директора на Исторически музей-Петрич – д-р Сотир Иванов. Ще Ви представим повече информация и за обновения спортен терен на Професионална гимназия „Пейо Яворов“. \r\n \r\n Очакваме и Вас на телефоните в студиото: 0885 303 373 и 073/ 88-55-81 или на e-mail: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Натали Стефанова.", "date": "2019.07.29", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/07/29/2684953/pazardzhik-vremenno-zatvorena-za-dvizhenie-e-ulitsa-esperanto-v-tsentara-na-grada-zaradi-izgoreliya-se-lek-avtomobil.html", "text": "Временно затворена за движение е улица „Есперанто“ в центъра на Пазарджик заради изгорелия лек автомобил, предаде репортер на  Радио „Фокус“ – Пазарджик . Пожарникарите преместват изгорялата кола. От полицията съобщиха, че при инцидента са засегнати два паркирани в съседство леки автомобила. Причините за инцидента се изясняват. По първоначални данни вероятно огънят е причинен от техническа неизправност. \r\nВаня НИКОЛОВА", "date": "2019.07.29", "title": "Пазарджик: Временно затворена за движение е улица „Есперанто“ в центъра на града заради изгорелия се лек автомобил"}
{"url": "http://www.focus-news.net/news/2019/07/29/2684951/inzh-vladislav-ivanov-obshtina-pleven-zapochna-podnovyavaneto-na-horizontalnata-markirovka-v-grada.html", "text": "Започна подновяването на хоризонталната маркировка в Плевен. Това каза каза за  Радио „Фокус“  инж. Владислав Иванов, ръководител дирекция „Строителство, техническа инфраструктура и екология“ в Община Плевен. „До края на месец август ще бъдат освежени и пешеходните пътеки. Експерти от Община Плевен изготвиха протокол, в който е описано и състоянието на  местата за преминаване – дали са за почистване, или за възстановяване“, каза инж. Владислав Иванов. Той допълни, че срокът на годност на пешеходните пътеки от  пластик е 3 години. „Тези, които са в гаранция, ще бъдат възстановени за сметка на изпълнителя. По нов проект ще бъде ремонтирано тази година кръстовището между улиците „Хаджи Димитър“ и „Самуил“. Дейностите са по договор на Община Плевен за ремонт на уличната пътна мрежа в града“, каза още инж. Владислав Иванов. „Миналата година общинските съветници решиха ремонтът на възловия участък да остане за 2019 г., като се избере най-подходящият и безопасен вариант. Предстои издаването на строително разрешение. Другата обособена позиция по договора е за изграждане на тротоар в участък по ул. „Св. Климент Охридски“, допълни инж. Владислав Иванов.  \r\nВиолета КРЪСТЕВА", "date": "2019.07.29", "title": "Инж. Владислав Иванов, Община Плевен: Започна подновяването на хоризонталната маркировка в града"}
{"url": "http://www.focus-news.net/news/2019/07/29/2684954/the-guardian-raab-smyata-che-dzhonsan-nyama-da-pregovarya-dokato-es-ne-se-otkazhe-ot-predpazniya-mehanizam-za-irlandskata-granitsa.html", "text": "Министърът на външните работи на Великобритания Доминик Рааб смята, че Борис Джонсън няма да поднови преговорите с Европейския съюз, докато не бъде премахнат предпазният механизъм за ирландската граница, съобщава електронното издание на британския вестник  The Guardian. \r\nПреди Борис Джонсън да стане министър-председател имаше спекулации за това, че веднага след избирането му той ще посери Брюксел, Берлин и Париж, за да говори с европейските лидери във връзка с новите си искания за излизане на Великобритания от Съюза. В петък правителството на Германия заяви, че Джонсън е приел предложението на Ангела Меркел да се срещнат в „близкото бъдеще“. Но той самия е на път да се откаже от тази възможност. Daily Mail пише, че Джонсън няма планове да посещава европейски столици това лято и че сериозни преговори няма да бъдат проведени с Брюксел чак до европейската среща на високо равнище, която започва на 17 октомври. В интервю за предаването Today Programme на Radio BBC Доминик Рааб потвърди информацията. \r\nНа въпрос дали премиерът има планове да посети европейски столици, Рааб отговори, че предстоят серия от срещи, но единствената конкретна, която той посочи е тази в Гимних – неформална среща между министрите на външните работи на ЕС в края на август. Външният министър игнорира въпроса дали Джонсън ще се срещне с европейските лидери по-рано и наблегна на това, че той още не е говорил с Лео Варадкар, ирландския министър-председател. Рааб загатна, че няма смисъл Великобритания да започва преговори, докато ЕС не се съгласи да се откаже от клаузата.  \r\nТой заяви, че е говорил със Саймън Ковъни, ирландския министър на външните работи, както и с други европейски външни министри и ще продължи да разговаря с тях, като добави, че ако има как да се постигне сделка, такава ще бъде осъществена. Няма как обаче да се пренебрегне факта, че последната сделка е била отхвърлена с историческо мнозинство от английския парламент и дори е довела до оставката на министър-председателя Тереза Мей. ЕС трябва да променят становището си и ако не го направят, британските политици е нужно да са готови да разрешат казуса по някакъв начин. \r\nНовият министър-председател на няколко пъти заяви, че промяната, която се изисква от ЕС, е премахването предпазния механизъм от споразумението за оттегляне.", "date": "2019.07.29", "title": "The Guardian: Рааб смята, че Джонсън няма да преговаря, докато ЕС не се откаже от предпазния механизъм за ирландската граница"}
{"url": "http://www.focus-news.net/news/2019/07/29/2684942/burgas-spice-music-festival-shte-se-provede-na-9-i-10-avgust.html", "text": "Spice music festival наближава, а до края на месец юли феновете на музиката от 90-те могат да си закупят билети на промоционалната цена от 77 лв. Това съобщиха от пресцентъра на  Община Бургас . От 1 август цената за двудневен билет ще бъде 88 лв. Фестивалът ще се проведе на 9 и 10 август до Морска гара и ще събере на една сцена East 17, 2 Unlimited, No mercy, Rednex, Sonique, Dr. Alban, Haddaway, Cappella, La Bouche, SNAP!, 2 Brothers on the 4th floor, Ice MC. Към тях се присъединяват Ъпсурт и Deep Zone Project със своите хитове от 90-те. Освен стандартния билет за фестивала, феновете могат да се снабдят и с VIP билет, който дава възможност да използват специален вход, ВИП зона с невероятна гледка към сцената, уникална фестивална карта за разплащане с подпис от любим артист, възможност за среща с някой от изпълнителите и много други привилегии. Билети се продават в мрежата на EasyPay в цялата страна и онлайн на   Eднодневни пропуски ще могат да се купуват на място. Феновете, които вече имат обикновен билет, имат възможността да го надградят до VIP билет –  . Spice music festival – 90’s edition се организира от „Културно-масова дейност“ ЕООД, Община Бургас и Пристанище Бургас. \r\n.", "date": "2019.07.29", "title": "Бургас: Spice music festival ще се проведе на 9 и 10 август"}
{"url": "http://www.focus-news.net/news/2019/07/29/2684956/unss-zapalni-na-100-mestata-po-darzhavna-porachka-i-obyavi-priem-za-plateno-obuchenie.html", "text": "Поради запълване на всички места от държавната поръчка Университетът на национално и световно стопанство (УНСС) в София обяви прием само в платено обучение в професионалните направления  „Икономика”, „Администрация и управление“, „Политически науки“, „Социология антропология и науки за културата“, „Обществени комуникации и информационни науки“ и „Право”. Това съобщиха от  УНСС . \r\nСрокът за подаване на документи е от 29 юли до 31 юли.  \r\nКласирането е на 2 август, а записването - от 5 до 7 август. \r\nПовече информация е публикувана  .", "date": "2019.07.29", "title": "УНСС запълни на 100% местата по държавна поръчка и обяви прием за платено обучение"}
{"url": "http://www.focus-news.net/news/2019/07/29/2684959/tass-puskat-programa-za-pokazvane-na-zamarsyavaneto-na-cherno-more.html", "text": "Програма, показваща замърсяването на водите по плажовете на Черно море, ще заработи през лятото на 2020 година. Това заяви за  TACC ръководителят на работната група на Националната технологична инициатива „Маринет“ Александър Пински. \r\n„Учениците анализираха десетки изображения от акваторията на Черно море и изградиха методология за прогнозиране на разпространението на замърсяването в зависимост от метеорологичните и спътниковите данни. Мога да предположа, че услугата ще се появи до следващото лято”, увери Пински. \r\nСпоред него, услугата ще предлага показване на замърсяването на морето и ще прогнозира разпространението му. Тя е създадена от ученици от образователния център „Сириус“, докато разработчикът на услугата ще бъде Skanex, инженерингова компания, която обработва сателитни изображения. \r\n„Изготвеният проект предвижда къде ще се озовават отпадъчните в зависимост от различните условия. Това е невъзможно да се определи от сателитните изображения - спътникът вижда какво има на повърхността, а вятърът и теченията нарушават тази картина”, пояснява Пински. \r\n \r\n Тереза Герова", "date": "2019.07.29", "title": "ТАСС: Пускат програма за показване на замърсяването на Черно море"}
{"url": "http://www.focus-news.net/news/2019/07/29/2684949/ea-daily-kakvo-shte-poiskat-ot-sarbiya-za-evropeyskiya-morkov.html", "text": "След като САЩ започнаха да оказват натиск върху Белград чрез силите на албанските сепаратисти, те предизвикаха отмъщение от страна на сърбите и ги принудиха да се сближат с  Русия. Остава да се види дали играта на Брюксел е против намеренията на Вашингтон или дали изпълнява обявените по-рано нови инициативи на САЩ по въпроса за Косово, пише руското електронно издание  EA Daily  в материал, представен без редакторска намеса. \r\n \r\n Сладката ария на френския гост \r\n \r\nФактът, че американците имат пореден проект за Косово, който Вашингтон възнамерява да представи през септември тази година, в последно време се обсъжда доста активно от всички заинтересовани страни. Конкретно, сръбският президент Александър Вучич вече изказа по този въпрос, като заяви, че не очаква американската инициатива да бъде лека за неговата страна. Това е напълно оправдано, тъй като предишните инициативи, изпълнени с ръцете на косовско-албанските марионетки при публичното одобрение на задокеанските политици, бяха пределно агресивни и еднозначни: създаване на собствена армия, въпреки историческата Резолюция 1244 на Съвета за сигурност на ООН; въвеждане на 100-процентови мита върху стоките от Сърбия и Босна и Херцеговина, в рамките на която същество Република Сръбска с непримиримия по отношение на албанските сепаратисти Милорад Додик; наказателни рейдове на албанския спецназ и полиция в сръбските анклави и масови арести на сърби по скалъпени обвинения, както и пребиване на руски дипломат; опит за „национализация“ на частично принадлежащия на Белград металургичен комплекс „Трепча“. \r\nВ отговор на това Сърбия приведе армията си в повишена бойна готовност, придвижвайки отделни части към границата с откъснатата област, купи оръжия от Русия и Беларус и заплаши да отговори твърдо на репресиите спрямо сънародниците си. А освен това заяви, че каквито и да е преговори с Прищина ще бъдат възможни само след отмяната на въведените мита. Изглеждаше, че ситуацията е в задънена улица и след черногорската и северномакедонската победи процесът на пълно поглъщане на Западните Балкани е в застой. Но изведнъж... \r\n„Няма магическо решение, то не е в джоба на Русия или в джоба на Съединените щати, отговорът е във вашите сърца и в умовете на онези, които вземат решения“. \r\nЕто как витиевато, по френски маниер, се изказа за перспективите за разрешаване на косовския въпрос неотдавна посетилият Сърбия президент на Франция Еманюел Макрон. \r\nИ изглежда, че е успял да очарова сръбския си колега Александър Вучич, който след тази среща признава пред журналисти, че са говорили с госта „толкова дълго, че е трудно да си спомни една тема, която не са засегнали“. Като добавя, че „направих всичко, за да може Франция да ни помогне, както по пътя към Европа, така и при решаването на кризата в Косово и Метохия“. \r\nПодобно изявление не може да бъде приписано по никакъв начин на склонността на сръбския президент към дълги и многозначителни фрази, тъй като наистина сред резултатите от посещението на Макрон е подписването на 22 споразумения както в областта на икономиката, така и всички видове интеграционни процеси, които би трябвало да доближат Сърбия към ЕС. Така след посещението беше посочено, че „двете страни възнамеряват да отдадат голямо значение на европейското културно пространство, да насърчават равенството между жените и мъжете и да подкрепят борбата срещу всички видове дискриминация“. Плюс, например, „да поддържат регионалното младежко сътрудничество и помирението при дългосрочната подкрепа на Регионалното бюро за младежко сътрдничество“. Също така беше съобщено, че с помощта на Франция проектът WB6 Lab ще бъде стартиран в Сърбия с цел „насърчаване на модел на социално и съвместно предприемачество за млади предприемачи в Западните Балкани“. А европейските програми Erazmus + и Horizon 2020 плюс Университетската агенция за франкофония (AUF) обещаха да помогнат за „интегриране на образователната система на Сърбия в европейското пространство за висше образование“ чрез „междууниверситетско партньорство и научна мобилност“. \r\n \r\n Сърбия изпревари Европейския съюз в готовността за интеграция?  \r\n \r\nПределно ясно е също, че всички тези сложни институции, освен че популяризират френски език и култура, забележимо отстъпили позиции на фона на англо-американската експанзия, ще привличат талантливи млади сръбски учени във Франция, а освен това ще насърчават всякакви видове ЛГБТ-толерантни дела, заедно със собствения си възглед за историята и съвременността, но... Освен цялата тази рутинна подривна работа, Макрон каза нещо, което звучеше като фундаментална позиция: \r\n„Не можем да кажем, че днешният Европейски съюз функционира добре“, отбеляза френският лидер. „Според мен, за да сме готови да приемем Сърбия, той трябва да се реформира паралелно с реформите, които провежда тя“. \r\nТоест, според Макрон, се оказва, че Белград вече не отговаря на високите европейски стандарти, а напротив, Брюксел не е в крак. И всичко това може да се приеме като още един дипломатически реверанс, но гостът обеща скоро да организира среща на представители на сепаратисткото Косово и Сърбия, с посредничеството на неговата любима Ангела Меркел. \r\n„Европа е комплекс от държави, а Сърбия и Косово са европейски държави, които трябва да станат част от ЕС. Националната гордост не може да предотврати компромиса“. \r\nОт една страна, последното изявление може лесно да бъде приписано както на Прищина, така и на Белград, но Косово вече бяха възприели доста нервно факта, че Макрон е посещавал съседите, но съвсем съзнателно не е дошъл при тях. И това, че Франция има намерение да продаде на Сърбия партия ПЗРК „Мистрал“. \r\nМоже би, Европа действително е решила да играе своя собствена игра, различна от тази на САЩ, след като е видяла неотстъпчивостта на Белград и е решила, за разлика от Вашингтон, да използва не пръчка, а морков. Нещо повече, последните агресивни инициативи на Косово бяха посрещнати с враждебност от всички европейски лидери, включително от генералния секретар на НАТО Йенс Столтенберг. Лесно е за американците да решават проблемите в Стария свят със сила с помощта на техните непредсказуеми и агресивни албански васали, чиято организирана престъпност отдавна е ужасът на Европа. Но именно европейците живеят с всичко това. \r\nПодобна версия може да се разглежда, предвид историята на същата бивша Югославия – например, Босна, когато, след като отдели Словения и Хърватия, Европа ислаше да се удовлетвори с това да създаде пълноценна федерация от Босна, но в работата се намесиха заложилите на САЩ местни мюсюлмани. След това войната продължи още няколко години. Очевидно е, че в Европа не са желани повторения от 90-те години. \r\nБуквално три дни след посещението на Макрон вицепремиерът и ръководител на сръбското външно министерство Ивица Дачич проведе среща във Вашингтон със съветника по националната сигурност на САЩ Джон Болтън. И според Дачич, Болтън е уверил госта, че Съединените щати в своята политика вече не следват стереотипите от преди двадесет години, оценяват положително последните действия на Сърбия, изразяват убеждението си, че Прищина трябва да бъде принудена да премахне 100-процентовите мита върху сръбските стоки и са готови да съдействат за търсенето на компромисно решение на косовския въпрос. \r\nА три дни по-късно, същият този Дачич, на международна конференция на министрите на външните работи, посветена на свободата на вероизповеданията, разказа за гоненията на сръбското православие в Косово. Разказа за това, което не е тайна за никого, който се занимава с Балканите. Но ако по-рано на високите събрания зад океана предпочитаха да игнорират тази истина, то сега Дачич бе изслушан внимателно. Не без съчувствие. \r\nМоже да се предположи, че в САЩ всичко не е толкова недвусмислено, особено след като, както знаете, има различни центрове на власт, конфронтацията между които се проектира в международния дневен ред. Освен това президентските избори не са толкова далеч. Ето защо е възможно да се предположи, че един от конкуриращите се американски кланове е решил да заложи на умиротворяване на сърбите и на търсене на компромис. \r\n \r\n „Кемска енория“ по сръбски \r\n \r\nНо ето кое е по-интересно. В светлинатана на последните събития в пресата и в експертната общност  отново заговориха за очертанията на косовския „компромис“. По-точно за размяната на територии между Белград и Прищина, според които към Сърбия ще отидат северните, предимно населени със сърби анклави в Косово, а към албанските сепаратисти ще премине предимно населената с албанци сръбска Прешевска долина. \r\nПриказките, че самият Вучич е склонен на подобен вариант, циркулират отдавна. Отделен въпрос е, че косовското ръководство се отнасяше, като цяло, отрицателно към подобна размяна и ако президентът Хашим Тачи допускаше някакъв обмен на територии, то премиерът Рамуш Харадинай бе категоричен противник на подобно решение. Сега последният отиде в Хага и изглежда, че вече нищо не може да попречи на реализацията на плана... \r\nПо-рано Брюксел постави 35 условия на Белград, при изпълнението на които Сърбия може да претендира за членство в ЕС. Сред тях бе и признаването на Косово. И сръбската страна, неизменно заявявайки за своя европейски избор, както можеше отлагаше изпълнението на повечето точки. Сега красноречивият Макрон намекна, че Сърбия е чудесна, а ЕС е можел да действа другояче. И всичко това бе казано на фона на реконструкцията на Паметника на благодарността към Франция в Белград, който е издигнат в чест на събитията от Първата световна война, когато френският флот евакуира на остров Корфу разбитата от немците сръбска армия, следвана по петите от врага. Наистина, това се случва само, след като Николай II заплашва съюзниците да спре всички активни бойни действия на фронта. Но в монумента, разбира се, не е отразена ролята на руския цар, Руската Империя рухва, а Франция става приятел на Сърбия. поменът за специалните отношения продължава дори десетилетия по-късно, до момента, в който Париж допринася значително за разпадането на Югославия и участва в кампанията за опорочаване на сръбския народ. Чудно ли е, че през това време монументалната благодарност е избледняла и разлагаща се. И сега, изглежда, Франция отново е назначена за най-добра приятелка на Сърбия. \r\nПо принцип всичко, което се случва, се вписва перфектно в процеса на европейска интеграция на тази балканска страна. По който тя върви криво-ляво, като единствено не желае да влиза в НАТО и да въвежда санкции срещу Русия. И самата Русия чрез първите лица на държавата поощрява този вектор, като постоянно заявява, че „уважава избора на сръбския народ“. На който не му остава нищо друго, още повече, че Москва не предлага никакви алтернативни проекти на белград. \r\nЗатова загубата на Южно и Централно Косово може да бъде цената, която ще приближи Сърбия към Европейския съюз. Впрочем, много големи са шансовете, дори да получи това от сърбите, Западът да ги захвърли под всеки удобен предлог. И, да, докато можеш да предполагаш каквото си искаш и да строиш най-различни прогнози, все пак е любопитно да узнаеш, точно какво ще предложат САЩ по косовския въпрос през септември тази година. \r\n \r\nПревод и редакция:", "date": "2019.07.29", "title": "EA Daily: Какво ще поискат от Сърбия за европейския морков"}
{"url": "http://www.focus-news.net/news/2019/07/29/2684958/burgas-avtobus-e-avariral-na-300-metra-predi-mestnostta-poda-v-posoka-sozopol-burgas.html", "text": "Автобус е аварирал на 300 метра преди местността „Пода“ в посока Созопол – Бургас. Това съобщи слушател на  Радио „Фокус“ – Бургас . Пътниците са излезли извън автобуса, но все още не са ясни причините за аварията. Шофьорите трябва да бъдат внимателни, защото трафикът е интензивен, а автобусът се намира на пътното платно. \r\nМария КУРТЕВА", "date": "2019.07.29", "title": "Бургас: Автобус е аварирал на 300 метра преди местността „Пода“ в посока Созопол – Бургас"}
{"url": "http://www.focus-news.net/news/2019/07/29/2684957/biznes-info-makedoniya-nyakolko-stapki-kam-vakantsiyata-na-mechtite.html", "text": "След като живакът на термометъра надвиши 30 градуса, първото нещо, което идва на ум, е лятната почивка. Всички ние с нетърпение очакваме годишната ваканция, наслаждавайки се на слънцето, водата, плажа. Но за да бъдете истински реални, трябва да обърнете внимание на няколко важни неща, предава македонското електронно издание  „Бизнес инфо“ . \r\n \r\n Добрата подготовка е полусвършена работа:    \r\n \r\nПланирането на лятната ваканция е много важна дейност, като се започне с избор на местоположение, настаняване, транспорт, планирани посещения на околните места, характерни за мястото, където отивате. Важно е да се направи бюджет според нуждите и възможностите. В това число разходите за храна, допълнителни дейности, закупуване на подаръци за близки, сувенири.  \r\n„Бизнес инфо“ пише, че е важно да се избере мястото, което ви подхожда най-много, в зависимост от това дали отивате сами, с фирма, със семейство, с малки деца. От това следва и начинът на пътуване – с автобус, кола, самолет, предава Радио „Фокус“ в рубриката „Балкански туристически часовник“.  \r\n \r\n Не забравяйте да вземете необходимите неща за почивка: \r\n \r\nКуфарът трябва да бъде добре организиран, в него да се намери място за всички необходими неща – дрехи, бански костюми, хавлиени кърпи, козметика, лекарства.  \r\nВземете с вас достатъчно пари, за да можете да уредите всички задължения, които имате, но си вземете повече пари за всеки случай. Това ще ви накара да се чувствате сигурни и спокойни по време на лятната ваканция, пише изданието. \r\n \r\n Необходими документи за по-малко главоболия: \r\n \r\nПървото нещо, което трябва да направите, е да проверите валидността на документите за пътуване, ако пътувате извън страната. Задължителна си направете застраховка, за да не се тревожите, ако настъпи някое нараняване например.  \r\nАко пътувате със собствена кола, направете задължителна проверка, напълнете резервоара с гориво, вземете си зелената карта и международната шофьорска книжка. Планирайте маршрута на пътуването си, така че да избегнете шофирането в най-горещата част от деня, а слънцето има най-висока радиация. \r\n \r\nПревод и редакция: Милослава АНГЕЛОВА", "date": "2019.07.29", "title": "„Бизнес инфо\": (Македония): Няколко стъпки към ваканцията на мечтите"}
{"url": "http://www.focus-news.net/news/2019/07/29/2684960/kathimerini-gratskiyat-premier-shte-se-stremi-da-zasili-sayuzite-kakto-v-stranata-taka-i-v-chuzhbina.html", "text": "След като прекара първите три седмици на длъжността във формиране на администрацията си и изготвяне на три ключови законопроекта, гръцкият премиер Кириакос Мицотакис сега възнамерява да насочи вниманието си към две цели: поредица от срещи с чуждестранни лидери, целящи да осигурят повече фискално пространство на Атина и проучване за съюзи у дома, пише електронното издание на вестник  Kathimerini . \r\nМинистър-председателят започва пътуванията си в чужбина с визита в Кипър в понеделник и вторник. \r\n Там той ще се срещне с кипърския президент Никос Анастасиадис и други официални лица за преговори, които се очаква да бъдат съсредоточени върху продължаващото търсене на въглеводороди от Турция в изключителната икономическа зона на Кипър, въпреки заплахата от санкции от Европейския съюз. \r\nПървата седмица на август ще бъде прекарана в приемане на закони, след което ще има кратка почивка. След това се очаква Мицотакис да замине за Париж за преговори с френския президент Еманюел Макрон, най-вероятно, след 20 август. \r\nСлед това той ще пътува до Берлин на 29 август, където се очаква преговорите с германския канцлер Ангела Меркел да се съсредоточат върху усилията на Гърция за икономически реформи и стремежа на премиера да намали високите цели за първичен излишък до 2021 г. \r\nПо време на кратка среща в Атина през февруари Меркел прояви голям интерес към плана на Мицотакис за привличане на повече чуждестранни инвестиции в Гърция. \r\nСлед планирано пътуване до Нидерландия на 2 и 3 септември, Мицотакис ще пренасочи вниманието си към Общото събрание на ООН в Ню Йорк на 24 септември, където ще се появи за първи път като премиер на глобален форум. \r\nОбратно у дома, средносрочната цел на министър-председателя е да изкове съюзи с други политически партии предвид плановете за втора фаза нна конституционни промени през есента и плановете на неговото правителство да промени изборния закон, приет от лявата СИРИЗА за просто пропорционално представителство. \r\nПо-нататък Мицотакис ще се стреми към създаването на парламентарна комисия за разследване, която да проучи първите шест месеца на властта от предишното правителство, което доведе Гърция близо до излизане от еврото и обремени страната с трети международен помощен пакет. \r\n \r\nПревод и редакция:", "date": "2019.07.29", "title": "Kathimerini: Гръцкият премиер ще се стреми да засили съюзите както в страната, така и в чужбина"}
{"url": "http://www.focus-news.net/news/2019/07/29/2684964/sliven-na-parvite-cheteniya-zahariy-stoyanov-v-selo-medven-sa-knigata-zapiski-varhu-zapiskitei-sapatstvashtata-gi-izlozhba-vazrozhdenski-medven.html", "text": "Представянето на книгата „Записки върху записките” на Любомир Котев и съпътстващата ги изложба „Възрожденски Медвен” на проф. Иван Газдов бяха акценти на четенията в село Медвен, община Котел, под надслов „От медвенските поля до Народното събрание”, посветени на Захарий Стоянов. Това съобщиха от пресцентъра на  Областна администрация - Сливен . \r\n„Всичко, написано за Захарий Стоянов – и от историци, и от литератори, е в някаква степен профанизирано и конюнктурно и досега няма направена задълбочена оценка”, каза  Любомир Котев.  Авторът, известен с многото си белетристични творби, с интересите си в народопсихологията и с журналистическото си перо, признава, че за „Записки върху записките” се е готвил близо 30-40 години.  Книгата му – първа от бъдеща трилогия, се определя от специалистите като „полемика с бездарни разсъждения за „Записки по българските въстания”, които са  разказ не толкова за миналото, колкото за настоящия и утрешния ден. \r\nНовата книга на Любомир Котев бе представена от литературния критик и издател член-кореспондент Иван Гранитски. В четенията участва и професорът от Великотърновския университет Пламен Павлов. И двамата изразиха мнение, че Захарий Стоянов трябва да бъде върнат в образователния списък на изучаваните автори. А според Гранитски, когато това стане, „Записки върху записките“ ще бъде ценно помагало. \r\nСъбитието бе свързано със 130-ата годишнина от кончината на летописеца на Априлското въстание. Проведе се и тематичен ученически конкурс за есе. Най-добрите творби бяха излъчени от жури под председателството на зам.областния управител Димитринка Петкова. \r\nОрганизаторите от областната администрация, общината и историческия музей в Котел, кметството и читалище „Извор – 1882” в Медвен се надяват  четенията да станат ежегодни.", "date": "2019.07.29", "title": "Сливен: На първите четения „Захарий Стоянов“ в село Медвен са книгата „Записки върху записките”и съпътстващата ги изложба „Възрожденски Медвен”"}
{"url": "http://www.focus-news.net/news/2019/07/29/2684961/gencho-genchev-kmet-na-svishtov-sledvashtoto-chitalishte-koeto-shte-remontirame-shte-e-v-selo-balgarsko-slivovo.html", "text": "Община Свищов предвижда ремонт на читалището в село Българско Сливово. Финансирането ще бъде осигурено по Интегрирания план за градско развитие и възстановяване. Това обясни пред жителите на населеното място кметът на Общината Генчо Генчев, предаде репортер на  Радио „Фокус“ – Велико Търново . Генчев припомни, че проектът вече е готов, благодарение на съвместната работа на Общината, кметството, Народно читалище „Възраждане“ и земеделската кооперация „Зора“.  \r\n„Вашите деца, вашите самодейци и всички ползватели на сградата заслужават тя да придобие един достоен вид, и това ще се случи много скоро“, обърна се към жителите на селото кметът Генчев. Той подчерта също, че когато има добри условия, има и желание за работа, и за развитие, което пък стимулира реализацията на повече подобни проекти. \r\nДо броени дни започват ремонти и на читалищата в селата Ореш, Царевец и Вардим. Парите са по Оперативна програма „Региони в растеж“ и са в размер на от 2.7 милиона лева.", "date": "2019.07.29", "title": "Генчо Генчев, кмет на Свищов: Следващото читалище, което ще ремонтираме, ще е в село Българско Сливово"}
{"url": "http://www.focus-news.net/news/2019/07/29/2684962/kmetat-na-plovdiv-inzh-ivan-totev-nyamam-sila-i-energiya-za-treti-mandat-no-shte-prodalzha-da-uchastvam-aktivno-v-obshtestveniya-zhivot-na-grada.html", "text": "Нямам сила и енергия за трети мандат, но ще продължа да участвам активно в обществения живот на град Пловдив. Това каза пред журналисти кметът инж. Иван Тотев, предаде репортер на  Радио „Фокус“ – Пловдив . Той отново подчерта, че решението му да не вземе участие в предстоящите кметски избори е лично и категорично. „Това не означава, че няма да се занимавам с политика или че няма да помагам на града с всички сили под каквато и да е форма. Не очаквайте от мен да спра да бъда активен. Напротив. Аз ще продължа в моето ежедневие да работя за града. Много пъти казвам, че чувствам много духовна връзка с Пловдив. Не смятам, че имам нужната енергия за трети мандат, с която да бъда полезен на града. Може да се кандидатирам за кмет през 2023 година. Защо смятате, че животът свършва?“, коментира кметът инж. Иван Тотев. \r\n„Моето желание да не участвам в кметските избори е ясно заявено. Има много хора, които искат да продължа да бъда кмет и това е нормално. Би било ненормално след 8 години управление никой да не те иска. Представяте ли си пък тогава какво щеше да е?“, каза Тотев. Той коментира, че всички излъчени до момента номинации за кмет на Пловдив от ГЕРБ са за хора с опит. „Подкрепям абсолютно всички номинации, които са излъчени до момента. Задължително е да се представим добре. Ние направихме страхотни неща в града през тези 8 години. За нас е задължително да предложим вариант на жителите на града за едно устойчиво развитие на Пловдив“, коментира още Тотев. \r\nТони МИХАЙЛОВ", "date": "2019.07.29", "title": "Кметът на Пловдив инж. Иван Тотев: Нямам сила и енергия за трети мандат, но ще продължа да участвам активно в обществения живот на града"}
{"url": "http://www.focus-news.net/news/2019/07/29/2684965/metodi-biserkov-obshtina-petrich-samuilovata-krepost-e-duhoven-tsentar-za-vsichki-balgari-nezavisimo-ot-myastoto-na-koeto-zhiveyat.html", "text": "Самуиловата крепост е духовен център за всички българи, независимо от мястото, на което живеят. Това каза за  Радио „Фокус“-Пирин  Методи Бисерков, началник на отдел „Образование“ в Община Петрич. Според него този духовен център трябва да обединява и въпреки трагизма, наслоен през годините, да ни вдъхва вяра, оптимизъм и надежда, че след тъжните и печални страници от историята, следват много славни такива.  \r\n„Подкрепяйки всички инициативи, които Исторически музей-Петрич организира, подобрявайки непрекъснато съпътстващата инфраструктура и същевременно давайки възможност за нови идеи и събития, които да бъдат организирани там, ще позволи на Община Петрич, да го превърне в един сериозен обект на културно-историческо поклонение и туризъм като старите български столици“, отбеляза той. Бисерков допълни, че крепостта има огромно значение за българския дух и когато се погледне летописната книга на самия обект може да се видят отзиви от българи от Бесарабия, Украйна, западните покрайнини на Македония. \r\nНатали СТЕФАНОВА", "date": "2019.07.29", "title": "Методи Бисерков, Община Петрич: Самуиловата крепост е духовен център за всички българи, независимо от мястото, на което живеят"}
{"url": "http://www.focus-news.net/news/2019/07/29/2684969/sport-lukaku-ostana-izvan-grupata-na-yunayted-za-turneto-v-oslo.html", "text": "Нападателят на Манчестър Юнайтед Ромелу Лукаку не бе включен в групата от 26-има играчи, които заминаха днес за турнето в Осло. Утре \"червените дяволи\" гостуват на Кристиансунд, но белгиецът не бе включен в разширения състав на Оле Гунар Солскяер. Това засилва спекулациите, че може би изходящият трансфер на Лукаку, с който се говори цяло лято, изглежда все по-близо. Интер и Ювентус имат интерес към тарана. Друг играч, който също е пред трансфер  - Матео Дармиан, е другият отсъстващ от групата на Манчестър Юнайтед. Алексис Санчес поднови тренировки едва днес и по тази причина също не бе включен в разширения състав.", "date": "2019.07.29", "title": "Спорт: Лукаку остана извън групата на Юнайтед за турнето в Осло"}
{"url": "http://www.focus-news.net/news/2019/07/29/2684966/govoritelyat-na-mvnr-na-frg-berlin-ne-vizhda-vazmozhnost-za-spasyavane-na-drsmo.html", "text": "Германия би искала да види от страна на Русия усилия за запазване на Договора за ракети със среден и малък обсег (ДРСМО). Това подчерта говорителят на Министерството на външните работи в Берлин Кристофер Бургер на редовен брифинг, предава  TACC . \r\n„От гледна точка на партньорите на НАТО няма стъпки от страна на Русия към връщане към договора. Затова, за съжаление, очакваме, че на 2 август действието на ДРСМО ще изтече“, подчерта Бургер. \r\nВ началото на годината САЩ обявиха изтеглянето си от договора, ако Русия не спре да нарушава заложените в него нарушения. Официална Москва отрече твърденията на Вашингтон. \r\n \r\n Тереза Герова", "date": "2019.07.29", "title": "Говорителят на МВнР на ФРГ: Берлин не вижда възможност за спасяване на ДРСМО"}
{"url": "http://www.focus-news.net/news/2019/07/29/2684971/kyustendil-v-dupnitsa-shte-bade-predstavena-hidrolozhka-programa-za-razkrivane-na-termalni-vodi-na-1-avgust.html", "text": "В Дупница ще бъде представена хидроложка програма за разкриване на термални води. Това съобщи за  Радио „Фокус” – Кюстендил  Христо Апостолов, пресаташе на Община Дупница. Презентацията ще бъде направена от 11.00 часа на 1 август в заседателната зала на Общински съвет. Презентацията ще бъде на тема „Хидрогеоложка програма за разкриване и проучване на находища на термоминерални води в околностите на град Дупница”.  \r\nНа събитието са поканени общински съветници, могат да присъстват граждани и заинтересовани лица. Община Дупница изготви инвестиционно предложение за изграждане на сондажен кладенец за разкриване на термоминерална вода в местността Арнаутски ливади в село Бистрица. За локализиране на най-подходящото местоположение за изграждане на експлоатационен сондаж са проведени теренни хидроложки проучвания, от които са избрани три участъка, на които са проведени геофизични изследвания. Избраната площадка е земеделска земя и е собственост на Община Дупница. \r\nВенцеслав ИЛЧЕВ", "date": "2019.07.29", "title": "Кюстендил: В Дупница ще бъде представена хидроложка програма за разкриване на термални води на 1 август"}
{"url": "http://www.focus-news.net/news/2019/07/29/2684967/tass-generalniyat-shtab-na-rusiya-obvini-amerikanskite-chvk-v-razgrabvane-na-siriyskite-petrolni-obekti.html", "text": "Американските частни военни компании (ЧВК)с обща численост повече от 3500 души ограбват петролните обекти на Сирия под прикритието на авиацията на коалицията, оглавявана от САЩ. Това съобщи на брифинг в Министерството на отбраната началникът на Главното оперативно управление на Генералния щаб на Въоръжените сили на Руската Федерация генерал-полковник Сергей Рудской, цитиран от  ТАСС . \r\n„Освен подготовката на терористи, американските структури в Сирия се занимават с разграбването на принадлежащите на законното сирийско правителство петролни обекти и находища зад река Ефрат. Напоследък в тези обекти се забелязва активно увеличаване на числеността на сътрудниците на американските ЧВК. Днес броят на наемниците на ЧВК в Сирия превишава 3500 души“, съобщи Рудской. \r\nКонкретно, генералът отбеляза организирания добив и продажба на сирийски нефт от находищата Конако, Ел Омар и Танак, разположени на източния бряг на река Ефрат. „Функционира криминална схема за трансгранични доставки на сирийски нефт. Просто се разграбват националните богатства на Сирия“, добави Рудской. \r\nСпоред неговата информация, значителна част от доходите от контрабанда на въглеводороди се използва за издръжката на незаконните въоръжени формирования, подкупване на шейховете от арабски родово-племенни съюзи и разпалване на антиправителствени настроения. \r\n„Цялата тази дейност на американските ЧВК се осъществява под прикритието на авиацията на международната антитерористическа коалиция. По същество тя представлява контрабанден бизнес, който американците са отнели от ИДИЛ („Ислямска държава“)“, констатира той. \r\nРудской отбеляза още, че предизвикват загриженост неспиращите доставки на американско оръжие в зоната зад река Ефрат. „В замяна на помощта в контрабандата на нефт, САЩ снабдяват с оръжие както кюрдските, така и арабските формирования, които след това ги използват едни против други“, отбеляза генералът, като добави, че „всичко това само влошава обстановката в изтерзания от война регион“. \r\n \r\n Подготовка на терористи \r\n \r\nАмериканските военни подготвят бойци от различни групировки с численост до 2700 души около базата Ат Танф, добави представителят на Генералния щаб на ВС РФ. \r\n„В 55-километровата зона около Ал-Танф американски инструктори обучават голямото въоръжено формирование „Магавир ал-Саура“ и няколко малки групировки за така наречената „Армия на арабските племена“. Общият брой на бойците достига 2 700 души“, съобщи Рудской, като приведе кадри от дрон. \r\nТой добави, че някои от терористите, които са били обучени в Ат Танф, са били прехвърляни от вертолети на ВВС на САЩ в зоната на изток от река Ефрат. „Най-подготвените диверсанти се изпращат в териториите, контролирани от правителствените войски, за да се дестабилизира ситуацията и да се предотврати укрепването на позициите на сирийското правителство там“, отбеляза генералът. \r\nРудской каза, че основните задачи на бойците, обучени от САЩ, са саботажи, разрушаването на нефтената и газовата инфраструктура на Сирия и атаките срещу правителствените сили. „Наличието на такива групи е забелязано в областите Сувейда, Палмира и Абу Кемал“, каза той. \r\nАмериканската военна база в близост до селището Ал-Танф се намира на кръстопътя между границите на Сирия, Ирак и Йордания. Територията под нейния контрол включва 55-километрова зона около града. \r\n \r\nПревод и редакция:", "date": "2019.07.29", "title": "ТАСС: Генералният щаб на Русия обвини американските ЧВК в разграбване на сирийските петролни обекти"}
{"url": "http://www.focus-news.net/news/2019/07/29/2684963/dobrich-971-sa-registriranite-praseta-v-zadni-dvorove-sled-posledno-prebroyavane-v-oblastta.html", "text": "971 са регистрираните прасета в задни дворове след последно преброяване в областта. Това съобщи областният управител на Добрич Красимир Кирилов по време на заседание на Областната епизоотична комисия, предаде кореспондентът на  Радио „Фокус” – Варна . По информация на д-р Борислав Каменов, директор на Областната дирекция по безопасност на храните (ОДБХ) – Добрич, в областния център няма регистрирани прасета, отглеждани в задни дворове. В община Балчик техният брой е 66, в общините Добричка – 352, Каварна – 200, Генерал Тошево – 227. След обявяване на бедственото положение в областта във връзка с разпространението на болестта Африканска чума по свинете (АЧС) е започнало коленето на тези животни. В понеделник преди обяд е посетена кланицата в село Козлодуйци. По думите на д-р Каменов там всички прасета от задни дворове вече са заколени, с едно изключение. Кланицата в селото е за дребни преживни животни. Кланици в областта има също в селата Дропла, Сенокос, Росеново и кв. „Рилци“. Д-р Каменов припомни основните изисквания за отглеждане на прасета в задни дворове – животните да са с установен произход, могат да наброяват от 3 до 5 прасета, стопанинът да има договор с ветеринар и животните да се отглеждат при елементарни хигиенни условия, без да се хранят с кухненски отпадъци. В стопанството в село Козлодуйци се отглеждат 60 000 свине, в това между селата Ловчанци и Миладиновци – 849, в село Дъбовик – 12 300 прасета, в село Септемврийци – 6 279, в село Къпиново има три ферми. В две от тях се оглеждат свине майки, като във всяка има по 729 прасета. В третата ферма там се отглеждат малки прасенца, те наброяват 6 000. Към момента няма регистриран нов случай на АЧС в областта след този на диво прасе, убито при катастрофа край село Дуранкулак. По-късно днес ще се състои среща с представители на всички 5 кланици в областта с директора на ОДБХ д-р Борислав Каменов. Във всяка една от кланиците официално присъства ветеринарен лекар от Дирекцията, допълни той. Това е с цел превенция, за да бъдат предотвратени евентуални грешки или своеволия. Д-р Каменов приветства решението на централно ниво за присъствие на военна полиция при клането на прасета. По думите му 20-километровата буферна зона за областта на Добрич е абсолютна навременна и полезна.  \r\nЖулиета НИКОЛОВА", "date": "2019.07.29", "title": "Добрич: 971 са регистрираните прасета в задни дворове след последно преброяване в областта"}
{"url": "http://www.focus-news.net/news/2019/07/29/2684977/blagoevgrad-s-palen-salon-pod-zvezdite-premina-edinaysetoto-izdanie-na-lyatna-filmomaniya-v-bansko.html", "text": "Четири вечери центърът на Банско беше превърнат в голям  кино-салон. Това съобщиха от пресцентъра на  Общината . Лятната филмомания събра любители на екстремните спортове, концентрирали цялата си красота и хъс за живот във филмови разкази. Заглавията, селектирани от 11 държави, вдъхновяваха зрителите за нови приключения и показаха, че възможностите човешкия дух далеч надхвърлят пределите на възможното.  \r\nБанско подари на жителите и гостите си прекрасно време и звездни нощи, идеално допълващи \"звездите\" от екрана, а организаторите - Община Банско, Читалище „Никола Вапцаров“, Сдружение „Международен фестивал на планинарския филм“, обещават още повече екстремни преживявания през ноември с мащабния проект \"Банско филм фест\".", "date": "2019.07.29", "title": "Благоевград: С пълен \"салон под звездите\" премина единайсетото издание на Лятна филмомания в Банско"}
{"url": "http://www.focus-news.net/news/2019/07/29/2684974/inzh-violeta-ilieva-ruo-burgas-v-momenta-teche-treto-klasirane-sled-koeto-shte-se-razbere-dali-shte-ima-zakrivane-na-paralelki.html", "text": "В момента тече трето класиране, след което ще се разбере дали ще има закриване на паралелки. Това каза за  Радио „Фокус“ – Бургас  инж. Виолета Илиева, директор на Регионално управление на образованието (РУО) – Бургас. „По броя на децата, които са класирани, виждам 2 паралелки, които най-вероятно ще бъдат закрити, но към този момент не мога да кажа със сигурност, защото срокът е до 31 юли“, добави Илиева. По думите й една от паралелките, която е възможно да бъде закрита е „Микробиологичен  контрол в химичното производство“ в Професионалната гимназия по химични технологии.  \r\n„Децата в тази паралелка бяха 4 или 6 и едва ли ще я оставим. Тези деца ще бъдат насочени в останалите професии в същата гимназия, a ако не желаят, на 4-то класиране, което не е централизирано, а се извършва от училищата за свободните до 26 ученици  места в паралелка“, уточни Виолета Илиева. Тя допълни, че другата паралелка, която е доста вероятно да бъде закрита е в град Айтос – „Растителна защита, трайни насаждения“. „Училището, в което се предлага тази паралелка, предлага общо 4 паралелки, но точно в тази броят на децата е 7 и на тях ще им бъде предложено да се запишат в останалите три паралелки, които ще се реализират, а ако не желаят ще бъдат разпределени в свободните места на 4-то класиране“, поясни Илиева. По думите й шансът тези две паралелки да не бъдат закрити е много малък.  \r\nИнж. Виолета Илиева добави, че ако се следва текста на наредбата, на трето класиране трябва да останат паралелки, които са с минимален брой ученици (18) или най-малко 14-15 и ако съответната паралелка е със специални изисквания от страна на бизнеса, като и двете условия не са налични. \r\nМария КУРТЕВА", "date": "2019.07.29", "title": "Инж. Виолета Илиева, РУО – Бургас: В момента тече трето класиране, след което ще се разбере дали ще има закриване на паралелки"}
{"url": "http://www.focus-news.net/news/2019/07/29/2684973/v-umbal-sveta-ekaterina-izvarshiha-unikalna-ednoetapna-operatsiya-na-sardechno-sadov-problem-i-tumorno-obrazuvanie.html", "text": "Пациент на 73-годишна възраст постъпва по спешност в УМБАЛ „Св. Екатерина“  със значима аневризма на коремната аорта с размери 10/8.5 см и данни от комптърно-томографско изследване за изтъняване на стената и непосредствена заплаха от руптуриране (спукване). Това съобщиха от  болничното заведение . При извършената коронарография се установява и триклонова коронарна болест на сърцето, показана за хирургично лечение. От направената колоноскопия  се установява туморен процес на границата колон-сигма с хистологични данни от биопсията за злокачественост.   \r\nНа разширен лекарски консилиум  се взема решение на един етап (едномоментно) да се оперират аневризмата и тумора, а на втори етап да се извърши хирургичната реваскуларизация на сърцето. \r\nОперацията с продължителност шест часа е извършена от смесен екип – сърдечно-съдов, под ръководството на директора на УМБАЛ „Св. Екатерина“ проф. Генчо Начев,  и коремен, ръководен от проф. Никола Владов, началник на Клиниката по чернодробно-панкреатична и трансплантационна хирургия във ВМА. \r\nАневризмата е премахната успешно и заместена с протеза, а след отстраняване на  тумора чревният пасаж е възстановен по естествен път. Болният на втория ден след операцията е изведен от реанимацията, раздвижен и с възстановен чревен пасаж.   \r\nНа втори етап на лечението след месец ще се извърши аортно-коронарен байпас  по повод  диагностицираните стеснения на коронарните съдове.", "date": "2019.07.29", "title": "В УМБАЛ \"Света Екатерина\" извършиха уникална едноетапна операция на сърдечно-съдов проблем и туморно образувание"}
{"url": "http://www.focus-news.net/news/2019/07/29/2684976/vecher-makedoniya-gartsiya-s-vazhni-preporaki-kam-turistite-zaradi-goreshtinite.html", "text": "Македонските граждани, които прекарват годишната почивка в Гърция, трябва да бъдат внимателни и да не правят слънчеви бани, когато слънцето „пържи”, за да не изгарят. По тази тема в Гърция вече е включена алармата, в която поради високите температури се препоръчва туристите на плажа да ходят изключително рано сутрин и късно следобед. Да се използва козметика с най-високата степен на защита, както и шапка и слънчеви очила, предава електронно издание на македонския вестник „Вечер”.  \r\nГръцката национална организация за обществено здраве наскоро спешно предприе важни превантивни мерки за защита срещу високи температури. Акцентът беше поставен върху насоките, които трябва да се следват от уязвимите групи от граждани, като възрастните хора, бебетата и децата, бременните жени, хронично болните, спортистите и други подобни, но също и тези, които са най-изложени на топло време - туристи. Беше споменато също, че трябва да се обърне специално внимание на бежанците и мигрантите и на хората, живеещи в бедност, и на възрастните хора, които живеят сами. \r\nХарактерно за македонските туристи е да носят със себе си зеленчуци като чушки и домати, както и да си осигуряват сами лекарства.  \r\nИзданието пише, че първите в списъка са кремовете против изгаряне, както и препарати против насекоми, които се продават в аптеките без рецепта. В летни чанти винаги има лекарства за висока температура, обезболяващи, за високо кръвно налягане, дискомфорт в стомаха, диария и повръщане. За тази цел лекарите препоръчват някои  пробиотици, както и прахообразни – електролити за дехидратация при диария.  \r\nПри пътуване с малки деца практика е взимането на спрей за рани и изгаряния, крем за защита от медузи, алергии, гел за измиване на ръцете. За защита срещу стомашни вируси се препоръчва да се пие бутилирана вода.  \r\nЛекарите също така съветват да не употребявате антибиотици на своя глава, тъй като някои от тях от въздействието на слънцето могат да предизвикат алергични реакции и дори задушаване. \r\nВ някои летни аптеки, където могат да се намерят и лепенки, превръзки, електронни устройства за защита от комари, се препоръчват и за защита от вируса Зика, Западнонилска треска и малария.  \r\nАко сте алергични към някои химични средства, може да използвате нещо и от бабината аптека като природен лек – лавандула, равнец, лайка, пише изданието. Те съдържат етерични масла, които имат способността да блокират дихателните центрове на комарите и по този начин предпазват от ухапвания. \r\n„Вечер“ пише, че това, което младите родители трябва да знаят е, че комарите са най-активни на зазоряване и в здрач, т.е. когато вятърът е най-слаб и когато има най-голяма влага. Кремове и лосиони за защита срещу комари върху кожата действат до 90 минути.  \r\nЗа да се избегнат изгаряния по тялото, дерматолозите препоръчват лицето да се предпазва с крем със защитен фактор 50, а за тялото може и с по-нисък – 20 или 30.  \r\nБебетата и малките деца трябва внимателно да се излагат на слънце и между 11.00 и 17.00 часа да не се водят на плажа. \r\nСемейните лекари напомнят хронично болните преди да тръгнат на път да си осигурят своята редовна терапия.  \r\n \r\nПревод и редакция: Милослава АНГЕЛОВА", "date": "2019.07.29", "title": "„Вечер“ (Македония): Гърция с важни препоръки към туристите заради горещините"}
{"url": "http://www.focus-news.net/news/2019/07/29/2684975/d-r-sotir-ivanov-istoricheski-muzey-petrich-tsar-samuil-uspyava-da-obedini-okolo-sebe-si-balgarskiya-narod-prevrashtayki-se-v-simvol-za-osvobozhdenieto-na-srednovekovna-balgariya.html", "text": "Цар Самуил успява да обедини около себе си българския народ, превръщайки се в символ за освобождението на средновековната Българска държава по времето на цар Калоян, на Петър и Асен. Това каза за  Радио „Фокус“ – Пирин  д-р Сотир Иванов, директор на Исторически музей – Петрич, по повод 1005-ата годишнина от фаталната битка в Ключката клисура. Той отбеляза, че историческите събития, свързани с лятото на 1014 година са много добре представени в изложба от 24 табла, която е експонирана в Национален парк-музей „Самуилова крепост“.  \r\n„Всъщност това, което може би е най-важното по отношение на битката, е „хванато“ от сър Алън Тойнби в неговото изследване на историята. Двата колоса на православието – Българската и Византийската империя започват един десетилетен, може би дори братоубийствен конфликт, инициатор на който е Византия. Всичко започва в края на управлението на цар Петър, когато византийският император Никифор II Фока започва една агресивна политика спрямо северния си съсед – България. По-късно тази политика е продължена от Йоан I Цимиски“, каза още д-р Иванов. Той добави, че в контекста на византийската военна политика са включени и руските отряди на княз Светослав, които нападат България от север. „Пред тези два изключително мощни политически и военни фактора, България изпитва редица трудности, които водят и до завладяването на източната част на българското царство. По-късно синовете на комит Никола – Давид, Мойсей, Арон и Самуил започват борба за отстояването на българската независимост и за освобождаването на българските земи“, обясни д-р Иванов.  \r\nТой заяви, че всичко това продължава един изключително дълъг период от време като се започне от края на 60-те години на X век и продължават до 1018 година. „Политическият конфликт е наситен и с много християнски провинциализъм, защото на практика между X и XI век преминаваме първото християнско десетилетие, когато започва да се говори за Второто пришествие и хората посрещат тези години със смирение, страх, но и с духовно схващане, че трябва да настъпят промени. В цялата тази сложна, както от политическа, така и от военна, но и чисто култура гледна точка ситуация, цар Самуил успява да обедини около себе си българския народ и за няколко десетилетия да възстанови българската държавност“, уточни д-р Иванов. Според директорът на Исторически музей – Петрич за съжаление неговия политически опит не успява да се реализира. „Но като визия, свързана с българската държавност тя надживява времето на цар Самуил, а самият той се превръща в символ за освобождението на средновековната Българска държава по времето на цар Калоян, на Петър и Асен. Както знаем от кореспонденцията на цар Калоян с римския папа Инокентий, Самуил заема много достойно място“, подчерта д-р Иванов.  \r\nТой коментира, че от чисто историческа гледна точка това ни позволява да направим извода, че за формирането на една народност – нейните цели и способности са важни не само успехите, но и солидарността, която владетел и управляващи могат да проявят към своя народ в трудни моменти, какъвто без съмнение е управлението на цар Самуил. „Благодарение на тази солидарност, българският народ успява да надрастен трудностите, да се обедини и въпреки продължилото близо две столетия византийско владичество, да намери сили, политически умения и възможности да възстанови своята независимост. Така, че явно трудностите са точно толкова важни за историята, колкото ѝ успехите“, каза д-р Иванов. \r\nЛивия НИНОВА", "date": "2019.07.29", "title": "Д-р Сотир Иванов, Исторически музей – Петрич: Цар Самуил успява да обедини около себе си българския народ, превръщайки се в символ за освобождението на средновековна България"}
{"url": "http://www.focus-news.net/news/2019/07/29/2684972/d-r-sotir-ivanov-istoricheski-muzey-petrich-sabitiyata-svarzani-s-bitkata-v-klyuchkata-klisura-ot-1014-g-sa-izklyuchitelno-dobre-opisani-vav-vizantiyski-izvori.html", "text": "Събитията, свързани с битката в Ключката клисура от 1014 г. са изключително добре описани във византийски извори. Това каза за  Радио „Фокус“ – Пирин  д-р Сотир Иванов, директор на Исторически музей – Петрич, по повод 1005-ата годишнина от фаталната битка в Ключката клисура. По думите му основно полазваме Йоан Скилица, Кекавмен и Йоан Зонара. „Дълго време сериозен проблем за правилната интерпретация на събитието е това, че чисто археологически не е правилно определено трасето на бойните действия. За щастие през 1916 година това прави проф. Богдан Филов. И аз не случайно ви насочвам към археологическите основания за правилната интерпретация на събитията от 1014 година, защото в съвременната изключително информационна епоха опасността идва не от липсата на знания, а от илюзията за знания“, каза още д-р Иванов. Той добави, че много често в интернет, особено след отбелязването на 1000-годишнината от битката при Самуилова крепост и управлението на цар Самуил, е имало изключително много информация, публикации, конференция, а също така е излял един страхотен труд на Българската академия на науките (БАН).  \r\n„За съжаление през последните 5 години виждаме, че повечето потребители в интернет пространството „взимат“ някаква информация, но я изваждат от контекста на цялата и правят изводи. Точно оттук започва и съвсем новата политика на Исторически музей – Петрич, според която ние не само трябва да даваме информация, но и да откроим автентичната такава, показвайки реалната географска и материална среда, в която е станала тази битка“, подчерта д-р Иванов. Той допълни, че също така трябва да покажат къде точно се е случила и както посочва Йоан Скилица – къде Самуил е преградил Ключката клисура с огради и ровове; къде са станали битките; от къде са минали византийските войници. „Освен това отново трябва да „вкараме в обръщение“ географски понятия и термини, които почти изчезнаха като ориентири. В тази връзка като пример мога да дам Демир Капия. Между другото тук виждаме и значението на географските места, защото Демир Капия е не само място, през което Никифор Ксифий минава в гръб на българската армия, но Демир Капия е и мястото, където по-късно ще започне Петричкия инцидент от 1925 година“, отбеляза д-р Иванов. Според него е очевидно, че това са стратегически места, които както през средновековието, така и в по-новото време, а вероятно и през античността,  са били ключови за опазването на българската държава в региона. \r\nЛивия НИНОВА", "date": "2019.07.29", "title": "Д-р Сотир Иванов, Исторически музей – Петрич: Събитията, свързани с битката в Ключката клисура от 1014 г. са изключително добре описани във византийски извори"}
{"url": "http://www.focus-news.net/news/2019/07/29/2684982/aktsenti-v-predavaneto-sofiyska-tribuna-po-radio-fokus.html", "text": "БСП-София вече излъчи кандидати за кметове в 22 столични района, а в предаването „Софийска трибуна“, продукция на  БСП-София , която се излъчва на честотите на софийската програма на  Радио „Фокус“ , продължаваме поредицата от срещи с тях.  \r\nВ първата част на днешното издание ви представяме кандидата за кмет на „Лозенец“ – Николай Велчев. С него ще обсъдим предизвикателствата и проблемите в района. Ще обърнем специално внимание и на презастрояването и казуса „Златен век“. След 17.30 на „Софийската трибуна“ застава Владимир Петров – кандидат за кмет на „Връбница“. От него ще разберем какво тревожи хората в района и какви са бъдещите му цели за подобряване на живота им. \r\nГостите в студиото ни ще отговарят на слушателски въпроси на телефон 0882 802 802. \r\n \r\n Тези теми ви очакват на честотите на софийската програма на Радио „Фокус“ от 17.00 часа в предаването „Софийска трибуна“, с водещ Веселка Иванова.", "date": "2019.07.29", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/07/29/2684970/lokalno-makedoniya-haradinay-prizova-tachi-da-nasrochi-predsrochni-izbori.html", "text": "Министър-председателят на Косово в оставка Рамуш Харадинай призова държавния глава на страната Хашим Тачи да насрочи предсрочни парламентарни избори, съобщава скопското електронно издание  „Локално“ .  \r\nВ пост в социалната мрежа „Фейсбук“ Харадинай се обърна към Тачи, членовете на парламента и на политическите партии, като настоя да се заемат с дейности, необходими за провеждането на предсрочния вот. Припомня се, че според прищинските медии гласуването може да се състои на 8 септември. \r\nХарадинай обясни също, че е поискал от Конституционния съд тълкуване на оставката, която депозира на 19 юли, както и за бъдещото функциониране на правителството до провеждането на новите избори. Премиерът на най-младата държава на Балканите се оттегли от поста заради призовката, която получи от Специализирания съд в Хага за военни престъпления във връзка с действията му през 1998-2000 г. като командир от Армията за освобождение на Косово (АОК). \r\n \r\n Тереза Герова", "date": "2019.07.29", "title": "„Локално“ (Македония): Харадинай призова Тачи да насрочи предсрочни избори"}
{"url": "http://www.focus-news.net/news/2019/07/29/2684978/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването  „Садово в сърцето на Тракия“  по  Радио „Фокус“ – Пловдив  ще научите повече за Константин Малков – основател и пръв организатор на земеделското дело в България. За начална точка на историята на българската агрономическа наука се счита 1902 година, когато са положени основите на две самостоятелни опитни станции – Земеделската опитна станция в Садово и Лозаро-винарската опитна станция в Плевен. Константин Малков е роден през 1873 година в Крушево, Македония. Съдбата не го оставя в родното му Крушево, за да изгори за свободата на Македония, а го изпраща в свободна България, за да може да изгори в другия огън – творческия и духовния огън на агрономическата наука. Идеята на Малков е не толкова и единствено да преподава знанията, които е придобил, а да създаде нещо, което да остане след него – наука, която да бъде свързана с развитието на земеделието в България. Повече за Константин Малков и за неговия принос в аграрната наука у нас ще научим от Димитър Йорданов, директор на Селскостопанската гимназия в Садово. \r\nВъв втората част на предаването ще се насочим към Клуба по стрелба с лък в Садово. Той съществува от 1983 година и е създаден от едни от първите шампиони по тази дисциплина, които са от Садово. Градът е дал общи 8 майстори на спорта по стрелба с лък. Подробности ще научите във втората половина на предаването ни днес от Иван Терзиев, един от треньорите. \r\n \r\n Предаването „Садово в сърцето на Тракия“ се излъчва всеки понеделник, от 16.00 до 17.00 часа. Водещ е Тони Михайлов.", "date": "2019.07.29", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2019/07/29/2684981/lovech-mokri-sa-patnite-nastilki-v-uchastaka-mezhdu-lukovit-i-zlatna-panega.html", "text": "Мокри са пътните настилки в участъка от Луковит и Златна Панега, предаде репортер на  Агенция \"Фокус\" . В района вали дъжд. Движението е с нормална интензивност и в двете посоки.  \r\n\"Фокус\" призовава шофьорите да карат внимателно, да спазват дистанцията и да не предприемат рискови изпреварвания. \r\nДеница КИТАНОВА", "date": "2019.07.29", "title": "Ловеч: Мокри са пътните настилки в участъка между Луковит и Златна Панега"}
{"url": "http://www.focus-news.net/news/2019/07/29/2684968/opredelya-se-20-kilometrova-sanitarna-zona-okolo-vsichki-registrirani-svinekompleksi-v-stranata-obzor.html", "text": "Определя се 20-километрова санитарна зона около всички 62 регистрирани свинекомплекса в страната, в които няма африканска чума по свинете. Това обяви министърът на земеделието, храните и горите Десислава Танева на брифинг след заседание на Централната епизоотична комисия. Тя уточни, че в тези зони не трябва да има лични стопанства и отглеждане на домашни свине без мерки за биосигурност. Земеделският министър съобщи, че епизоотичната комисия е взела решение кланиците да бъдат под постоянно наблюдение от  ветеринарен лекар и военна полиция.  Целта е да не се допуска клане на нерегламентирани домашни свине, които не са от обекти със съответното ниво на биосигурност. Тя допълни, че у нас има 110 регистрирани кланици, от които 67 са за клане на свине. Десислава Танева каза още, че от края на миналата седмица има издадена заповед на министъра на околната среда и водите, според която всички искания за площадки за загробване на животни да бъдат съгласувани в максимално кратък срок, за да няма забавяне. „Тази седмица всички задължени лица, трябва да определят площадки и в свинекомплексите, и в населените места“, обясни министър Танева. \r\nВицепремиерът Томислав Дончев, който е председател на Централната епизоотична комисия към Министерски съвет, обяви, че целият ресурс на държавата е мобилизиран за справяне с африканската чума по свинете. По думите му, проблемът с болестта не е проблем само на Министерство на земеделието, храните и горите и Българската агенция по безопасност на храните. „Нито една мярка, каквато и да е, не е ефективна без разбиране от страната на обществото“, категоричен бе той. \r\nМинистър Танева обясни, че към момента няма ваксина зазаболяването, но фирма работи за създаването й. Десислава Танева припомни, че стопаните на всички регистрирани евтаназирани животни ще бъдат обезщетени от държавата, съгласно действащата Наредба.  След това страната ни подлежи на рефинансиране на този разход от страна на Европейската комисия, който е в размер от 50% до 100%, а за България се очаква обезщетението да бъде 75%. \r\nМеждувременно Българската агенция по безопасност на храните потвърди ново огнище на африканска чума при домашни свине в област Видин в лично стопанство, в което се отглежда една свиня, в квартал „Нови път“ в град Видин. Това е първото огнище на болестта в тази област. В квартала има само нерегистрирани лични стопанства. В 3-километровата предпазна зона има една индустриална ферма, която е под ветеринарномедицински надзор, за да бъде предпазена от навлизане на вируса в нея. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното умъртвяване по хуманен начин и обезвреждане в засегнатия обект, както и при свинете в рисковата зона с неясен здравен статус и произход, при спазване на нормативните изисквания. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. Аналогично на вече предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор. Хуманно умъртвяване на домашни свине в личните стопанства ще бъде извършено в рисковите квартали на град Видин и село Новоселци. От БАБХ призовават хората да започнат да колят спешно свинете в задните си дворове и напомнят, че месото трябва да премине термична обработка. От Агенцията посочват, че превенцията в момента е най-важна с оглед овладяване на ситуацията и изисква отговорност, стриктност в прилагане на правилата за биосигурност и последователност на мерките.", "date": "2019.07.29", "title": "Определя се 20-километрова санитарна зона около всички регистрирани свинекомплекси в страната (ОБЗОР)"}
{"url": "http://www.focus-news.net/news/2019/07/29/2684983/burgas-rayonna-prokuratura-zadarzha-za-srok-do-72-chasa-dvama-dushi-za-krazhba-na-3100-leva.html", "text": "Районна прокуратура – Бургас задържа за срок до 72 часа Тодор А. и Даниел К.  Това съобщиха от  Апелативна прокуратура - Бургас . Те са обвинени за това, че на 27 юли 2019 г. около 03.00 ч. в гр. Българово, обл. Бургас, от сграда на търговско дружество, чрез разрушаване на прегради, здраво направени за защита на имота – разбиване на входна врата и последвало разбиване на метална врата на офисни помещения, са отнети 2 метални каси, съдържащи общо сумата от 3100 лв., от владението на управителя на търговско дружество, без негово съгласие с намерение противозаконно да ги присвоят, като за извършването на кражбата е използвано моторно превозно средство – лек автомобил марка „Волво“ и е извършена от три лица, сговорили се предварително за нейното осъществяване, като случаят е немаловажен – престъпление по чл.195, ал.1, т.3, т.4 и т.5, вр.чл.194, ал.1 от НК. \r\nТежкото умишлено престъпление против собствеността е разкрито в резултат на отличната работа на служители от Главна дирекция „Национална полиция“ гр. София и ОД МВР Бургас. \r\nПредстои (в следващите дни) Районна прокуратура – Бургас да внесе в съда искане за определяне на мярка за неотклонение „задържане под стража“ спрямо обвиняемите.", "date": "2019.07.29", "title": "Бургас: Районна прокуратура задържа за срок до 72 часа двама души за кражба на 3100 лева"}
{"url": "http://www.focus-news.net/news/2019/07/29/2684985/veliko-tarnovo-festivalat-za-klasicheska-kamerna-muzika-arbanassi-summer-music-veche-e-na-deset-godini.html", "text": "Фестивалът за класическа камерна музика Arbanassi Summer Music вече е на десет години. Това съобщиха от пресцентъра на  Общината . Четири концерта белязаха юбилейното издание на събитието, превърнало се в музикално бижу както за архитектурния резерват, така и за културния календар на Велико Търново. В продължение на седмица в уникалните със своите стенописи и архитектура средновековни църкви „Св. Архангели Михаил и Гавраил“ и „Св. Георги“ звучаха произведения както на класиците, така и на съвременни композитори.  \r\nФестивалът започна с вечер, посветена на българската класическа музика. Съчетанието бе неповторимо и обедини произведения на Марин Големинов, Панчо Владигеров, Добринка Табакова, Юлита Фъсева и Ценко Минкин. Следващите два концерта бяха под мотото „Руската душа“ – с творби на Пьотр Чайковски и Антон Аренски, както и „Френски парфюм“, когато звуча музиката на Камий Сен-Санс и Жозеф Кантелуб. Финал на събитието бе празнична концертна вечер с произведения на Антонин Дворжак, Франц Шуберт, Жак Ибер и Йоханес Брамс. Сред гостите бяха посланикът на Кралство Белгия Франсоа Бонтан и заместник-кметът на Велико Търново Ганчо Карабаджаков.  \r\nФиналният концерт завърши с кратка церемония – от името на кмета на града Даниел Панов бяха връчени почетни грамоти и знаци на артистичните директори и съоснователи на фестивала – Юлита Фъсева и Димитрий Местдаг. Освен, че е родена във Велико Търново, Юлита Фъсева е един от съвременните български композитори и майстор на контрабаса.  \r\nВсички музикални произведения бяха изпълнени от международна формация от Белгия, Франция и България – Александър Сомов и Теодора Атанасова (виолончело), Амрай Либолд (фагот), Хейди Керпичан и Майва Ларог (цигулка), Самуел Барсегян и Демна Гигова (виола), Димитрий Местдаг (обой), Пиер Оньо (кларнет), Юлита Фъсева – контрабас и сопраното Лор Бинор.  \r\nФестивалът Arbanassi Summer Music е носител на престижен европейски статут за 2019 и 2020 година и е част от мрежата от събития и културни прояви на Стария континент.", "date": "2019.07.29", "title": "Велико Търново: Фестивалът за класическа камерна музика Arbanassi Summer Music вече е на десет години"}
{"url": "http://www.focus-news.net/news/2019/07/29/2684979/varna-okrazhnata-prokuratura-rakovodi-dosadebno-proizvodstvo-za-katastrofata-pri-selo-goritsa-v-koyato-e-zaginalo-rumansko-semeystvo-s-dete.html", "text": "Окръжната прокуратура във Варна ръководи досъдебно производство по повод пътния инцидент, при който е загинало румънско семейство с шестмесечно бебе. Това съобщиха от  Апелативна прокуратура – Варна . Вчера, 28 юли, около 10.15 часа в района на варненското село Горица на пътя Бургас – Варна е възникнал тежкият пътен инцидент, при който се сблъскали автомобил „Опел“ с румънска регистрация и товарен камион МАН. При удара на място загиват 33-годишна жена и бебето й, а 35-годишният водач на лекия автомобил, който получил тежки травми, починал в болницата малко по-късно. \r\nЗаради пътния инцидент с три жертви движението от и към Варна в неделя е било отклонено по обходен маршрут. Действията по разследването трябва да установят причините и обстоятелствата, довели до тежкото пътно-транспортно произшествие.", "date": "2019.07.29", "title": "Варна: Окръжната прокуратура ръководи досъдебно производство за катастрофата при село Горица, в която е загинало румънско семейство с дете"}
{"url": "http://www.focus-news.net/news/2019/07/29/2684980/poveche-zaeti-litsa-i-po-visoki-zaplati-otchetoha-knsb-i-yordanka-fandakova-za-sporazumenieto-ot-2015g-obzor.html", "text": "Президентът на КНСБ Пламен Димитров и столичният кмет Йорданка Фандъкова отчетоха изпълнението на споразумението за сътрудничество между тях от 2015г. По данни на КНСБ 775 000 са наетите лица в София. 95 000 от тях са свързани или директно финансирани от местната власт или финансирани през националния бюджет. За първото тримесечие на годината средната работна заплата в София е с 37% по-висока от тази за страната. За срока на споразумението заплатата в София се е повишила с 40%. Областите, които обхваща споразумението са образование, здравеопазване, социални дейности, транспорт, държавно управление и култура. От КНСБ коментираха, че независимо от направеното в сферата на социалните услуги се иска още работа и още средства, както по отношение на материалната база, така и по отношение на заплатите. От Конфедерацията на независимите синдикати са поискали от финансовото министерство допълнителни 13 млн. лв за финансиране на социалната сфера.  \r\nКметът на София Йорданка Фандъкова коментира, че на срещата се отчитат изцяло изпълнени ангажименти, поети преди началото на този мандат. 40% от БВП се произвеждат в София, което прави столицата водеща икономика в България и затова е важно да се даде ясна перспектива за развитието й. Фандъкова обясни, че в рамките на споразумението се залага на създаване на условия за развитие на икономиката, чрез инвестиции в двете най-важни сфери инфраструктура и образование.  \r\nТам, където има проблеми с недостиг на финансови средства от конфедерацията предлагат с бюджета за догодина допълващи стандарти за решаването на част от проблемите в делегираните държавни дейности. Според отчета все още има детски градини, които не покриват единните разходни стандарти за персонала особено в малките общини, което налага отделяне на допълнителен финансов ресурс от местните данъци и такси. Предложението на независимите синдикати е допълващ стандарт втора сграда, там където има преструктуриране на детските градини и тя да получава допълнителни средства като институция. КНСБ определят като много важни проблемите, свързани с детско и училищно здравеопазване. Според конфедерацията фрапираща е разликата между заетите в здравните кабинети в училища и детски градини и заетите медицински специалисти в детските ясли. За това от конфедерацията предлагат допълващи стандарти за брой яслени групи в детските ясли и градини и за увеличение на единните разходни стандарти през 2020г. с 20% средно за едно дете в детска ясла. Основно искане на КНСБ е решаване на проблема на заплащане в социалните услуги. Голяма част от средствата, които предоставят единните разходни стандарти в тези услуги отиват за текущите ремонти на социалните заведения. От конфедерацията на синдикатите предлагат допълващ стандарт за издръжката на материално-техническата база на един потребител и разликата от тези средства да бъдат отделени за увеличаване на заплатите на заетите. От КНСБ се надяват да разработят стандартите за културните институти и по този начин да бъдат приключени разговорите за бюджета за 2020г.  \r\nВиолета СИМЕОНОВА", "date": "2019.07.29", "title": "Повече заети лица и по-високи заплати отчетоха КНСБ и Йорданка Фандъкова за споразумението от 2015г. (ОБЗОР)"}
{"url": "http://www.focus-news.net/news/2019/07/29/2684984/sofiya-proliven-dazhd-i-magla-zatrudnyavat-vidimostta-na-avtomagistrala-hemus-v-rayona-na-s-osikovitsa.html", "text": "Проливен дъжд и мъгла затрудняват видимостта на автомагистрала \"Хемус\" в района на с. Осиковица, предаде репортер на  Агенция \"Фокус\" . Движението е с нормална интензивност и в двете посоки.  \r\n \"Фокус\" призовава шофьорите да карат внимателно поради опасност от аквапланинг. \r\nДеница КИТАНОВА", "date": "2019.07.29", "title": "София: Проливен дъжд и мъгла затрудняват видимостта на автомагистрала \"Хемус\" в района на с. Осиковица"}
{"url": "http://www.focus-news.net/news/2019/07/29/2684986/kiriakos-mitsotakis-v-kipar-imate-nashata-podkrepa-i-tazi-na-es.html", "text": "Гръцкият премиер Кириакос Мицотакис пристигна в Кипър в понеделник сутринта, където проведе официална среща с президента на островната република Никос Анастасиадис и декларира подкрепата на Гърция и ЕС  във връзка с турските сондажни дейности в Изключителната икономическа зона (ИИЗ)  на Кипър, пише гръцкото англоезично издание  Greek Reporter . \r\nСледвайки традицията, която продължава от десетилетия първата официална визита за новоизбрания гръцки премиер в чужбина се прави в Кипър, Мицотакис пристигна на международното летище в Ларнака в понеделник сутринта, след което отпътува с автомобил до столица Никозия, където е посрещнат топло от президента на Кипър Никос Анастасиадис. \r\nДвамата лидери проведоха първата си официална среща в президентския дворец в Никозия и след това направиха съвместно изявление пред репортерите. \r\n\"Кипър ще има подкрепата на Гърция и ЕС при всяко повишаване на напрежението в региона по енергийните въпроси\", заяви Мицотакис, говорейки за определеното като незаконно турско сондиране в изключителната икономическа зона на страната. \r\nСлед това той изрази подкрепата на своята администрация за тристранното сътрудничество (в което се включва и Израел), което продължава в района, започнало по време на управлението на Андонис Самарас и оттогава е продължавано от всяко правителство. \r\nПо време на изказването си гръцкият премиер заяви, че краят на турската окупация е най-важният приоритет за острова и подчерта, че всяко бъдещо решение на кипърския въпрос трябва да премахне остарялата институция на Споразумението на гарантите от 1960 година. \r\nМицотакис също така изрази оптимизма на Гърция относно бъдещата среща на Анастасиадис с лидера на турската кипърска общност Мустафа Аканджъ. \r\n\"Турската офшорна дейност очевидно нарушава суверенните права на Република Кипър и също така се отнася до енергийната политика на ЕС, която се стреми да диверсифицира енергийните източници в басейна на Източното Средиземноморие\", каза Мицотакис. \"Гърция потвърждава подкрепата си за Кипър,\" повтори той, отбелязвайки, че Гърция ще отговори в рамките на ЕС и националните си решения. \r\nОт своя страна президентът Анастасиадис заяви, че и двамата лидери са съгласни, че рестартирането на преговорите по кипърския въпрос \"изисква активния принос на Турция за създаването на подходящ климат, както и за прекратяване на незаконните дейности в ИИЗ на Кипър и в плановете за буферната зона на Фамагуста. \" \r\nПрограмата на гръцката делегация в Кипър включва срещи между двете администрации и други членове на икономическата и политическата сфера на острова. \r\nМинистър-председателят Мицотакис е придружен по време на посещението си в Кипър от гръцкия външен министър Никос Дендиас и министъра на околната среда и енергетиката Костис Хацидакис. \r\n \r\n  Юлиян Марков", "date": "2019.07.29", "title": "Кириакос Мицотакис  в Кипър: Имате нашата подкрепа и тази на ЕС"}
{"url": "http://www.focus-news.net/news/2019/07/29/2684989/smolyan-71-godishen-mazh-e-nameren-sled-provedeni-izdirvatelni-meropriyatiya-v-mestnostta-na-peshtera-nadarska.html", "text": "При проведени издирвателни мероприятия на служители от РУ-Смолян, ОДМВР-Смолян, следово  куче и доброволци от с. Могилица успешно приключи издирването на 71-годишния А. П. от с. Исиьовци, общ. Смолян. Това съобщиха от  ОДМВР - Смолян .  \r\nНа 26.07.2019 г. на тел. 112 около 19.00 ч. е получено съобщение за изчезнало лице в местността на пещера Надарска, с. Надарце, общ. Смолян. Сигналът е подаден от 60-годишния А.Б.  от с. Могилица, който съобщава, че към 14.00 ч. на същия ден той и лицето А. П. са отишли в местността около пещера Надарска за гъби. След кратко време се разделили с уговорката по-късно да се срещнат на чешмата на пътя за с. Кремене, под пещера Надарска. А.Б. твърди, че към 17.00 ч. отишъл да прибере възрастния мъж, но същия не се появил. Изчакал до 19.00 ч. след, което се притеснил и се обадил на тел. 112.  \r\nВ акцията по издирването са се включили служители от РУ-Смолян, ОДМВР-Смолян, следово куче и доброволци от с. Могилица. Мъжът е намерен около 21.40 ч. седнал на пътека в гората, оплаквал се, че е с болки в единия крак и му е трудно ходенето. Служителите на реда му помагат да се предвижи до пътя, а на мястото пристига екип на ЦСМП – Смолян, където е прегледан и освободен.", "date": "2019.07.29", "title": "Смолян: 71-годишен мъж е намерен след проведени издирвателни мероприятия в местността на пещера Надарска"}
{"url": "http://www.focus-news.net/news/2019/07/29/2684990/d-r-sotir-ivanov-istoricheski-muzey-petrich-blizo-48-ot-posetitelite-na-natsionalen-park-muzey-samuilova-krepost-sa-chuzhdentsi.html", "text": "Близо 48 % от посетителите на Национален парк-музей „Самуилова крепост“ са чужденци. Това каза за  Радио „Фокус“ – Пирин  д-р Сотир Иванов, директор на Исторически музей – Петрич, по повод 1005-ата годишнина от фаталната битка в Ключката клисура. Той обясни, че точно поради тази причина в постоянната експозиция има представена изложба от Методи Златков и Албена Миланова – „Ненадминат по сила и ненадминат по храброст. Българският цар Самуил († 1014)“. „Тя проследява като документи, като места, като история, като особености десетилетната битка на България срещу Византия като една допълнителна много важна подробност за нашия профил на туризма е това, че изложбата е двуезична – на български и английски. Това е особено важно, защото около 48 % от туристите са чужденци. Затова ползването на чужд език е особено важно, за да може нашата култура да достигне и до тях“, каза още д-р Иванов.  \r\nТой добави, че е много трудно да се каже какъв точно е профилът на туриста, който посещава обекта, защото Исторически музей – Петрич генерира една увеличаваща се популярност. „Само за първите шест месеца на тази година Исторически музей – Петрич е посетен от представители на 57 държави. Обикновено, наред с постоянната аудитория, която е българската и която е свързана с движението „100-те национални туристически обекта“ или „Обичам България, идват и чужденци, привлечени поради различни причини. Може би ще имаме по-сериозен поглед върху техния профил, когато преминем посещения от порядъка на 100 000 души годишно. В момента има много голяма динамика и ние може да правим анализ само на отделните групи, но не и като цяло на туристите“, подчерта д-р Иванов. По думите му това е радостно, защото тази нарастваща популярност означава, че Национален парк-музей „Самуилова крепост“, но и нашата средновековна история притежава своята харизма не само за българската народност, а също така има общоевропейско значение. \r\nЛивия НИНОВА", "date": "2019.07.29", "title": "Д-р Сотир Иванов, Исторически музей – Петрич: Близо 48 % от посетителите на Национален парк-музей „Самуилова крепост“ са чужденци"}
{"url": "http://www.focus-news.net/news/2019/07/29/2684991/afp-dete-e-zaginalo-sled-kato-e-bilo-blasnato-pred-vlak-v-germaniya.html", "text": "Осемгодишно момче загина в понеделник, а майка му е ранена, когато мъж ги бутна пред влак на гарата в германския град Франкфурт, съобщи полицията, цитирана от  AFP .  \r\nЗаподозреният, 40-годишен мъж от африкански произход, който няма връзка с жертвите, е опитал да избяга, но е бил заловен от граждани и задържан от полицията. \r\nЖената е настанена в болница. \r\nПолицията съобщи, че е започнала разследване за убийство и е разпитала заподозрения за възможен мотив. \r\n\"Момчето и майка му са били избутани пред пристигащ влак\", заяви говорител на полицията. „Майката е успяла да се спаси.“ \r\nСпоред новинарски канал NTV, заподозреният е гражданин на Еритрея. \r\nКрайно дясната партия Алтернатива за Германия  бързо свързва случая с масовия приток на мигранти и бежанци през последните години. \r\n \r\n  Юлиян Марков", "date": "2019.07.29", "title": "AFP: Дете е загинало, след като е било блъснато пред влак в Германия"}
{"url": "http://www.focus-news.net/news/2019/07/29/2684994/kardzhali-nov-visyasht-most-ot-metal-i-polimeri-e-izgraden-nad-reka-arda-kam-krayno-selo.html", "text": "Нов висящ мост от метал и полимери беше изграден над река Арда за Крайно село. Това съобщи кметът Хасан Азис на среща в Община Кърджали, предаде кореспондент  Радио „Фокус“ . Старият висящ мост, водещ към селото, беше разрушен и на негово място е изграден нов, който обаче няма вече дървена пешеходна част, а полимерна. Това е иновация, инспирирана от Община Кърджали, която отдавна търсеше подходящ материал вместо дървените талпи, непрекъснато чупещи се и подменящи се по 6-те висящи моста в района. Кметът инж. Хасан Азис показа изпробван през зимата композитен материал от полимер и дървени частици, изработен от кърджалийска фирма, за който се дава уверение, че може да издържи до 10 години, без да се подменя. За първи път той е използван сега при този мост, като 75-метровата конструкция, изградена с него е с близо 1 тон по-лека от предишната. Мостовото съоръжение е снабдено с нощно осветление от силен прожектор и LED осветление по протежение на трасето над реката. Хасан Азис съобщи, че новата пешеходна част ще бъде наблюдавана и, ако има положителни резултати, ще бъде използвана за модел и при поддръжката и ремонта на другите 6 моста в района.  \r\nВъженият мост над река Арда от центъра на града към кв. „Възрожденци“ непрекъснато се нуждае от подмяна на дървените части, които много бързо се амортизират, като това се отнася и за мостовете към селата Лисиците и Ненково, които също се нуждаят от периодична подмяна на изхабения дървен материал. \r\nДарина ДЕЕНИЧИНА", "date": "2019.07.29", "title": "Кърджали: Нов висящ мост от метал и полимери е изграден над река Арда към Крайно село"}
{"url": "http://www.focus-news.net/news/2019/07/29/2684992/veliko-tarnovo-studentskiyat-folkloren-tantsov-sastav-pri-stopanska-akademiya-v-svishtov-chestva-60-godini.html", "text": "Студентският фолклорен танцов състав при Стопанска академия „Димитър А. Ценов“ навърши 60 години от основаването си. Това съобщиха от  Стопанска академия „Димитър А. Ценов“ . За тържественото честване на бележитата годишнина, в родната Алма матер се завърнаха над 40 души, участвали в различни формации през годините на своето следване в Свищов. Гостите, пристигнали от различни краища на България и света, бяха посрещнати в зала „Булстрад“  на Студентския дом на културата (СДК). От сцената, на която са били част от многобройните изяви на студентския танцов състав, участниците в срещата приветства Маргарита Дончева – дългогодишен ръководител на СДК.  „Вашето присъствие тук, в тази зала, само по себе си доказва по най-категоричен начин мястото, което този състав е завоювал в сърцата и душите ни. Макар всеки един от Вас да е работил и творил в студентските фолклорни танцови формации по различно време, магията на фолклорното изкуство ни сближава и сродява по един особен, неповторим начин. Няма по-убедителен аргумент от тази среща за принадлежността и любовта Ви към свищовската академия и фолклорния ансамбъл“, каза Маргарита Дончева. Тя припомни, че през годините фолклорният танцов състав при Стопанска академия е съществувал и като Ансамбъл за народни песни и танци, Школа за народни хора за преподаватели, служители и докторанти, Студентска школа за народни танци и др. Изявите на различните формации винаги са били посрещани с непринудената радост и обичта на вярната им публика, и са се ползвали с особена популярност и признание за високите си художествено-творчески постижения. Сред многобройните поводи за участия са били: организираните от Студентски съвет „Вечер на специалността” и самостоятелни концерти за коледните тържества на академичната общност; посрещане на почетни гости на Стопанска академия; новогодишните концерти в Първо българско читалище „Еленка и Кирил Д. Аврамови”; 24 май – Празника на българската просвета и култура; общински културни събития и др. В историята на студентския танцов състав има и завидна поредица успешни участия и блестящо представяне в национални и международни фолклорни фестивали и конкурси в Русия, Унгария, Гърция, Испания, Украйна,  Румъния, Полша, Турция, Македония. \r\n„И днес, от висотата на своите достолепни вече 60 години, със задоволство можем да се гордеем, че този студентски състав, който е с най-дългогодишна история в Клуба за естетическо възпитание във ВФСИ, прераснал в последствие в Студентски дом на културата при Стопанска академия, запази своята „територия”, защити по достойнство присъствието си, продължава да има своите съмишленици и почитатели, и то в години, изпълнени с редица превратности в обществен план и нови културологични параметри. Преминал през своите метаморфози, днес фолклорният танцов състав при Стопанска академия разполага с талантливи млади хора, които продължават на пренасят щафетата, завещана им от вас“, подчерта Маргарита Дончева. \r\nСпециален гост на тържественото честване на 60-годишнината на студентския фолклорен танцов състав бе председателят на Общото събрание на СА „Д. А. Ценов“ – проф. д.н. Борислав Борисов. „Фактът, че днес сте тук, еднозначно говори, че времето е безсилно пред любовта Ви към това изкуство и към родната Алма матер“, каза в приветствието си проф. Борисов. В обръщение към участниците в срещата, част от които са били негови състуденти, а други по-късно и негови студенти, той припомни не само забавни случки, но и заслугите на хора, допринесли за съществуването, развитието, многобройните изяви и награди на танцовите формации през годините. \r\nВ рамките на тържественото честване бе подчертано, че основна заслуга за развитието и обогатяването на художествено-творческия репертоар на фолклорния ансамбъл при Стопанска академия имат най-дългогодишният му художествен ръководител – Георги Владимиров, и плеадата художествени ръководители, заставали начело на формациите през годините на неговото съществуване. С едноминутно мълчание, всички присъстващи отдадоха почит към паметта на Георги Владимиров, и към преселилите се в отвъдното участници в различни танцови формации.  \r\nАкадемичното ръководство на Стопанска академия удостои с грамоти художествените ръководители на различните студентски танцови формации – Георги Владимиров, Милчо Вълчев, Мариана Цанова, Добромира Мусева, Елка Иванова, Мирослав Тодоров, Емил Дачков, Антоан Славчев. Проф. Борисов връчи грамотите на присъстващите и подчерта, че студентският танцов състав ще продължава да съществува, независимо и въпреки всичко, защото той е доказал правото си на живот, извоювал го е с цената на всички изпитания, на които е бил подложен през годините, белязани преди всичко с многобройните успехи и с любовта на младите хора към магията, наречена „фолклор“.  \r\nС нескрито вълнение и много силни емоции, приветствие към своите танцьори, с които не се е виждала от 20 години, отправи Марияна Цанова – дългогодишен художествен ръководител, която пристигна от САЩ за честването на 60-годишнината на студентския фолклорен състав. С пожелание за здраве и по-чести срещи, тя сподели с присъстващите, колко много й липсват, а като човек, популяризиращ българските народни танци в САЩ със своята формация, апелира към всички да продължават да обичат българския фолклор,  обединяващ съдбите на стотици хора, не само в България, но по различни точки в целия свят. Марияна Цанова изрази благодарност към академичното ръководство и към организаторите на срещата. \r\nЗа участниците в честването на кръглата годишнина бе осигурена възможност за обличане с академични тоги и посещение с беседа в академичния музей. По повод 60-годишнината, танцьорите от различните формации на студентския фолклорен състав засадиха „юбилейно“ дръвче пред сградата на Ректората, а незабравимите емоции бяха запечатани със снимки от професионалния фотограф на Академията. Всички гости получиха значка на родната Алма матер и рекламно-информационни материали. \r\nВ рамките на срещата бе създаден алумни клуб към Асоциацията на възпитаниците на Стопанска академия. Съучредителите на новия клуб избраха за председател Добромира Мусева, а името на клуба – „Свищовско хоро 2/4“, свързаха с ритъма на любимото хоро. Честването завърши с тържествена вечеря в емблематичен свищовски ресторант, където под звуците на българска народна музика танцьорите си припомниха лудите млади години и възстановиха част от постановките, в които като участници в студентските фолклорни формации са радвали своята публика, печелили са награди и са прославяли Стопанска академия.", "date": "2019.07.29", "title": "Велико Търново: Студентският фолклорен танцов състав при Стопанска академия в Свищов чества 60 години"}
{"url": "http://www.focus-news.net/news/2019/07/29/2684995/ivan-ivanov-nimh-varna-filialat-pokriva-pochti-13-ot-teritoriyata-na-stranata-i-obsluzhva-targovskoto-koraboplavane-v-zapadnata-chast-na-cherno-more.html", "text": "Филиала покрива почти 1/3 от територията на страната и обслужва търговското корабоплаване в западната част на Черно море. Това каза в интервю за  Радио „Фокус“ – Варна  Иван Иванов, директор на Националния институт по метеорология и хидрология, филиал – Варна във връзка с работата на звеното, което преди дни представи проект за изграждането на метеорологични буйове по българското Черноморие. По думите му, подобна мрежа би помогнала изключително много за работата на филиала, който отговаря за 8 области на страната. „Така, че тази информация, тези буйове ще служат за различни цели – и за прогнозиране във връзка с корабоплаването, което е национална за задача държавите, които имат излаз на море – да излъчва по определени канали такава метеорологична информация и прогнози за времето. Така, че това е много важно предвид на все по-нарастващата необходимост от данни за правенето на възможно по-точни числени модели за процесите, които се развиват край морето“, отбеляза Иван Иванов. Директорът на звеното допълни, че подобен тип информация може и трябва да бъде изпращана и към различни европейски и световни структури. Той допълни, че за събирането на данните работят над 230 вида мониторингови станции и мрежи, а в района работят над 250 човека. Според него в бъдеще проблема няма да бъде в намирането на техника, а на специалисти. „Това е затруднението. Даже според мен някой ден ще се намерят пари за техника, за апаратура, но няма да има кой да работи с нея“, заяви Иван Иванов. Според него, много хора не подозират колко всеобхватна е работата на метеоролозите, като тя не се ограничава до изготвяне на прогнозата за времето. „Работят в дъното инженери, физици, които създават тези модели. Дори някои казват: „Аз мога да вляза в телефона си и да видя какво е времето.“ Само, че тези модели, които дават резултати на телефона на хората, ги правят също метеоролози. А тези метеоролози тръгват от някъде също“, каза още директорът на звеното. Варненския филиал на Националния институт по метеорология и хидрология разполага с 5 хидрометеорологични обсерватории, 6 метеорологичните станции по морския бряг, 40 метеорологични станции във вътрешността, 53 дъждомерни, 20 хидроложки и 38 агро-метеорологични станции. \r\n \r\nБояна АТАНАСОВА", "date": "2019.07.29", "title": "Иван Иванов, НИМХ-Варна: Филиалът покрива почти 1/3 от територията на страната и обслужва търговското корабоплаване в западната част на Черно море"}
{"url": "http://www.focus-news.net/news/2019/07/29/2684999/sliven-sinya-zona-v-grada-veche-se-plashta-i-chrez-elektronno-prilozhenie-bez-dopalnitelni-taksi.html", "text": "За улеснение на гражданите Общинско предприятие „Градска мобилност“ предоставя още един начин за заплащане на „Синя зона“ в Сливен. Това съобщиха от пресцентъра на  Община Сливен . \r\nОт този месец е въведена нова електронна услуга. В допълнение към добре познатите хартиен талон и SMS, жителите и гостите на града могат да използват и мобилното приложение URBO Parking. То предлага лесно и удобно заплащане на паркинг зона с банкова карта (кредитна или дебитна) или предварително зареден ваучер. Приложението може да се свали безплатно от Google Play и App Store и вече почти година работи успешно на територията на други големи градове. \r\nЕдно от най-важните предимства на URBO PARKING е липсата на допълнителни такси, начислявани върху услугата – заплаща се единствено стойността на паркирането в съответната зона. Това е поредна технологична стъпка, следваща визията и стратегията на Сливен да бъде част от концепцията „интелигентни градове“ (Smart Cities).", "date": "2019.07.29", "title": "Сливен: „Синя зона“ в града вече се плаща и чрез електронно приложение без допълнителни такси"}
{"url": "http://www.focus-news.net/news/2019/07/29/2684997/veliko-tarnovo-24-godishen-mazh-obyaven-za-mezhdunarodno-izdirvane-ustanoviha-v-svishtov.html", "text": "24-годишен мъж, обявен за международно издирване, установиха служители на Районното управление в Свищов. Това съобщават от пресцентъра на  ОДМВР – Велико Търново . На 28 юли в 20.15 часа, в града е извършена проверка на 24-годишен местен жител, в хода на която е установено, че той е обявен за международно издирване от Германия. За случая са уведомени компетентните служби.", "date": "2019.07.29", "title": "Велико Търново: 24-годишен мъж, обявен за международно издирване, установиха в Свищов"}
{"url": "http://www.focus-news.net/news/2019/07/29/2684998/georgi-ikonomov-kmet-na-bansko-predstoi-palna-rehabilitatsiya-na-4-ulitsi-v-obshtinata.html", "text": "Предстои пълна рехабилитация на три улици в Банско и една в Добринище по проект на Програмата за развитие на селските райони. Това каза за предаването „Добър ден“ на  Радио „Фокус“  кметът на Община Банско Георги Икономов.  \r\nТой поясни, че три от улиците ще бъдат завършени най-късно до края на октомври, а една е от тях е отложена за следващата година. „На тази улица, тъй като е основна артерия, искаме първо да подменим канализацията – да я направим разделно, тъй като тя събира голяма част от отпадните води. Така че не ни се иска да правим асфалт и тротоари преди да сме изградили подземната инфраструктура.  При другите улици, които ще бъдат ремонтирани, канализацията вече е подменена“, поясни Георги Икономов. Кметът уточни, че до 2-3 месеца ще започне и доизграждане на околовръстния път, което ще промени качеството на живот на хората в най-неразвитата част на града. \r\nЕлеонора ЧОЛАКОВА", "date": "2019.07.29", "title": "Георги Икономов, кмет на Банско: Предстои пълна рехабилитация на 4 улици в общината"}
{"url": "http://www.focus-news.net/news/2019/07/29/2684987/albena-georgieva-oblasten-upravitel-na-vidin-zasileni-sa-merkite-na-granichnite-punktove-v-oblastta-za-nereglamentiran-vnos-na-surovo-meso.html", "text": "Засилени са мерките на граничните пунктове в областта за нерегламентиран внос на сурово месо заради случая на африканска чума във видинския квартал „Нов път“. Това каза на пресконференция областният управител на Видин Албена Георгиева, предаде репортер на  Радио „Фокус“ – Видин . Тя посочи, че от миналата седмица денонощно има представители на Областната дирекция по безопасност на храните на граничните пунктове „Дунав мост 2“ и Брегово, а на третия граничен пункт – „Връшка чука“ дежурството е през деня. Проверява се личния багаж на преминаващите през пунктовете за нерегламентиран внос в страната на сурово месо и месни продукти от Румъния.  „В квартал „Нов път“ вече са изградени четири Контролно пропускателни пункта, полицаи проверяват влизащите и излизащите коли за внос или износ на месо“, уточни Георгиева. Тя допълни, че съвместни мерки за недопускане на разпространението на африканската чума са обсъдени заедно с Гранична полиция, транспортна полиция и пристанищните власти. „Това е единственият потвърден случай на африканска чума в заден двор на квартал „Нов път“ във Видин“, каза Георгиева. \r\nАнна ЛОЗАНОВА", "date": "2019.07.29", "title": "Албена Георгиева, областен управител на Видин: Засилени са мерките на граничните пунктове в областта за нерегламентиран внос на сурово месо"}
{"url": "http://www.focus-news.net/news/2019/07/29/2685000/varna-25-godishen-sofiyanets-izvarshil-vaorazhen-grabezh-na-magazin-e-pusnat-pod-parichna-garantsiya.html", "text": "Мярка за неотклонение “парична гаранция” наложи Районен съд – Варна на 25-годишeн столичанин, привлечен като обвиняем за извършен грабеж. Това съобщават от пресцентъра на  Районен съд – Варна . \r\nСпрямо 25-годишен сезонен работник са предявени обвинения за извършен грабеж на оборотни средства от магазин за хранителни стоки в района на местност „Кабакум“.  Посегателството е извършено чрез заплаха над продавач с хладно оръжие през нощта на 25 юли 2019 г. \r\nСъдът прие, че може да се направи обосновано предположение за авторство на деянието. След преценка на събраните по делото доказателства, съдът наложи на 25-годишния младеж мярка за неотклонение „парична гаранция“ в размер на 700 лева. \r\nОбжалването или протестирането на мярката е в 3-дневен срок, като в случай на обжалване делото бе насрочено за разглеждане пред горната съдебна инстанция – ВОС, за 1 август от 11.00 часа.", "date": "2019.07.29", "title": "Варна: 25-годишен софиянец, извършил въоръжен грабеж на магазин, е пуснат под парична гаранция"}
{"url": "http://www.focus-news.net/news/2019/07/29/2685002/kardzhali-inspektsiyata-po-truda-i-noi-sa-otcheli-687-proverki-i-15-trudovi-zlopoluki-ot-nachaloto-na-2019-godina-pred-oblastniya-savet-po-usloviyata-na-trud.html", "text": "Инспекцията по труда и НОИ са отчели 687 проверки и 15 трудови злополуки от началото на 2019 година пред  Областния съвет по условията на труд . Това съобщиха от пресцентъра на Областна администрация-Кърджали. Съветът по условията на труд, ръководен от заместник областния управител Леман Али е приел  доклада на Инспекцията по труда в Кърджали за първото полугодие на 2019-та и отчет на НОИ за трудовите злополуки и професионалните заболявания. 687 проверки са извършили екипите на Инспекцията от 1 януари досега. Засилен е бил контролът върху наемането на работна ръка, редовното изплащане на възнагражденията и спазването на работното време. Общият брой на констатираните нарушения е 4 155. Болшинството са по Закона за безопасни условия на труд (ЗБУТ). Двукратно са нараснали констатираните нарушения, свързани със санитарно битовите условия на работната среда. До края на месец юни са били проверени почти всички строителни обекти в Кърджали и останалите общини. Според отчета на Инспекцията, най-честите нарушения са били необезопасени технологични отвори, стълбища, стълбищни площадки и контури  на етажните плочи; разхвърлени материали, неукрепени изкопи; неосигурени въжета и колани при работа на височина. По данни на НОИ броят на трудовите злополуки до момента е 15. За сравнение, за същия период на 2018 г. са били 19. За щастие няма смъртен инцидент. 63 са били установените случаи на работници, наети без сключен трудов договор, при 37 за същия период на миналата година. Имало е нарушения на нерегламентирано полагане на труд предимно в отраслите „Строителство”, „Ресторантъорство” и „Хотелиерство”. За всички тях е потърсена административно-наказателна отговорност от работодателите. Броят на подадените искания за наемане на работа на непълнолетни лица за периода е двойно увеличен. До 1 юли те са 118, при 55 през 2018 г. Относителният дял на установените нарушения по отношение на заплащането на труда (511 броя) спрямо общия брой нарушения по ТПО е 30%, което прави намаление с 5 пункта спряма първото полугодие на 2018 г. В резултат на намесата на Инспекцията по труда към момента дължимите суми за заплати са малко над 67 х.лв. срещу 110 х.лв. за същия период на 2018 г. По-голяма част от забавените трудови възнаграждения са в Многопрофилна Болница-Ардино, където се извършва ежемесечен контрол по изплащането на заплатите. \r\nЧленовете на Областния съвет по условията на труд са договорили да разширят кръга на институциите, които имат отношение към проблематиката, като провеждат регулярни тематични срещи.", "date": "2019.07.29", "title": "Кърджали: Инспекцията по труда и НОИ са отчели 687 проверки и 15 трудови злополуки от началото на 2019 година пред Областния съвет по условията на труд"}
{"url": "http://www.focus-news.net/news/2019/07/29/2684996/d-r-sotir-ivanov-istoricheski-muzey-petrich-samuilova-krepost-e-memorialen-kompleks-kadeto-mozhe-da-otdadem-pochit-kam-voynitsite-dali-zhivota-si-za-da-ya-ima-balgariya.html", "text": "Национален парк-музей „Самуилова крепост“  е мемориален комплекс, където винаги може да отидем и сред страхотната природа, в долината на река Струмешница, да отдадем почит към онези български войници, които дадоха най-ценното – живота си, за да я има България. Това каза за  Радио „Фокус“ – Пирин  д-р Сотир Иванов, директор на Исторически музей – Петрич, по повод 1005-ата годишнина от фаталната битка в Ключката клисура. Той отбеляза, че на място могат да се видят много и интересни неща.  \r\n„Тази година, защото се навършват 5 години от голямото отбелязване на 1000-годишнината и смятаме, че има достатъчно информация в публичното пространство, е важно да наблегнем на автентичните моменти. Затова имаме специална експозиция, която проследява археологическото проучване, което започва с проф. Богдан Филов през 1916 година, който вижда трасето на укрепителните съоръжения. После Стамен Михайлов от тогавашния Археологически институт с музей към Българската академия на науките, който през 1968 година започва отново археологически проучвания, по-късно Димка Стоянова Серафимова, както и Исторически музей – Петрич, заедно с Пловдивския университет правиха проучвания, особено в района на Демир Капия и местността Чуката над село Коларово“, каза още д-р Иванов.  \r\nТой добави, че всичко това е обединено и може да се види при тях. „Става дума за автентичните ровове, автентичните валове, местата, където са били землянките и където са били разположени българските войници. Също така могат да се видят основите от крепостната кула, от която българските военачалници са наблюдавали придвижването на византийската армия, както и укрепителните съоръжения. За нас е важно – виждайки тези укрепителни съоръжения и виждайки материалните останки от онова време, туриста да може да „съпреживее“ и да си представи значението на онзи сблъсък, но и на героизма“, подчерта д-р Иванов. Според него въпреки, че през 1014 година той не успява да постигне искания резултат, неговият отглас е много пряко свързан с търсенето на свобода и възстановяването на средновековната българска държава. „Тоест, обръщаме се към археологията и към чисто материалните останки от времето на цар Самуил. Разбира се имаме и достатъчно средства за визуализация“, отбеляза д-р Иванов. \r\nЛивия НИНОВА", "date": "2019.07.29", "title": "Д-р Сотир Иванов, Исторически музей – Петрич: „Самуилова крепост“ е мемориален комплекс, където може да отдадем почит към войниците, дали живота си, за да я има България"}
{"url": "http://www.focus-news.net/news/2019/07/29/2684988/veliko-tarnovo-tri-sa-sluchaite-na-afrikanska-chuma-po-svinete-v-oblastta.html", "text": "Три са случаите на африканска чума по свинете във Великотърновска област към днешна дата. Два от тях са установени на територията на община Свищов, а последният е от края на миналата седмица и е констатиран в община Полски Тръмбеш. В региона не може да се говори за огнища, а става въпрос по-скоро за единични проблеми, каза за  Радио „Фокус“ – Велико Търново  областният управител проф. д-р  Любомира Попова. Във връзка с последния сигнал, който се оказа основателен – в село Климентово, в момента се организира и се извършва евтаназиране на прасетата, които се отглеждат в частните стопанства в населеното място. Предстои това да се случи и в село Раданово и Полски Тръмбеш. „Тоест, трябва да се спази изкисването в 10-километровата зона, около установеното огнище да се умъртвят животните, които се отглеждат в частните дворове“, обясни д-р Попова.   \r\nТя припомни, че първият случай беше в село Ореш, където още на 13 юли са евтанизирани 24 животни. Предприети са и необходимите мерки за ограничаване достъпа до големите свинекомплекси в региона, спазват се и всички препоръки, издадени на национално ниво. Областният управител подчерта, че координацията между отговорните институции е на много високо ниво. Изпратени са писма до десетте общини в областта, за да определят терени, в които да се загробват заразените животни, при евентуално установяване на вируса. Отговор се чака само от една администрация. \r\nПродължават ежеседмичните заседания на Епизоотичната комисия, които се провеждат всеки четвъртък. На тях всички общини от региона подават актуална информация. След последното й заседание стана ясно, че два противопожарни автомобила са напълно подготвени с препарати за дезинфекция и дежурят във Велико Търново и Горна Оряховица, за да могат да реагират при подаване на сигнал. \r\nЛуиза ТРАНЧЕВА", "date": "2019.07.29", "title": "Велико Търново: Три са случаите на африканска чума по свинете в областта"}
{"url": "http://www.focus-news.net/news/2019/07/29/2685003/sliven-kmetat-stefan-radev-shte-inspektira-remonta-na-zdravnata-sluzhba-v-selo-krushare.html", "text": "На 30 юли кметът Стефан Радев ще инспектира ремонта на здравната служба в село Крушаре. Това съобщиха от пресцентъра на  Община Сливен . Събитието е от 10.00 часа.", "date": "2019.07.29", "title": "Сливен: Кметът Стефан Радев ще инспектира ремонта на здравната служба в село Крушаре"}
{"url": "http://www.focus-news.net/news/2019/07/29/2685001/blagoevgrad-golyamo-kolichestvo-ot-veshtestvoto-antikor-e-otkrito-v-petrolna-baza-v-razlog-s-otnet-litsenz.html", "text": "Голямо количество от веществото „антикор“ е открито в петролна база в Разлог, с отнет лиценз. Операцията е осъществена от служители на ОДМВР-Благоевград и Кюстендил, съвместно с представители на Агенция „Митници“. Това съобщиха от  пресцентъра на ОДМВР-Благоевград .  \r\nОперацията по противодействие на производството, съхранението, търговията и разпространението на акцизни стоки е проведена на 26 и 27 юли т.г. Действията са осъществени от служители на сектор „Противодействие на икономическата престъпност“ в ОДМВР-Благоевград, колегите им от ОДМВР-Кюстендил и служители на Агенция „Митници“. В хода им е извършена проверка в петролна база в Разлог, която е с отнет лиценз съгласно разпоредбите на Закона за акцизите и данъчните складове (ЗАДС). При инспекцията е установено, че натоварена автоцистерна напуска границите на базата. Веднага са предприети действия за спирането на цистерната. От водача – 39-годишен гръцки гражданин, са изискани и са предоставени придружаващи товара документи, като от прегледа им става ясно, че цистерната превозва около 30 000 литра течно вещество – „антикор“.  В рамките на продължилата проверка в различни стационарни цистерни е установено наличието на смес от няколко течни съставки, която чрез инсталация, находяща се в базата, е натоварена на проверената автоцистерна.  \r\nШофьорът и още две лица, установени на място, са задържани в полицейския арест за срок до 24 часа. Работата по случая продължава под наблюдението на Районна прокуратура - Разлог.", "date": "2019.07.29", "title": "Благоевград: Голямо количество от веществото „антикор“ е открито в петролна база в Разлог, с отнет лиценз"}
{"url": "http://www.focus-news.net/news/2019/07/29/2684993/stefan-radev-kmet-na-sliven-obshtinskata-epizootichna-komisiya-nalaga-prevantivni-merki-za-nedopuskane-na-afrikanskata-chuma-po-svinete-v-obshtinata.html", "text": "Призив към стопаните да умъртвят домашните прасета, които се отглеждат в частни стопанства от  т.нар. тип „заден двор“, отправи пред  Радио „Фокус“ – Сливен  кметът на Сливен  Стефан Радев. Целта е да се ограничи евентуалното разпространение на африканската чума по свинете, а и месото да може да се консумира. \r\nРадев поясни, че вече е ясен броя на този тип ферми в общината и областта, както и броя на живите животни. \r\nКметът увери, че Общинската епизоотична комисия работи по налагането на превантивни мерки и апелира към отговорно отношение от страна на стопаните за недопускане на заразата на територията на Сливенска община и област.", "date": "2019.07.29", "title": "Стефан Радев, кмет на Сливен: Общинската епизоотична комисия налага превантивни мерки за недопускане на африканската чума по свинете в общината"}
{"url": "http://www.focus-news.net/news/2019/07/29/2685009/sport-hames-rodriges-otnovo-trenira-s-real-madrid.html", "text": "Футбол: Колумбийският футболист Хамес Родригес отново тренира с Реал Мадрид, след като изкара два сезона под наем в Байерн Мюнхен.  През лятото на 2017 той се оказа извън плановете на тогавашния треньор на Реал Зинедин Зидан и бе изпратен под наем в баварския тим. По ирония на съдбата сега треньор на Реал е отново Зидан, но заради многото контузени футболисти е възможно този път Хамес да се окаже необходим и да не бъде продаден на Наполи, както се говореше неофициално.", "date": "2019.07.29", "title": "Спорт: Хамес Родригес отново тренира с Реал Мадрид"}
{"url": "http://www.focus-news.net/news/2019/07/29/2685006/maya-manolova-reshenie-da-se-kandidatiram-ili-ne-za-kmet-na-sofiya-shte-vzema-az.html", "text": "Моето решение да се кандидатирам или не за София ще взема аз, след като преценя какъв е интересът на гражданите. Това каза омбудсманът Мая Манолова, предаде репортер на  Агенция „Фокус“ . Тя добави, че в момента има много друга работа, включително и днешната среща с жителите на столичните квартали. „Моята енергия през август ще бъде на 100% насочена към проблемите на гражданите“, категорична бе Манолова. По думите и преди да реши дали да се кандидатира за кмет на София има много време и тя има изготвена програма за това време. „Имам програма за август и съм на 100% ангажирана с гражданите“, отново. В заключение тя каза, че не отговаря за задачите на сегашния кмет на София, а именно Йорданка Фандъкова. „Аз отговарям за себе си и как защитавам правата на гражданите“, добави тя. \r\nНадежда ИВАНОВА", "date": "2019.07.29", "title": "Мая Манолова: Решение да се кандидатирам или не за кмет на София ще взема аз"}
{"url": "http://www.focus-news.net/news/2019/07/29/2685008/kardzhali-utre-zapochva-zapisvaneto-v-8-klas-na-prietite-uchenitsi-v-treti-etap-na-klasirane-v-oblastta.html", "text": "Утре започва записването в 8 клас на приетите ученици в трети етап на класиране в областта. Това съобщиха за  Радио \"Фокус\"  от Регионално управление на образованието (РУО)-Кърджали. Записването на приетите ученици на трети етап по държавен план-прием за учебната 2019/2020 год. стартира от 30.07.2019 г. и приключва на 31.07.2019 г.  Общо 1157 седмокласници от област Кърджали кандидатстваха в 59 професионални и профилирани паралелки, от които 33 профилирани, 25 професионални и една с дуална форма на обучение.  \r\nДарина ДЕЕНИЧИНА", "date": "2019.07.29", "title": "Кърджали: Утре започва записването в 8 клас на приетите ученици в трети етап на класиране в областта"}
{"url": "http://www.focus-news.net/news/2019/07/29/2685011/burgas-lek-avtomobil-e-katastrofiral-na-bul-stefan-stambolov-nyama-postradali.html", "text": "Лек автомобил е катастрофирал на бул. „Стефан Стамболов“. Това съобщи за  Радио „Фокус“ – Бургас  Цветелина Рандева от ОДМВР-Бургас. Инцидентът е станал около 15.57 часа непосредствено след спирката на УМБАЛ-Бургас в посока кръговото кръстовище. Лек автомобил „Пежо“, с бургаска регистрация, управляван от 19-годишен мъж поради движение с несъобразена скорост, катастрофира, блъскайки се в крайпътно дърво. Той е придружаван от приятелката си, като и двамата не са получили сериозни наранявания.  \r\nОт инцидента от крайпътното дърво се е счупил голям клон, който е паднал върху автомобила. \r\nМария КУРТЕВА", "date": "2019.07.29", "title": "Бургас: Лек автомобил е катастрофирал на бул. „Стефан Стамболов“, няма пострадали"}
{"url": "http://www.focus-news.net/news/2019/07/29/2685004/mkd-mkaedoniya-momiche-ot-sarbiya-postrada-pri-intsident-s-motornitsa-v-gartsiya.html", "text": "Момиче от Сърбия пострада при инцидент с моторница в Гърция района на Агиос Йоанис на ръкава Ситония на Халкидичския полуостров, информира македонското електронно издание  “МКД“ .  \r\nСемейство от Сърбия - родителите и три дъщери са се качили на моторница. В един момент е възникнала експлозия на лодката, след което е избухнал пожар. \r\nЧетиригодишно момиче е било тежко ранено и транспортирано в болница в Солун. Гръцките медии съобщиха, че момичето е получило наранявания на гърдите и корема. \r\nМайката и по-голямата дъщеря (14-годишна възраст), които са претърпели леки изгаряния, са били прехвърлени в  същата болница. \r\nСпоред медиите майката с две от момичета е скочила във водата, а бащата заедно с инструктора и тежко пострадалото дете са останали на лодката, за да я докарат до брега. \r\nБреговата охрана разследва причините за експлозията. \r\nВзривът се е станал пред стотици летовници, защото плажът Агиос Йоанис е един от най-посещаваните в този период. \r\n \r\n  Юлиян Марков", "date": "2019.07.29", "title": "„МКД“ (Мкаедония): Момиче от Сърбия пострада при инцидент с моторница в Гърция"}
{"url": "http://www.focus-news.net/news/2019/07/29/2685014/plovdiv-kmetat-na-rayon-iztochen-nikolay-chunchukov-nagradi-pobeditel-v-kampaniya-za-registratsiya-na-kucheta.html", "text": "Кметът на район „Източен“ в Пловдив Николай Чунчуков награди победител в кампания за регистрация на кучета. Това съобщиха за  Радио „Фокус“ – Пловдив  от Общината. Районният кмет връчи предметни награди на Вера Димитрова за регистрацията на домашния й любимец. Това стана в присъствието на заместник-кмета Васко Василев. Електронната система генерира под печелившия номер 8750 индивидуална картотека на кучето на Вера Димитрова от породата каракачанка. \r\nИнициативата на Община Пловдив е наречена „Регистрирай куче и спечели награда” и се провежда за пета поредна година. Насочена е към собствениците на домашни кучета, които стриктно спазват законовите разпоредби и надлежно декларират притежаването на домашното си куче. Целта на кампанията е да стимулира активността на собствениците на кучета в това им задължение.  \r\nПредвидено е 12 изрядни притежатели на кучета да получат подаръци за своя любимец – разнообразни аксесоари и груминг услуги, ако до 10-ти декември 2019 година регистрират своя любимец в районната администрация по местоживеене.", "date": "2019.07.29", "title": "Пловдив: Кметът на район „Източен“ Николай Чунчуков награди победител в кампания за регистрация на кучета"}
{"url": "http://www.focus-news.net/news/2019/07/29/2685012/tass-v-rusiya-zapochvat-seriyno-proizvodstvo-na-su-57.html", "text": "Компанията \"Сухой\" (част от Обединената авиационна корпорация, ОАК) започна изпълнението на договор за доставка на изтребители Су-57 от пето поколение на руските военновъздушни сили,  съобщи в понеделник офиса на заместник министър-председателя Юрий Борисов, цитиран от  TACC . \r\n„През юни по време на Международния военно-технически форум \"Армия-2019\" беше подписан държавен договор между Министерството на отбраната на Руската федерация и компанията \"Сухой\" за доставка на партида изтребители  Су-57 от пето поколение. В момента компанията \"Сухой\" е започнала да изпълнява договорните задължения, \" съобщават от офиса на руския вицепремиер. \r\n \r\n \r\n \r\n \r\n  Юлиян Марков", "date": "2019.07.29", "title": "ТАСС: В Русия започват серийно производство на Су-57"}
{"url": "http://www.focus-news.net/news/2019/07/29/2685016/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщиха за  Радио „Фокус“-Бургас  от Областното пътно управление. Няма задръствания. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“, и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.07.29", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/07/29/2685015/georgi-ikonomov-kmet-na-obshtina-bansko-na-dzhaz-festivala-shte-ima-mnogo-raznoobrazni-zhanrove-koito-shte-sa-po-vkusa-na-vseki.html", "text": "На джаз фестивала в Банско ще има много разнообразни жанрове, които ще са по вкуса на всеки. Това каза за дневният блок на  Радио „Фокус“  кметът на Община Банско Георги Икономов. Той обясни, че звездите, които ще участват, са от световна величина и ще има участници от България, Великобритания, САЩ, Италия, Гърция, Сърбия и Унгария. „Тази година джаз фестивала е малко по-рано, започва от 6ти август и е до 10 август (събота). Разбира се, открива се с нашите топ певци в този жанр – Васил Петров, Камелия Тодорова и Биг бенд Благоевград. Има изпълнители от Великобритания в първия ден, има изпълнител от САЩ – Марсел Паркър, след това продължаваме пак с български бендове, унгарски, сръбски, и отново от САЩ. Звездите са в края на програмата, в петък и в събота, специален гост и може една от най-добрите звезди, това е Рей Джелато. А в събота това са гостите от Великобритания Тони Момрил и Ванеса Хейнс“, добави Икономов.  \r\nТой каза още, че е даден старт на ремонтите на главни улици в Банско и Добринище и има възможност някои от тях да са готови до края на октомври, а до няколко месеца започва проект за доизграждане на околовръстния път. Кметът добави, че в едно от училищата се извършва цялостна подмяна и реконструкция на покрива, но няма да се правят ремонти за енергийната ефективност, защото сградата е старинна и има красива фасада, но в същото време е изключително топло през зимните месеци.   \r\n \r\nЕлеонора ЧОЛАКОВА", "date": "2019.07.29", "title": "Георги Икономов, кмет на Община Банско: На джаз фестивала ще има много разнообразни жанрове, които ще са по вкуса на всеки"}
{"url": "http://www.focus-news.net/news/2019/07/29/2685013/burgas-kmetat-dimitar-nikolov-iska-zelena-svetlina-gradat-da-se-sdobie-s-56-novi-elektrobusa.html", "text": "Кметът Димитър Николов внесе спешна докладна за разглеждане по време на заседанието на местния парламент утре. Това съобщиха от пресцентъра на  Общината . Той иска съгласие Община Бургас да внесе ускорено своя проект по Оперативна програма „Околна среда“, който е насочен към следващо, още по-високо ниво на модернизация на градския транспорт, включващо закупуването на последно поколение електробуси и тролейбуси. Подобен тип превозни средства ще помогнат и за повишаване чистотата на атмосферния въздух, който всички дишаме. Община Бургас е предварително одобрена за бенефициент, в партньорство с „Бургасбус“ ЕООД. Прогнозният бюджет на проектното предложение възлиза на 68 850 000 (шестдесет и осем милиона осемстотин и петдесет хиляди) лв. без ДДС. Определеният максимален размер на безвъзмездната финансова помощ за Община Бургас и „Бургасбус“ ЕООД е до 65 000 000 (шестдесет и пет милиона) лв. Собственият принос на Община Бургас по проекта ще възлезе на 3 850 000 лв.", "date": "2019.07.29", "title": "Бургас: Кметът Димитър Николов иска зелена светлина градът да се сдобие с 56 нови електробуса"}
{"url": "http://www.focus-news.net/news/2019/07/29/2685017/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. По пътя Кюстендил – Дупница в района на град Дупница движението се осъществява  в една лента поради ремонт на мост над река Тополница. Участъкът е сигнализиран с пътни знаци и светофарна уредба. Срокът за завършване на ремонта е до 12 август 2019 година. \r\nВенцеслав ИЛЧЕВ", "date": "2019.07.29", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/07/29/2685005/d-r-adriyan-dankov-odbh-vidin-v-romskiya-kvartal-nov-pat-shte-se-premine-kam-evtatizirane-na-prasetata-v-zadniya-dvor.html", "text": "В ромския квартал „Нов път“ във Видин ще се премине към евтатизиране на прасетата в задния двор, каза на пресконференция д-р Адриян Данков, директор на Областната дирекция по безопасност на храните, предаде репортер на  Радио „Фокус“ – Видин . Той посочи, че към евтаназия ще се премине още утре сутринта. Към тази мярка се преминава заради положителната проба, потвърждаваща заболяването африканска чума на мъртво прасе, отглеждано в заден двор в квартала. „Ще бъдат дизенфекцирани дворовете и местата около тях, където са отглеждани  прасета. В три километровата зона попада и индустриална ферма в село Новоселци с 3900 прасета, но там няма да се премине към евтаназия. Ще се взимат проби за това има ли заразени прасета. Във фермата са предприети строги мерки за биосигурност и пробите, взети в петък са отрицателни“, каза  д-р Данков. Той допълни, че две са индустриалните ферми за прасета в областта – освен в село Новоселци  във ферма в град Дунавци се отглеждат 500 прасета. „Другите ферми са по-малки – в град Кула има ферма с около 20 прасета, в Медовница – 75  и в село Куделин в социален дом се отглеждат около  40 прасета за собствена консумация. От всички ферми ще се взимат на всеки 7 дни проби за изследване“, обясни д-р Данков. В 10-километровата зона попадат 16 населени места. В тези населени места, където има прасета също ще се вземат проби за изследване за болестта африканска чума. Предстои да се съгласуват с РИОСВ-Монтана и Басейнова дирекция Плевен места за загробване на животните. \r\n \r\nАнна ЛОЗАНОВА", "date": "2019.07.29", "title": "Д-р Адриян Данков, ОДБХ-Видин: В ромския квартал „Нов път“ ще се премине към евтатизиране на прасетата в задния двор"}
{"url": "http://www.focus-news.net/news/2019/07/29/2685019/burgas-yolanta-garvanova-specheli-kitarata-na.html", "text": "Бургазлийката Йоланта Гарванова спечели след теглене на томбола китарата, която традиционно се подарява от „Кремона“ на един от посетителите на Burgas Jam. Инструментът носи подписите на всички участващи изпълнители и бе връчена на късметлийката от самия Иван Лечев. Това съобщиха от пресцентъра на  Община Бургас . Йоланта е омъжена за софиянец и живее в столицата, но не забравя родния град и се беше върнала специално за Burgas Jam. В момента е в майчинство и се грижи за двете си деца, а наградата ще отиде при дъщеря й Анна-Мария, която проявява музикален талант и има желание да се научи да свири именно на китара.   Йоланта каза добри думи за организацията на фестивала и призова публиката да го посещава още по-масово при следващите му издания.", "date": "2019.07.29", "title": "Бургас: Йоланта Гарванова спечели китарата на Burgas Jam"}
{"url": "http://www.focus-news.net/news/2019/07/29/2685018/ruse-v-slivo-pole-se-provede-izvanredna-sreshta-vav-vrazka-sas-zabolyavaneto-afrikanska-chuma-po-svinete.html", "text": "Областният управител на област Русе Галин Григоров участва в извънредна среща, организирана от кмета на община Сливо поле Валентин Атанасов с общинските съветници и кметовете на населени места от общината. Това съобщиха от  областната администрация . \r\nЦелта на инициативата беше разясняване на актуалната обстановката, породена от болестта африканска чума по свинете. Детайлно бяха представени и всички предприети мерки към момента за борба със заболяването. За пореден път акцент беше поставен върху това, че африканската чума по свинете засяга единствено прасета, като другите животни и хората могат да бъдат само механичен преносител на заразата, като тя не води до никакви здравословни последствия за тях. Във връзка с утежнената епизоотична обстановка в общината и обявеното бедствено положение за областта беше оповестена заповед на кмета Валентин Атанасов, с която се отменят всички обявени за месец август мероприятия. Сред тях са Вечер на Нептун и състезание по водомоторен спорт в с. Ряхово, селските събори в Стамболово, Малко Враново и Черешово, както и празниците на община Сливо поле, а също и рибният фест в с. Бръшлен. Предвидено е международният гребен поход ТИД – с. Ряхово само да премине по р. Дунав покрай село Ряхово, като участниците в него нямат да слизат на брега. Забранява се и провеждането на съботния битак на пазарната площадка в гр. Сливо поле. В срещата участваха и представители на всички ангажирани институции за справяне с възникналата ситуация.", "date": "2019.07.29", "title": "Русе:  В Сливо поле се проведе извънредна среща във връзка със заболяването африканска чума по свинете"}
{"url": "http://www.focus-news.net/news/2019/07/29/2685007/evrodeputatat-ot-gerbenp-asim-ademov-prizovahme-da-badat-zalozheni-dostatachno-sredstva-v-byudzheta-na-es-za-2020-g-za-borba-s-afrikanskata-chuma-po-svinete.html", "text": "\"В Комисията по земеделие и развитие на селските райони (АГРИ) на Европейския парламент обсъдихме проектостановище по Общия бюджет на ЕС за 2020 година, относно средствата, предвидени за земеделие през следващата година. Това съобщиха от  пресцентъра на ПП ГЕРБ . Предвид сложната обстановка в Румъния и България в борбата с африканската чума по свинете (АЧС) и дългосрочният характер на мерките (оперативни, надзорни и превантивни), които трябва да се прилагат до пълното справяне с проблема, считаме за необходимо в Бюджета на ЕС за следващата година да бъдат заделени достатъчно средства за борба със заболяването. В тази връзка, заедно с румънските си колеги от ЕНП - заместник-председателя на комисията АГРИ Даниел Буда, Дан Мотреану и Зигфрид Муресан, внесохме искане за запазване на поне досегашните нива на финансиране за превенция и борба с АЧС (28 млн. евро са предвидените за тази цел в бюджета на ЕС за 2019 г.)\", сподели евродепутатът от ГЕРБ/ЕНП Асим Адемов. В последвалата размяна на мнения, експертите от ЕК подчертаха, че внимателно разглеждат всяко постъпило искане за помощ от засегнатите държави-членки и предприемат необходимите стъпки по обезщетение на вредите.", "date": "2019.07.29", "title": "Евродепутатът от ГЕРБ/ЕНП Асим Адемов: Призовахме да бъдат заложени достатъчно средства в Бюджета на ЕС за 2020 г. за борба с африканската чума по свинете"}
{"url": "http://www.focus-news.net/news/2019/07/29/2685021/pleven-tri-momcheta-vazrast-13-14-godini-sa-s-ustanoveni-blagodarenie-na-sistemata-za-videonablyudenie-na-obshtinata-v-moment-na-izvarshvane-na-vandalski-deystviya.html", "text": "Три момчета възраст 13 - 14 години са с установени благодарение на системата за видеонаблюдение на Община Плевен в момент на извършване на вандалски действия. Това съобщиха от пресцентъра на  Общината . Дежурните видели на мониторите момчета, които  във вечерните часове на 14 юли се опитвали да се люлеят на пружинените фигури на площадката за деца до 3 години в Градската градина, след което откъртвали парчета от битумните плочки и се замервали с тях. След подадения сигнал извършителите са хванати на място от екип на нощния патрул.   \r\nС момчетата вече е разговаряно от специалисти на Детска педагогическа стая, а родителите им са заявили готовност да заплатят за възстановяване на пораженията. Това е поредният случай на бърза реакция чрез системата за видеонаблюдение. Община Плевен обмисля включването в мрежата и на петте новоизградени с европейски средства детски площадки в града. Там има монтирани камери за наблюдение, но те правят запис, без да подават сигнал в реално време към центъра за 24-часово наблюдение. Идеята е в същата система да бъдат включени и площадки за фитнес на открито.", "date": "2019.07.29", "title": "Плевен: Три момчета възраст 13 - 14 години са с установени благодарение на системата за видеонаблюдение на Общината в момент на извършване на вандалски действия"}
{"url": "http://www.focus-news.net/news/2019/07/29/2685038/veliko-tarnovo-v-ednata-lenta-zaradi-remont-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa.html", "text": "В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. Това съобщиха за  Радио „Фокус“ – Велико Търново  от Областно пътно управление. Времето в региона е предимно облачно, като на много места вали дъжд. Движението в края на работния ден е интензивно. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост и от регулировчици. Дейностите ще продължат до края на септември. \r\n \r\nЛуиза ТРАНЧЕВА", "date": "2019.07.29", "title": "Велико Търново: В едната лента, заради ремонт, се осъществява движението по пътя между село Поликраище и Горна Оряховица"}
{"url": "http://www.focus-news.net/news/2019/07/29/2685039/sliven-patishtata-v-oblastta-sa-suhi-i-normalno-prohodimi-trafikat-e-intenziven-no-nyama-zadrastvaniya.html", "text": "Пътищата в Сливенска област са сухи и нормално проходими, трафикът е интензивен, но няма задръствания. Това съобщиха от  Областното пътно управление .  \r\nВ участъка от пътя между Твърдица и Елена от км 47+800 до км 48+000 е пропаднала част от пътното платно и се извършват ремонтни дейности, които трябва да приключат до 31 август. \r\nЗатворени за тежкотоварни автомобили над 10 т. са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мост при км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът а двете ограничения е до края на август.", "date": "2019.07.29", "title": "Сливен: Пътищата в областта са сухи и нормално проходими, трафикът е интензивен, но няма задръствания"}
{"url": "http://www.focus-news.net/news/2019/07/29/2685040/api-ogranichava-se-dvizhenieto-i-po-patnata-vrazka-burgas-rakovski-na-paten-vazel-plovdiv-iztok-pri-133-ti-km-na-am-trakiya.html", "text": "На 30 юли, от 7:30 ч. до 19 ч. се ограничава движението и по пътната връзка Бургас - Раковски на пътен възел „Пловдив Изток“ при 133-ти км на АМ „Тракия“ в района на Войводиново поради извършване на текущи ремонтни дейности. Това съобщиха от  Агенция \"Пътна инфраструктура\" . Няма да се спира движението по основното трасе на автомагистралата. Обходният маршрут за Раковски е от пътен възел „Белозем“ при км 150 на АМ „Тракия“ по път Шишманци - Раковски. \r\nПрез април т.г. бяха ремонтирани общо 5 бр. пътни връзки на пътен възел „Пловдив Изток“. На съоръжението поетапно се ремонтират останалите 3 пътни връзки (София-Пловдив, Бургас-Раковски и Раковски-Бургас). \r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2019.07.29", "title": "АПИ: Ограничава се движението и по пътната връзка Бургас-Раковски на пътен възел „Пловдив Изток“ при 133-ти км на АМ „Тракия“"}
{"url": "http://www.focus-news.net/news/2019/07/29/2685041/gd-granichna-politsiya-trafikat-na-gkpp-kalotina-kulata-makaza-kardam-durankulak-i-dunav-most-ruse-e-intenziven-na-vhod-i-izhod-za-leki-avtomobili.html", "text": "Трафикът на ГКПП \"Калотина\" на българо-сръбската граница, ГКПП \"Кулата\" и ГКПП \"Маказа\" на българо гръцката и ГКПП \"Кардам\", ГКПП \"Дуранкулак\" и ГКПП \"Дунав мост-Русе\" на българо-румънската е интензивен на вход и изход за леки автомобили, по данни към 18.00 часа. Това съобщиха от  ГД „Гранична полиция“ . Трафикът на ГКПП \"Дунав мост-Видин\" на границата с Румъния е интензивен на изход за товарни автомобили, а на ГКПП \"Капитан Андреево\" на границата с Турция - за леки коли. \r\nФериботът между Свищов и Зимнич няма да работи до 30 юли 2019 г. \r\nНа българо-македонската граница трафикът е нормален на всички гранични контролно-пропускателни пунктове.", "date": "2019.07.29", "title": "ГД „Гранична полиция“: Трафикът на ГКПП \"Калотина\", \"Кулата\",  \"Маказа\", \"Кардам\", \"Дуранкулак\" и \"Дунав мост-Русе\" е интензивен на вход и изход за леки автомобили"}
{"url": "http://www.focus-news.net/news/2019/07/29/2685044/sport-pepe-preminava-v-arsenal-sled-meditsinski-pregled.html", "text": "Футбол: Нападателят на френския отбор Лил Никола Пепе ще премине през следващите дни медицински прегледи преди да подпише с Арсенал. Според информациите двата клуба са договорили сделка за котдивоарския играч на стойност 72 милиона паунда. Алтернатива на крилото е звездата на Кристъл Палас Уилсфред Заха, но според запознати преминаването на Пепе в лондонския тим е почти сигурно. Очаква се от Арсенал на официализират покупката до края на тази седмица.", "date": "2019.07.29", "title": "Спорт: Пепе преминава в Арсенал след медицински преглед"}
{"url": "http://www.focus-news.net/news/2019/07/29/2685045/nimh-nay-visokata-izmerena-temperatura-v-stranata-e-v-sandanski-34-gradusa.html", "text": "Най-високата измерена температури в страната е в Сандански – 34 градуса. Това съобщи за  Агенция „Фокус”  дежурният синоптик  от  Националния институт по метеорология и хидрология (НИМХ) . Високи са били температурите и в Елхово – 33 градуса. В северозападните райони температурите днес се понижиха и максималните са между 26 и 28 градуса.  \r\nДежурният синоптик съобщи, че в момента има интензивен валеж с гръмотевици във Враца и Монтана. В интервала между 15.00 и 18.00 часа най-обилни валежи е имало в Кърджали – 19 л./кв. м. Сутринта до 09.00 часа най-обилен валеж е имало във Вършец – 69 л./кв. м., в Грамада – 60 л./кв. м. , 43 л./кв. м. са измерени в Ново село, а в Монтана – 40 л./кв. м.  \r\nТеодора ПАТРОНОВА", "date": "2019.07.29", "title": "НИМХ: Най-високата измерена температура в страната е в Сандански – 34 градуса"}
{"url": "http://www.focus-news.net/news/2019/07/29/2685047/predstoyashti-mezhdunarodni-sabitiya-za-30-yuli-agentsiya-fokus.html", "text": "*** \r\n  Продължава двудневното посещение на гръцкия премиер Кириакос Мицотакис   \r\n \r\n*** \r\n  Възобновяване на китайско-американските търговски преговори \r\n \r\n*** \r\n  Коронация на новия крал Султан Абдула Султан Ахмад Шах \r\n \r\n*** \r\n  Представяне на втория в света круизен кораб, задвижван на газ „Коста Смерада“ \r\n \r\n*** \r\n  Втори кръг на телевизионния дебат за първичните избори в Демократическата партия \r\n \r\n*** \r\n  Среща за финансовата политика на Федералния резерв \r\n \r\n*** \r\n  Възобновяване на преговорите между военните и протестиращите \r\n \r\n*** \r\n  Визита на американския министър на търговията Уилбър Рос", "date": "2019.07.29", "title": "Предстоящи международни събития за  30 юли  (Агенция \"Фокус\")"}
{"url": "http://www.focus-news.net/news/2019/07/29/2685048/sofiya-protest-zatrudnyava-dvizhenieto-na-tramvaite-v-rayona-na-sadebnata-palata.html", "text": "Протест затруднява движението на трамваите в района на Съдебната палата, предаде репортер на  Агенция \"Фокус\" . В момента изчакват трамваи с номера 4, 12, 18. В района е засилено полицейското присъствие  \r\nДеница КИТАНОВА", "date": "2019.07.29", "title": "София: Протест затруднява движението на трамваите в района на Съдебната палата"}
{"url": "http://www.focus-news.net/news/2019/07/29/2685043/ea-daily-rusiya-prezidentat-na-sarbiya-iska-da-vkara-stranata-v-nato-i-vapreki-tova-da-ostane-patriot.html", "text": "Президентът на Сърбия иска да вкара страната в НАТО и въпреки това да остане патриот, пише руското електронно издание  EA Daily , в материал, представен без редакторска намеса. \r\nКогато става дума за европейска интеграция като стратегическа цел на Сърбия, трябва ясно да разберем, че интересите на сръбската държава и сръбския народ са различни от интересите на нейното ръководство. Това коментира за EADaily сръбския политолог, служител на Института за европейски изследвания (Белград) и гостуващ професор в МГИМО (и) на руското външно министерство Стеван Гаич, отговаряйки на въпроса защо Сърбия се стреми към европейска интеграция, въпреки редица унизителни условия, свързани с присъединяването на страната. (като признаването на независимостта на Косово или на \"геноцида\" в Сребреница, както вече беше докладвано от министъра на иновациите Ненад Попович). \r\nСпоред експерта руската преса често се пита защо Сърбия действа срещу собствените си интереси. \r\n„Това стана възможно, защото държавният глава е човек, който се радва на подкрепата на евроатлантическите структури и работи в тяхна полза. Сега имаме ситуация, в която Сърбия по всякакъв начин бърза да се интегрира в ЕС, въпреки поставените от нея условия ”, обясни Гаич за EADaily. \r\nГоворейки за събитията около Сребреница, политическият анализатор припомни, че руският дипломат Виталий Чуркин е използвал правото на вето в Русия през юли 2015 г. като постоянен член на Съвета за сигурност на ООН и блокира британската проекторезолюция за Сребреница, в която събитията от тези години се признават за акт на геноцид. Според политическия анализатор министърът на външните работи на Сърбия Ивица Дачич активно се бори срещу британската резолюция, а сегашният президент Александър Вучич, който по онова време беше министър-председател, заяви, че \"Сърбия няма да моли никого за нищо\". Този пример, според Гаич, предполага, че \"Вучич ще се съгласи с всички условия, които ще му позволят да запази властта си в Сърбия\". \r\nСпоред експерта сръбският президент е явен глобалист, което доказва огромното значение, което той придава на неотдавнашното посещение на френския президент Еманюел Макрон в Белград. \"Макрон е последният представител на тази политическа тенденция в Европа, която е близка до самия Вучич\", смята той. \r\nКакто предполага Гаич, подкрепата на френския президент е важна за Вучич, когато става въпрос за „компромисното решение“ на косовския въпрос. Сръбският лидер се опитва да възстанови идеята за \"разграничаване с Косово\" и той просто се нуждае от \"някакъв международен орган, който да подкрепи този план\", обясни Гаич. В замяна на това Вучич е готов да даде предпочитание на френските оръжия, вместо на руските, продължи той, припомняйки, че по време на посещението на Макрон са подписани редица договори за закупуване на оръжия, произведени във Франция. \"Ако вземем предвид факта, че Франция е член на НАТО, можем да кажем, че в същото време говорим за техническо сближаване със структурата на НАТО\", заяви политологът. \r\n“Вучич трябва по някакъв начин да заобиколи своя народ и да вкара страната в НАТО, но  да остане патриот в очите на хората. Той вече е напреднал по този път - каза Гаич. \r\nЗатова, според експерта, не е изненадващо, че Сърбия се съгласява с редица очевидно неблагоприятни условия за присъединяване към Европейския съюз. \"Интересите на Сърбия са едно, интересите на нейното ръководство и Западът са други\", каза той, отбелязвайки, че наскоро се появи пропаст в самата управляваща коалиция. “Преди това Вучич имаше проблеми с други партии в рамките на коалицията - преди всичко имам предвид Социалистическата партия на Сърбия Ивица Дачич (заместник министър-председател и министър на външните работи. - EADaily). Сега той има проблеми със собствените си партийни членове и с онези, които са високо в партийната йерархия ”, каза Гайч. \r\nВръщайки се към интересите на Запада в Сърбия, политологът припомни, че настоящият лидер на страната е подкрепен от френския президент Макрон и ръководството на НАТО. Гаич обаче изрази съмнение, че Вучич може да разчита на същата подкрепа от САЩ. „Струва ми се, че Америка е скептична по отношение на Вучич, както и на други балкански лидери, като министър-председателя на Македония Зоран Заев, президента на Черна гора Мило Джуканович или албанския премиер Еди Рама”, каза той. \r\nСпоред Стеван Гаич, Сърбия под ръководството на Александър Вучич не може да спре процеса на европейска интеграция, въпреки факта, че за да се присъедини към \"европейското семейство\" ще трябва да се съгласи с редица неблагоприятни за страната условия. \r\n„Сърбия не призна Косово само заради факта, че гражданите излязоха да протестират и че в самата управляваща коалиция президентът има известна опозиция, частично представлявана от външния министър Дачич и министъра на иновациите Попович, който от своя страна неуморно подчертава значението на Резолюция 1244 на Съвета за сигурност на ООН и Конституцията на Сърбия, за да реши проблема с Косово. За да бъде подписано споразумение за \"нормализиране на отношенията\" с косовските албанци пречи не само сръбското общество, но и Сръбската православна църква, които спечелиха няколко важни победи, включително спиране на приемането от страна на черногорските власти на закона, което на практика означава легализация на изземването на имуществото на Сръбската православна църква в Черна гора ”, заключи експертът. \r\n \r\n  Юлиян Марков", "date": "2019.07.29", "title": "ЕА Daily (Русия): Президентът на Сърбия иска да вкара страната в НАТО и въпреки това да остане патриот"}
{"url": "http://www.focus-news.net/news/2019/07/29/2685046/vidin-vremenno-dvizhenieto-po-pat-i-1-vidin-dimovo-v-rayona-na-s-zheglitsa-se-osashtestvyava-v-edna-lenta-poradi-ptp.html", "text": "Временно движението по път I-1 Видин - Димово в района на с. Жеглица се осъществява в една лента поради ПТП. Това съобщиха от  Агенция \"Пътна инфраструктура\" . Движението се регулира от пътна полиция.", "date": "2019.07.29", "title": "Видин: Временно движението по път I-1 Видин - Димово в района на с. Жеглица се осъществява в една лента поради ПТП"}
{"url": "http://www.focus-news.net/news/2019/07/29/2685050/afp-ogromna-dinozavarska-kost-vpechetli-uchenite.html", "text": "Учените са открили огромна двуметрова динозавърска кост в  село в югозападна Франция, предава  AFP \r\nБедрената кост на 140 милиона години, която тежи 400 килограма, е най-новото откритие в обширния палеонтологичен обект Анжеак-Шарант близо до Бордо, където експерти и доброволци са изкопали хиляди кости през последното десетилетие. \r\nНо благодарение на изключително доброто си състояние, бедрената кост, която според учените вероятно е принадлежала на гигантски завропод, може да спомогне за сглобяването на непълна поредица от кости, на които последната находка прилича. \r\n„Чудехме се колко е голяма. Непрекъснато казвахме:„ О, има още! ”, Каза Максим Ласерон, докторант, който направи гигантското откритие. \r\nТестовете сега ще сравнят бедрената кост с друга такава кост, открита през 2010 г., за да се установи дали те принадлежат към един и същи вид завропод или дори на едно и също животно. \r\n\"Съхранението и перфектната фосилизация на костта я правят наистина уникална\", каза Ронан Ален, палеонтолог във Френския музей на естествената история в Париж. \r\n \r\n  Юлиян Марков", "date": "2019.07.29", "title": "AFP: Огромна динозавърска кост впечетли учените"}
{"url": "http://www.focus-news.net/news/2019/07/29/2685049/nimh-prez-noshtta-valezhi-pridruzheni-s-gramotevitsi-shte-ima-na-mesta-v-tsentralna-balgariya-a-utre-sled-obyad-shte-prevali-glavno-v-planinskite-rayoni-na-iztochna-i-yuzhna-balgariya.html", "text": "През нощта валежи, придружени с гръмотевици, ще има на места в Централна България, а утре след обяд, главно в планинските райони на Източна и Южна България ще превали и прегърми; на отделни места все още са възможни интензивни валежи. Облачността ще е променлива, по-често значителна, купеста и купесто-дъждовна. Вятърът ще остане от север-северозапад, слаб до умерен. Максималните температури ще са между 27° и 32°. Вечерта явленията навсякъде ще спрат, облачността ще намалее. Атмосферното налягане ще се повиши, но ще остане малко по-ниско от средното за месеца. Това съобщи за  Агенция „Фокус”  дежурният синоптик Анастасия Стойчева от  Националния институт по метеорология и хидрология (НИМХ) .  \r\nПо Черноморието ще има временни увеличения на облачността и на места по крайбрежието ще превали краткотраен дъжд. Вятърът ще е от север-северозапад, слаб до умерен. Максимални температури - между 27° и 31°. Температурата на морската вода е около 26°. Вълнението на морето ще бъде 1-2 бала. \r\nВ планините облачността ще е променлива, по-често значителна. Ще има краткотрайни валежи, по-интензивни по старопланинското било и на места в Рило-Родопската област. Вятърът ще е предимно умерен, от северозапад, към края на деня - от север-северозапад. Максимална температура на 1200 м - около 21°, на 2000 м - около 14°. \r\nВ сряда ще духа до умерен северозападен вятър. Облачността ще е променлива, по-често до слънчево. Краткотрайни превалявания, предимно слаби, ще има на малко места в страната. Температурите слабо ще се повишат. В четвъртък в Източна България вятърът ще придобие източна компонента. Повече облачност, на места и превалявания с гръмотевици, ще има в Централна Северна и в Източна България, а след обяд и в Рило-Родопската област. В петък за кратко от югозапад температурите още малко ще се повишат; ще е почти без валежи.", "date": "2019.07.29", "title": "НИМХ: През нощта валежи, придружени с гръмотевици, ще има на места в Централна България, а утре след обяд ще превали, главно в планинските райони на Източна и Южна България"}
{"url": "http://www.focus-news.net/news/2019/07/29/2685051/vidin-obshtinata-prodalzhava-obrabotkite-sreshtu-komari.html", "text": "Поредната и първа за месец август имагоцидна обработка срещу комари на територията на населените места по поречието на река Дунав, ще се извърши в периода от 30 юли до 2 август при благоприятни метеорологични условия. Това съобщиха за  Радио „Фокус“ – Видин  от общината. До края на седмицата се очаква да бъде направена имагоцидна обработка и в град Видин.", "date": "2019.07.29", "title": "Видин: Общината продължава обработките срещу комари"}
{"url": "http://www.focus-news.net/news/2019/07/29/2685052/sport-idrisa-gey-preminava-v-pari-sen-zhermen.html", "text": "Футбол: Полузащитникът на английския Евертън Идриса Гей вече е във Франция и преминава медицински прегледи преди трансфера му в Пари Сен Жермен. Сенегалският национал премина в Евертън през 2016 година след изпадането на Астън Вила от Висшата лига. Идриса Гей изигра 99 официална мача за Евертън, в които  вкара  3 гола.", "date": "2019.07.29", "title": "Спорт: Идриса Гей преминава в Пари Сен Жермен"}
{"url": "http://www.focus-news.net/news/2019/07/29/2685037/pregled-na-mezhdunarodnite-novini-do-18-chasa-agentsiya-fokus.html", "text": "Великобритания в понеделник отхвърли идеята да освободи иранския танкер в замяна на своя танкер, задържан от Ислямската република в Персийския залив, пише електронното издание на турския вестник  Yeni Safak . \r\nНапрежението между Иран и Великобритания нарасна, след като иранските командоси завзеха танкер под флага на Великобритания по-рано този месец. Това стана, след като британските войски заловиха ирански петролен танкер край Гибралтар, обвинен в нарушаване на санкциите срещу Сирия. \r\n„Няма да има едното вместо другото“, заяви външният министър на Обединеното кралство Доминик Рааб пред BBC Radio. „Тук не става въпрос за някакъв вид бартер. Става въпрос за международното право и спазването на правилата на международната правна система и именно на това настоявваме“. \r\n*** \r\n \r\n  Програма, показваща замърсяването на водите по плажовете на Черно море, ще заработи през лятото на 2020 година. Това заяви за  TACC ръководителят на работната група на Националната технологична инициатива „Маринет“ Александър Пински. \r\n„Учениците анализираха десетки изображения от акваторията на Черно море и изградиха методология за прогнозиране на разпространението на замърсяването в зависимост от метеорологичните и спътниковите данни. Мога да предположа, че услугата ще се появи до следващото лято”, увери Пински. \r\nСпоред него, услугата ще предлага показване на замърсяването на морето и ще прогнозира разпространението му. Тя е създадена от ученици от образователния център „Сириус“, докато разработчикът на услугата ще бъде Skanex, инженерингова компания, която обработва сателитни изображения. \r\n„Изготвеният проект предвижда къде ще се озовават отпадъчните в зависимост от различните условия. Това е невъзможно да се определи от сателитните изображения - спътникът вижда какво има на повърхността, а вятърът и теченията нарушават тази картина”, пояснява Пински. \r\n*** \r\n \r\n  Германия би искала да види от страна на Русия усилия за запазване на Договора за ракети със среден и малък обсег (ДРСМО). Това подчерта говорителят на Министерството на външните работи в Берлин Кристофер Бургер на редовен брифинг, предава  TACC . \r\n„От гледна точка на партньорите на НАТО няма стъпки от страна на Русия към връщане към договора. Затова, за съжаление, очакваме, че на 2 август действието на ДРСМО ще изтече“, подчерта Бургер. \r\nВ началото на годината САЩ обявиха изтеглянето си от договора, ако Русия не спре да нарушава заложените в него нарушения. Официална Москва отрече твърденията на Вашингтон. \r\n*** \r\n \r\n  Американските частни военни компании (ЧВК)с обща численост повече от 3500 души ограбват петролните обекти на Сирия под прикритието на авиацията на коалицията, оглавявана от САЩ. Това съобщи на брифинг в Министерството на отбраната началникът на Главното оперативно управление на Генералния щаб на Въоръжените сили на Руската Федерация генерал-полковник Сергей Рудской, цитиран от  ТАСС . \r\n„Освен подготовката на терористи, американските структури в Сирия се занимават с разграбването на принадлежащите на законното сирийско правителство петролни обекти и находища зад река Ефрат. Напоследък в тези обекти се забелязва активно увеличаване на числеността на сътрудниците на американските ЧВК. Днес броят на наемниците на ЧВК в Сирия превишава 3500 души“, съобщи Рудской. \r\nКонкретно, генералът отбеляза организирания добив и продажба на сирийски нефт от находищата Конако, Ел Омар и Танак, разположени на източния бряг на река Ефрат. „Функционира криминална схема за трансгранични доставки на сирийски нефт. Просто се разграбват националните богатства на Сирия“, добави Рудской. \r\nСпоред неговата информация, значителна част от доходите от контрабанда на въглеводороди се използва за издръжката на незаконните въоръжени формирования, подкупване на шейховете от арабски родово-племенни съюзи и разпалване на антиправителствени настроения. \r\n„Цялата тази дейност на американските ЧВК се осъществява под прикритието на авиацията на международната антитерористическа коалиция. По същество тя представлява контрабанден бизнес, който американците са отнели от ИДИЛ („Ислямска държава“)“, констатира той. \r\nРудской отбеляза още, че предизвикват загриженост неспиращите доставки на американско оръжие в зоната зад река Ефрат. „В замяна на помощта в контрабандата на нефт, САЩ снабдяват с оръжие както кюрдските, така и арабските формирования, които след това ги използват едни против други“, отбеляза генералът, като добави, че „всичко това само влошава обстановката в изтерзания от война регион“. \r\n \r\n Подготовка на терористи \r\n \r\nАмериканските военни подготвят бойци от различни групировки с численост до 2700 души около базата Ат Танф, добави представителят на Генералния щаб на ВС РФ. \r\n„В 55-километровата зона около Ал-Танф американски инструктори обучават голямото въоръжено формирование „Магавир ал-Саура“ и няколко малки групировки за така наречената „Армия на арабските племена“. Общият брой на бойците достига 2 700 души“, съобщи Рудской, като приведе кадри от дрон. \r\nТой добави, че някои от терористите, които са били обучени в Ат Танф, са били прехвърляни от вертолети на ВВС на САЩ в зоната на изток от река Ефрат. „Най-подготвените диверсанти се изпращат в териториите, контролирани от правителствените войски, за да се дестабилизира ситуацията и да се предотврати укрепването на позициите на сирийското правителство там“, отбеляза генералът. \r\nРудской каза, че основните задачи на бойците, обучени от САЩ, са саботажи, разрушаването на нефтената и газовата инфраструктура на Сирия и атаките срещу правителствените сили. „Наличието на такива групи е забелязано в областите Сувейда, Палмира и Абу Кемал“, каза той. \r\nАмериканската военна база в близост до селището Ал-Танф се намира на кръстопътя между границите на Сирия, Ирак и Йордания. Територията под нейния контрол включва 55-километрова зона около града. \r\n*** \r\n \r\n  Министър-председателят на Косово в оставка Рамуш Харадинай призова държавния глава на страната Хашим Тачи да насрочи предсрочни парламентарни избори, съобщава скопското електронно издание  „Локално“ .  \r\nВ пост в социалната мрежа „Фейсбук“ Харадинай се обърна към Тачи, членовете на парламента и на политическите партии, като настоя да се заемат с дейности, необходими за провеждането на предсрочния вот. Припомня се, че според прищинските медии гласуването може да се състои на 8 септември. \r\nХарадинай обясни също, че е поискал от Конституционния съд тълкуване на оставката, която депозира на 19 юли, както и за бъдещото функциониране на правителството до провеждането на новите избори. Премиерът на най-младата държава на Балканите се оттегли от поста заради призовката, която получи от Специализирания съд в Хага за военни престъпления във връзка с действията му през 1998-2000 г. като командир от Армията за освобождение на Косово (АОК). \r\n*** \r\n \r\n Гръцкият премиер Кириакос Мицотакис пристигна в Кипър в понеделник сутринта, където проведе официална среща с президента на островната република Никос Анастасиадис и декларира подкрепата на Гърция и ЕС  във връзка с турските сондажни дейности в Изключителната икономическа зона (ИИЗ)  на Кипър, пише гръцкото англоезично издание  Greek Reporter . \r\nСледвайки традицията, която продължава от десетилетия първата официална визита за новоизбрания гръцки премиер в чужбина се прави в Кипър, Мицотакис пристигна на международното летище в Ларнака в понеделник сутринта, след което отпътува с автомобил до столица Никозия, където е посрещнат топло от президента на Кипър Никос Анастасиадис. \r\nДвамата лидери проведоха първата си официална среща в президентския дворец в Никозия и след това направиха съвместно изявление пред репортерите. \r\n\"Кипър ще има подкрепата на Гърция и ЕС при всяко повишаване на напрежението в региона по енергийните въпроси\", заяви Мицотакис, говорейки за определеното като незаконно турско сондиране в изключителната икономическа зона на страната. \r\nСлед това той изрази подкрепата на своята администрация за тристранното сътрудничество (в което се включва и Израел), което продължава в района, започнало по време на управлението на Андонис Самарас и оттогава е продължавано от всяко правителство. \r\nПо време на изказването си гръцкият премиер заяви, че краят на турската окупация е най-важният приоритет за острова и подчерта, че всяко бъдещо решение на кипърския въпрос трябва да премахне остарялата институция на Споразумението на гарантите от 1960 година. \r\nМицотакис също така изрази оптимизма на Гърция относно бъдещата среща на Анастасиадис с лидера на турската кипърска общност Мустафа Аканджъ. \r\n\"Турската офшорна дейност очевидно нарушава суверенните права на Република Кипър и също така се отнася до енергийната политика на ЕС, която се стреми да диверсифицира енергийните източници в басейна на Източното Средиземноморие\", каза Мицотакис. \"Гърция потвърждава подкрепата си за Кипър,\" повтори той, отбелязвайки, че Гърция ще отговори в рамките на ЕС и националните си решения. \r\nОт своя страна президентът Анастасиадис заяви, че и двамата лидери са съгласни, че рестартирането на преговорите по кипърския въпрос \"изисква активния принос на Турция за създаването на подходящ климат, както и за прекратяване на незаконните дейности в ИИЗ на Кипър и в плановете за буферната зона на Фамагуста. \" \r\nПрограмата на гръцката делегация в Кипър включва срещи между двете администрации и други членове на икономическата и политическата сфера на острова. \r\nМинистър-председателят Мицотакис е придружен по време на посещението си в Кипър от гръцкия външен министър Никос Дендиас и министъра на околната среда и енергетиката Костис Хацидакис. \r\n*** \r\n \r\n Осемгодишно момче загина в понеделник, а майка му е ранена, когато мъж ги бутна пред влак на гарата в германския град Франкфурт, съобщи полицията, цитирана от  AFP .  \r\nЗаподозреният, 40-годишен мъж от африкански произход, който няма връзка с жертвите, е опитал да избяга, но е бил заловен от граждани и задържан от полицията. \r\nЖената е настанена в болница. \r\nПолицията съобщи, че е започнала разследване за убийство и е разпитала заподозрения за възможен мотив. \r\n\"Момчето и майка му са били избутани пред пристигащ влак\", заяви говорител на полицията. „Майката е успяла да се спаси.“ \r\nСпоред новинарски канал NTV, заподозреният е гражданин на Еритрея. \r\nКрайно дясната партия Алтернатива за Германия  бързо свързва случая с масовия приток на мигранти и бежанци през последните години. \r\n*** \r\n \r\n Момиче от Сърбия пострада при инцидент с моторница в Гърция района на Агиос Йоанис на ръкава Ситония на Халкидичския полуостров, информира македонското електронно издание  “МКД“ .  \r\nСемейство от Сърбия - родителите и три дъщери са се качили на моторница. В един момент е възникнала експлозия на лодката, след което е избухнал пожар. \r\nЧетиригодишно момиче е било тежко ранено и транспортирано в болница в Солун. Гръцките медии съобщиха, че момичето е получило наранявания на гърдите и корема. \r\nМайката и по-голямата дъщеря (14-годишна възраст), които са претърпели леки изгаряния, са били прехвърлени в  същата болница. \r\nСпоред медиите майката с две от момичета е скочила във водата, а бащата заедно с инструктора и тежко пострадалото дете са останали на лодката, за да я докарат до брега. \r\nБреговата охрана разследва причините за експлозията. \r\nВзривът се е станал пред стотици летовници, защото плажът Агиос Йоанис е един от най-посещаваните в този период. \r\n*** \r\n \r\n Компанията \"Сухой\" (част от Обединената авиационна корпорация, ОАК) започна изпълнението на договор за доставка на изтребители Су-57 от пето поколение на руските военновъздушни сили,  съобщи в понеделник офиса на заместник министър-председателя Юрий Борисов, цитиран от  TACC . \r\n„През юни по време на Международния военно-технически форум \"Армия-2019\" беше подписан държавен договор между Министерството на отбраната на Руската федерация и компанията \"Сухой\" за доставка на партида изтребители  Су-57 от пето поколение. В момента компанията \"Сухой\" е започнала да изпълнява договорните задължения, \" съобщават от офиса на руския вицепремиер. \r\n*** \r\n \r\n Лидерът на руската опозиция Алексей Навален бил \"отровен\" от неидентифицирана токсична субстанция, но лекарите са го върнали обратно в затвора, въпреки състоянието му, съобщи неговият адвокат и личният му лекар в понеделник, цитирани от  AFP . \r\nОсновният опонент на президента Владимир Путин бе откаран в болница в неделя на ден, след като почти 1400 души бяха арестувани на неразрешен протест, в най-голямата полицейска кампания срещу опозицията през последните години. \r\nНавални бе хоспитализиран „остра алергична реакция“, но по-късно неговите поддръжници казаха, че вярват, че е бил изложен на отрова. \r\n\"Това наистина е отравяне с някаква неизвестна химическа субстанция\", заяви неговият адвокат Олга Михайлова пред репортери в понеделник пред московската болница № 64, която лекува Навални. \r\nНавални в неделя имаше подути клепачи, кръвоизлив в окото и обрив по горната част на тялото, каза личната му лекарка Анастасия Василиева. \r\nТя каза пред репортери в понеделник, че и тя, и 43-годишният политик смятат, че реакцията може да е била отговор на \"някакъв химичен агент\". \r\nНавални се намира в затвора от миналата седмица заради организирането на неразрешен  митинг.", "date": "2019.07.29", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/29/2685055/ana-mpa-chetiri-turski-iztrebitelya-navlyazoha-v-gratskoto-vazdushno-prostranstvo.html", "text": "Четири турски изтребители в понеделник нарушиха гръцкото въздушно пространство над Егейско море, съобщава държавната агенция  ANA-MPA . \r\nСамолетите - два F-16 и два F-4  са прелетели на височина от около пет хиляди метра над два малки острова на  юг от Икария в източната част на Егейско море между 14:42 и 14:44 местно време (съвпада с българското).  \r\nПовече информация по въпроса не се предоставя засега.  \r\n \r\n \r\n \r\n \r\n  Юлиян Марков", "date": "2019.07.29", "title": "ANA-MPA: Четири турски изтребителя навлязоха в гръцкото въздушно пространство"}
{"url": "http://www.focus-news.net/news/2019/07/29/2685054/plovdiv-ot-31-yuli-zapochva-izgrazhdaneto-na-nov-toploprovod-na-ul-ivan-vazov.html", "text": "От 31 юли започва изграждането на нов топлопровод на  ул. „Иван Вазов“ в Пловдив с цел присъединяване на сграда към централно отопление. Това съобщиха за  Радио „Фокус“ – Пловдив  от топлофикационното дружество. Спецификата на проекта изисква временно затваряне за движение на кръстовището на ул. “Иван Вазов” с ул. „Цар Асен“ само през първия ден и при завършването на проекта. По план строително-монтажните работи трябва да приключат до 30 септември. От дружеството уверяват, че ще бъдат предприети необходимите мерки за по-бързото приключване на дейностите.", "date": "2019.07.29", "title": "Пловдив: От 31 юли започва изграждането на нов топлопровод на ул. „Иван Вазов“"}
{"url": "http://www.focus-news.net/news/2019/07/29/2685057/varna-1125-zayavleniya-za-naemane-na-nepalnoletni-litsa-sa-izdali-ot-inspektsiyata-po-truda-ot-nachaloto-na-godinata.html", "text": "1125 заявления за наемане на непълнолетни лица са издали от Инспекцията по труда във Варна от началото на годината. Това съобщи в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. По думите му за периода от 1 юни до 25 юли входираните заявления в Инспекцията са 801 на брой, като увеличението спрямо предишни месеци е било очаквано поради настъпването на лятната ваканция и започването на активния летен сезон. На въпроса дали има констатирани нарушения при условията на труд на непълнолетните в областта през последните месеци, инж. Иванов посочи, че за първа година от последните 3-4 години не са констатирани сериозни такива. „Казвам сериозни, като коментирам – наемане на работника без разрешение от Инспекцията по труда или без трудов договор, допускането му на работа след 22.00 часа, когато за него труда е забранен и същевременно нарушения, свързани с полагането на повече от 7 часов работен ден за непълнолетните. Не са констатирани такива нарушения, но пак казвам, ние сме средата на сезона. Но това е положителен фактор“, отбеляза инж. Иванов. Според него работодателите, особено тези в сферата на туризма, са добре запознати с трудовото законодателство, с изискването за наемане на непълнолетни и се стремят за спазват стриктно тези изисквания, както при подаването на документите и окомплектоването им, така и при назначаването на работниците и техните условия на труд. „Това са малко по-специфични условия на труд спрямо останалите. По-кратък работен ден, забраната за полагане на нощен труд. Казвам, че това всичкото, което като нарушения от предходните години е установявано в Инспекцията по труда за този период от близо 2 месеца, към момента не е констатирано“, каза още директорът на звеното. Той посочи, че се надява резултатите в края на сезона да демонстрират, че тенденцията наистина е положителна и върви към по-сериозни спазване на правилата, както от страна на работодателите, така и от страна на работниците. \r\nБояна АТАНАСОВА", "date": "2019.07.29", "title": "Варна: 1125 заявления за наемане на непълнолетни лица са издали от Инспекцията по труда  от началото на годината"}
{"url": "http://www.focus-news.net/news/2019/07/29/2685053/nikolay-velchev-bsp-shte-obarna-vlastta-s-litse-kam-horata-za-da-bade-tya-prozrachna-otkrita-i-chestna.html", "text": "Ще обърна властта с лице към хората, за да бъде тя прозрачна, открита и честна. Това каза за предаването „Софийска трибуна“ по  Радио „Фокус“  Николай Велчев, кандидат на БСП за кмет на район Лозенец. „Когато човек влиза в битка трябва да си постави високи цели, а моите са поддържане и подобряване на жизненото пространство, надзор и контрол на инвестициите и строителството, спиране на процеса на унищожаване на парковите пространства и зелените площи и прозрачно управление на общинската собственост. Платформата ми се роди от постоянната работа на терен в годините назад и като основен приоритет ще изведа гарантирането на силно местно самоуправление чрез стимулиране на прякото участие на гражданите в процеса на вземане на решение, т.е. създаване и развитие на консултативни съвети. Друг важен приоритет е засилването на контролните функции на районната администрация и подобряването на публичните услуги в районната администрация. Стремя се към прозрачно управление в диалог с гражданите“, заяви кандидатът за кмет от БСП. Според него ключът за правилното управление е в баланса между инвестициите и обществените интереси. По думите му презастрояването е „ахилесовата пета“ на Лозенец. Според него причината се корени както в това, че районът е в близост до централната част на града, така и в това, че жилищното строителство изпреварва инфраструктурата. „Презастрояването на отделни микрорайони в Лозенец поставя живущите в капан, защото качеството на живот се понижава – няма изградени улици и тротоари. Циничното е, че районната администрация и Столична община издават разрешителни за строеж с огромни РЗП-та, като не инвестират в инфраструктурата. Затова и хората излизат на протести“, обясни Велчев. Той коментира и случаят с небостъргача „Златен век“, като по думите му гражданското недоволство е напълно разбираемо. „Лицето на това недоволство са протестиращите, а причината е липата на контрол. Останаха много неизяснени въпроси от страна на управляващите и на ДНСК, а именно защо този строеж не беше спрян по-рано. „Златен век“ се превърна в емблема на ГЕРБ – видими резултати, без да се мисли за утрешния ден. Ако сградата бъде завършена във вида, в който е проектирана, транспортно-инженерната инфраструктура на „Джеймс Баучер“, „Златен рог“ и „Черни връх“ няма да може да поеме трафика в пиковите часове“, обясни кандидатът за кмет на район Лозенец. По думите му към момента всичко е в ръцете на компетентните органи и предстои съдът да реши съдбата на „Златен век“. „От години БСП алармира и настоява за силна държава, която да извършва необходимия контрол. Строежът трябва да се приведе в законовите норми“, заяви Велчев. Според него „Златен век“ е бомба, която ще избухне когато приключат местните избори. „Това е не само проблем на Лозенец, но и на държавата и законодателството. Независимо от това кой управлява, е хубаво да се работи не само по закономерност, но и по целесъобразност“, обясни Николай Велчев. Като други проблеми в район Лозенец той изброи липсата на места в детските градини и яслите, липсата на наблюдение и контрол при ремонтните дейности, некачествените ремонти, поддържането на общинската собственост, лошото териториално устройство и липсата на места за паркиране. „Могат да се изградят надземни и подземни паркинги, но Центърът за градска мобилност събира тези средства и не е ясно как ги изразходва. Апелираме и настояваме да се създаде целеви фонд към ЦГМ – средствата да бъдат изразходвани там, откъдето се събират“, уточни той.  \r\nВеселка ИВАНОВА", "date": "2019.07.29", "title": "Николай Велчев, БСП: Ще обърна властта с лице към хората, за да бъде тя прозрачна, открита и честна"}
{"url": "http://www.focus-news.net/news/2019/07/29/2685059/smolyan-obshtinski-savet-chepelare-glasuva-odobryavaneto-na-obsht-ustroystven-plan-na-obshtina-chepelare.html", "text": "Общински съвет – Чепеларе гласува одобряването на Общ устройствен план на Община Чепеларе. Това съобщиха от  Общината . На 40-то редовно заседание, Общински съвет – Чепеларе прие внесения за одобрение Общ устройствен план на общината от кмета Славка Чакърова. Проектът е изработен от проектантска фирма “А.С.А” ЕООД, с която Община Чепеларе е сключила договор. Общият устройствен план е стратегически документ от регионално значение, а в определени случаи и в национален аспект, който дава конкретни предвиждания за устойчиво развитие на територията на общината. \r\nВлизането му в сила ще зададе плановата основа за дългосрочното устройствено развитие на общинските територии, в съответствие с приетите стратегически документи за регионално развитие и със специфичните за община Чепеларе природни, културно-исторически, туристически и други ресурси. Разширяването на урбанизираните територии се обосновава с прилагането на по-високи стандарти за различните функционални системи и устройствени среди. Наред с това идват възможностите и задълженията за опазване на околната среда, възможностите за развитие на туризма (с акцент на спортния и културно – историческия туризъм), както и ефективното използване на природните ресурси, възможностите за задоволяване на нуждите на бизнеса и др. \r\nЗа да влезе в сила решението на Общински съвет, трябва да изтече 14-дневният срок за съгласуване от Областния управител на Област Смолян, който срок започва да тече от датата на получаването на решението в Областна администрация Смолян.", "date": "2019.07.29", "title": "Смолян: Общински съвет – Чепеларе гласува одобряването на общ устройствен план на община Чепеларе"}
{"url": "http://www.focus-news.net/news/2019/07/29/2685056/na-zasedanie-na-konsultativniya-savet-po-zhivotnovadstvo-obsadiha-promeni-v-praga-na-modulatsiya-po-shemite-za-obvarzanata-podkrepa-za-kampaniya-2020-g.html", "text": "Предложения за промени в нивото на модулация по схемите за обвързаната подкрепа за Кампания 2020 г. бяха обсъдени на заседание на Консултативния съвет по животновъдство. това съобщиха от  Министерството . Министърът на земеделието, храните и горите Десислава Танева заяви, че промените са на база на проведените в цялата страна Областни консултативни съвети. Тя уточни, че са взети под внимание постъпили предложения, анализи на данните и възможностите по отношение на отделни схеми. \r\nПо данни на заявяването за кампания 2019 г., единствено при биволите се бележи ръст. При говедата има намаление от 4 %, а при овцете с 9 %. По схемите за обвързана подкрепа за млечни крави, месодайни крави и юници, млечни крави под селекционен контрол, месодайни крави под селекционен контрол и биволи, се предлага да бъде увеличен броят на животните от 30 на 50, които да имат по-високо ниво на подпомагане. Ставката за тях да бъде повишена от 10 на 25 % за първите 50 животни. По отношение на схемата овце-майки и кози-майки под селекционен контрол на база на размера на стопанствата, се предвижда да бъде увеличен броят на животните от 100 на 200, които ще получат по-високо подпомагане, като процентът да бъде увеличен от 10 на 25 %. По схемите за животни в планински райони няма да бъде направена промяна в условията. \r\nНа заседанието стана ясно, че до 31 юли 2019 г. (сряда), продължава приемът на документи за кандидатстване по държавната помощ за “Инвестиции за закупуване на съоръжения за добив и съхранение на сурово мляко и съоръжения за изхранване на едри и дребни преживни животни“. Приемът започна в началото на месеца, като до момента има подадени 78 заявления. Бюджетът на проекта за помощ е в размер 2 млн. лева. За 2019 г. е утвърден финансов ресурс в размер на 1 000 000 лв.  \r\nОчаква се одобрение от Европейската комисия за прием по помощта  „Инвестиции за изграждане на кланични пунктове”. Бюджетът на проекта за помощ е в размер 2,5 млн. лева. Той се определя ежегодно с решение на Управителния съвет на ДФ „Земеделие“ и се разпределя до изчерпването му за съответната година по реда на кандидатстване. Максималният интензитет на помощта е до 50% от приемливите разходи за един инвестиционен проект на един бенефициент, но не повече от 90 000 лева без ДДС. Помощта е  нотифицирана и се очаква одобрение от ЕК. \r\nИзпълнителният директор на Държавен фонд „Земеделие“ Васил Грудев съобщи, че близо 13 500 бенефициента ще получат малко над 23 млн. лв. по de minimis. „Средствата ще бъдат по сметките на всички тях утре“, каза още той. \r\nПо време на днешното заседание животновъдите бяха запознати и с актуалната обстановка в страната във връзка с Африканската чума по свинете и предприетите мерки за превенция на болестта. По думите им, държавата е предприела адекватни мерки за справянето със заболяването.", "date": "2019.07.29", "title": "На заседание на Консултативния съвет по животновъдство обсъдиха промени в прага на модулация по схемите за обвързаната подкрепа за Кампания 2020 г."}
{"url": "http://www.focus-news.net/news/2019/07/29/2685058/nezavisimaya-gazeta-kaliningradska-oblast-e-nepotopyaemiyat-samoletonosach-v-baltiysko-more.html", "text": "Калининградска област е непотопяемият самолетоносач в Балтийско море, пише руският вестник  “Независимая газета“ . \r\nПлановете на военния отдел на Руската федерация за създаване на засилено военно обединение в най-западния район на Калининградска област се съживяват. На 19 юли 2019 г. вестник „Известия” съобщава, според източник в Министерството на отбраната, за създаването на хеликоптерен полк на Балтийския флот (БФ). Изданието съобщава, че в района на Калининград се появи нов полк от хеликоптери от смесен състав, който включва военноморски противоподводни и спасителни хеликоптери Ка-27 и транспортно-ударни Ми-8 и Ми-24. \r\nРуският министър на отбраната Сергей Шойгу обяви създаването на нови полкове в Западния военен окръг през февруари 2019 г. на заседание на борда на Министерството на отбраната на Руската федерация. Но за възможната поява на хеликоптерен полк за първи път стана известно през май тази година по време на парада на войските на Калининградския гарнизон в чест на Деня на победата, на която присъства реконструирана смесена авиационна дивизия, която обединява военноморските и армейски полкове. \r\nВ новосформираната 132-ра дивизия на смесената авиация ще влязат бойни авиационни полкове, възстановени в края на 2018 г. - 689-ият гвардейски изтребитлен авиационен полк на името на въздушния маршал А.И. Покришкин и 4-ти отделен гвардейски авиационен полк на името на  Маршал Борзов, както и смесен полк, който включва транспортните и авиационните сили на бившата 72-ра авиобаза. В същото време медиите разбраха за евентуалното възраждане на хеликоптерния полк на армията, чието създаване наскоро бе потвърдено от \"Известия\". Според ТАСС управлението на това съединение вече е създадено и в момента тече процеса на формирането на самото съединение \r\nПреди разпадането на Съветския съюз военновъздушните сили на БФ се състоят от 328 бойни самолета и 70 хеликоптера. През 1990 г. хеликоптерният полк (по това време) е бил подчинен на 11-та гвардейска армия на сухопътните войски на Балтийската военна област и се състоеше от три ескадрили, две от които бяха оборудвани с Ми-24, които станаха символ на афганистанската война , известни като „крокодили“ и една с различни модификации на Ми-8. Военновъздушните сили на БФ са условно разделени на корабна и на крайбрежна авиация. В предишната ера корабната противоподводна ескадрила също влизаше в Балтийския флот. Но в началото на съкращаването на въоръжените сили, полкът се ограничи до две ескадрили. Едната изпълняваше задачите по огнева поддръжка на Ми-24, а втората се състоеше от транспортни десантни хеликоптери Ми-8. През последното десетилетие на миналия век военната авиация и общовойсковата армия, разположени в Калининградска област, прекратиха бойните си задължения. Войските се прехвърлят към Балтийския флот за крайбрежна служба, а останалите военновъздушни сили функционираха още 10 години. Но през 2009 г., като част от програмата за оптимизиране на въоръжените сили, 689-ият полк също престава да съществува, а през 2010 г. – и  4-ти отделен въздушен полк. От декември 1997 г. един хеликоптерен полк от ликвидираната 11-та гвардейска комбинирана армия е прехвърлен в морската авиация на Балтийския флот и през юли 2002 г. е реорганизиран в 125-та отделна хеликоптерна ескадрила на военновъздушните сили на Балтийския флот. Тя беше въоръжена с хеликоптери Ми-24 и Ми-8. \r\nПонастоящем Министерството на отбраната възстановява военно обединение в най-западния район на Руската федерация, което ще й позволи да задържи НАТО. Ситуацията, която се оформя в западната стратегическа посока, изисква от Министерството на отбраната непрекъснато да подобрява бойната сила на войските и системите на тяхното базиране, каза Сергей Шойгу. В съседните балтийски държави и Полша се формират батальонни тактически групи с общо 5000 войници. Тази сила се намира по границите, които съвпадат с контура на Калининградска област. САЩ продължават да разгръщат европейския сегмент на системата за противоракетна отбрана, увеличавайки силата на военновъздушните сили. Инфраструктурата на морските пристанища, летищата и други военни съоръжения се подобрява в балтийските държави. \r\nДнес руската военноморска база на Балтийския флот е балансирана, разнородна група от сили, притежаваща в състава си кораби и подводници, авиационни и противовъздушни войски, крайбрежни войски, както и част от логистиката. Основните точки на разполагане на Балтийския флот се намират в Балтийск, Калининградска област и Кронщад, на 40 км от Санкт Петербург, където към май 2019 г. има 52 кораба, една дизелова подводница и най-малко 25 000 войници. \r\nПрез 2016 г. бе засилен наземният компонент на Балтийския флот в Калининградска област и беше сформиран 11-ият армейски корпус на крайбрежните и сухопътни сили на Балтийския флот. Този корпус стана наследник на 11-та гвардейска комбинирана армия, разположена по време на съветската епоха в района на Калининград. В структурата му е разположен отделен танков полк, който през 2019 г. е получил повече от 30 нови танка Т-72Б. През май 2018 г. в 152-та гвардейска ракетна бригада в град Черняховск са въведени на въоръжение оперативни тактически комплекси \"Искандер-М\". Защитата на областта се осигурява от модерните крайбрежни ракетни системи \"Бал\", \"Бастион\" и системите на ПВО от С-400 \"Триумф\". На 17 юли тази година Министерството на отбраната на Руската федерация обяви приключването на строителството на нов арсенал край Калининград за съхранение на ракети, торпеда и артилерийски боеприпаси. \r\n \r\n \r\n \r\n \r\n  Юлиян Марков", "date": "2019.07.29", "title": "„Независимая газета“: Калининградска област е  непотопяемият самолетоносач в Балтийско море"}
{"url": "http://www.focus-news.net/news/2019/07/29/2685061/plovdiv-blizo-70-sa-registriranite-sluchai-na-chrevni-infektsii-v-oblastta.html", "text": "68 са регистрираните случаи на чревни инфекции в Пловдивска област. Това сочи справка на  Радио „Фокус“ – Пловдив  в сайта на Регионалната здравна инспекция. 29 от засегнатите от чревни инфекции са на територията на град Пловдив. През миналият отчетен период случаите са били 61, 19 от които в областния град. Намалените се отчита при броя на засегнатите от варицела, скарлатина и вирусен хепатит. За периода от 19 до 25 юли в Имунизационния кабинет  са имунизирани 12 души с препоръчителни имунизации.", "date": "2019.07.29", "title": "Пловдив: Близо 70 са регистрираните случаи на чревни инфекции в областта"}
{"url": "http://www.focus-news.net/news/2019/07/29/2685060/iranskiyat-vitseprezident-iranskata-vanshna-politika-tseli-da-se-protivopostavi-na-amerikanskata-hegemoniya.html", "text": "Външната политика на Иран цели да се противопостави на американската хегемония и да защити мултилатерализма, каза в понеделник иранският вицепрезидент Ешак Джахангири, добавяйки, че намаляването на ангажиментите на Иран по ядрена сделка може да бъде отменено, ако други страни запазят тяхната страна на споразумението, цитира думите англоезичната версия на турския вестник  Yeni Safak . \r\nИран и Съединените щати достигнаха на ръба на войната миналия месец, след като ислямската република свали американски дрон, почти предизвиквайки ответна нападателна атака, която американският президент Доналд Тръмп отзова в последния момент. \r\n\"Външната политика на Ислямска република Иран цели да защитава мултилатерализма и да се противопоставя на американската хегемония\", каза Джахангири, според информационната агенция IRIB. \r\nОтношенията на Иран с Вашингтон се влошиха, откакто Тръмп изтегли САЩ от ядрената сделка между Техеран и големите сили през 2015 г. и отново наложи санкции срещу Ислямската република. \r\nДжахангири каза, че намаляването на задълженията на Иран по сделката може да бъде отменено, ако останалите подписали споразумението спазват ангажиментите си. \r\nПрез май Иран заяви, че ще намали ангажиментите си по сделката, съгласно която повечето международни санкции срещу Техеран бяха отменени в замяна на това, Иран да ограничи ядрената си програма. \r\nИран вярва, че останалите пет страни биха могли да направят повече за противодействие на последиците от изтеглянето на САЩ. \r\n \r\n  Юлиян Марков", "date": "2019.07.29", "title": "Иранският вицепрезидент: Иранската външна политика цели да се противопостави на американската хегемония"}
{"url": "http://www.focus-news.net/news/2019/07/29/2685066/sliven-svetovnata-sedmitsa-na-karmeneto-shte-bade-otbelyazana-v-grada-i-v-tvarditsa-s-diskusii-i-razyasnitelni-besedi.html", "text": "Световната седмица на кърменето ще бъде отбелязана в Сливен с дискусии и разяснителни беседи, съобщиха организаторите от  Ла Лече Лига, РЗИ – Сливен, Център за майчино и детско здраве и със съдействието на Община Сливен . Седмицата започва на 1 август, четвъртък, от 10.30 часа в  Градска градина (до розите) с  дискусия с тема “Често задавани въпроси за кърменето”. На 2 август, петък, от 09:00 – 16:00 ч. ще се състоят консултации по кърмене  в офиса на Център за майчино и детско здраве /ДКЦ-2/. Консултациите ще бъдат извършвани от патронажните сестри и акушерки към Център за майчино и детско здраве Сливен със съдействието на ДКЦ-2. На 5 август, понеделник, от 11:00 – 13:00 ч., ще има консултации на родилки в родилните отделения на МБАЛ „Д-р Иван Селимински“ и СБАЛАГ „Ева“ .Консултациите ще бъдат извършвани от патронажните сестри и акушерки към Център за майчино и детско здраве Сливен. След това кампанията се пренася в Твърдица, където на 6 август, вторник, от 11:00 – 12:00 ч. в Градския парк ще се състои среща – дискусия с тема “Често задавани въпроси за кърменето”, организирана от Ла Лече Лига, РЗИ – Сливен, Център за майчино и детско здраве и със съдействието на Община Твърдица. Седмицата на кърменето ще приключи на 7 август, сряда, от  10:30 ч.,  в Центъра за деца и родители “Тин-Тин”, в Сливен, на пл. “Левски” №7, с  прожекция на филма “Гърдата е най-доброто”, \r\nорганизирана от Център за майчино и детско здраве Сливен и РЗИ – Сливен.  Филмът  се издава на DVD по инициатива на варненския клон на НАПК. Издаването на диска на \r\nбългарски език е осъществено с финансовата подкрепа на Посолство на Кралство Норвегия в България и UNICEF-България.", "date": "2019.07.29", "title": "Сливен: Световната седмица на кърменето ще бъде отбелязана в града и в Твърдица с дискусии и разяснителни беседи"}
{"url": "http://www.focus-news.net/news/2019/07/29/2685063/vladimir-petrov-bsp-vizhdam-problemite-na-rayon-vrabnitsa-i-znam-patishtata-za-razreshavaneto-im.html", "text": "Виждам проблемите на  Връбница и знам пътищата за разрешаването им. Това каза за предаването „Софийска трибуна“ по  Радио „Фокус“  Владимир Петров, кандидат на БСП за кмет на района. „Всеки от кварталите има своите специфични проблеми и според мен трябва да отправим ясни послания и предложения към гражданите за решаването на конкретните предизвикателства“, обясни той, като уточни, че един от най-големите проблеми в района е презастрояването. „Решението е да се направи ревизия на отчуждените земи, защото навремето, когато те са били собственост на жителите на Обеля, са взети, за да бъдат направени двата жилищни квартала Обеля-1 и 2. Необходимо е да се преразгледат и ПУП-овете, междублоковите пространства трябва да бъдат предназначени за зелени площи и детски площадки, а не за жилищно строителство, както е в момента. Липсата на места в детските ясли и градини и лошото състояние на кварталната и уличната инфраструктура също са много големи проблеми“, посочи Петров. По думите му извън „Ломско шосе“ липсва адекватно развита алтернативна свързаност между Връбница и Обеля, а има възможност за такава покрай съществуващото трамвайно трасе между кварталите. Лошо е състоянието и на общинската поликлиника, тя вече е със замиращи функции, каза още кандидатът за кмет от БСП, като уточни, че може да се работи за запазване на болничното заведение. Според Владимир Петров формулата за успех е комуникация „лице в лице“ с гражданите. „Районният кмет трябва да бъде близо до тях, да познава техните проблеми, за да намира начина за решението им“, обобщи той, като призова хората да бъдат отговорни и да гласуват на местните избори наесен. „Много са нещата, които ме накараха да се кандидатирам за кмет на Връбница. Мога да променя картината в района“, заяви кандидатът на БСП за кмет на район Връбница. \r\nВеселка ИВАНОВА", "date": "2019.07.29", "title": "Владимир Петров, БСП: Виждам проблемите на район Връбница и знам пътищата за разрешаването им"}
{"url": "http://www.focus-news.net/news/2019/07/29/2685065/api-ogranicheno-e-dvizhenieto-zaradi-goryasht-tovaren-kamion-na-patya-ruse-razgrad.html", "text": "Временно е ограничено движението по път I-2  Русе - Разград в чертите на село Гецово поради горящ товарен камион. Това съобщиха от  Агенция \"Пътна инфраструктура\" . Обходен маршрут:  по улиците  на село Гецово. Движението се регулира от пътна полиция.", "date": "2019.07.29", "title": "АПИ: Ограничено е движението заради горящ товарен камион на пътя Русе - Разград"}
{"url": "http://www.focus-news.net/news/2019/07/29/2685069/plovdiv-sborna-izlozhba-balgarsko-lyato-v-kapana-shte-bade-predstavena-v-grada.html", "text": "Сборна изложба „Българско лято в Капана“ ще бъде представена в Пловдив. Това съобщиха за  Радио „Фокус“ – Пловдив  организаторите. Откриването на изложбата ще се състои от 18.30 часа на 30 юли в галерия „Art Naïve Kapana“ на ул. „Христо Дюкмеджиев“ 19. Богатата експозиция включва наивистични творби на български художници, творящи у нас и в чужбина. Посетителите ще могат да видят произведения на творците Александър Янакиев, Димитър Вецин, Мариана Калъчева, Стайо Гарноев, Николай Ангелов-Гари, Яна Илиева, Ивана Македонова, Анита Ненчева, Георги Ненчев, Стела Стефанова и Дафина Терзиева. Изложбата може да бъде видяна до 10 септември.", "date": "2019.07.29", "title": "Пловдив: Сборна изложба „Българско лято в Капана“ ще бъде представена в града"}
{"url": "http://www.focus-news.net/news/2019/07/29/2685062/nova-tv-makedoniya-zavarshi-sreshtata-mezhdu-upravlyavashti-i-opozitsiya-v-makedoniya.html", "text": "Приключи и срещата в сградата на правителството, между представители на ВМРО-ДПМНЕ и СДСМ, относно новия Закон за прокуратурата, който следва да регулира статута на Специализираната прокуратура (СП), информира македонският телевизионен канал  “Нова ТВ“ . \r\nДепутатът от ВМРО-ДПМНЕ Антонио Милошовски каза, че срещата е била конструктивна и че са се споразумели \"за финансирането на прокуратурата и за по-голяма отчетност на прокурорите\". \r\nТой не искаше да съобщи подробности, защото на срещата е било постигнато съгласие да не предоставят повече информация, докато не се постигне окончателно споразумение. \r\nВМРО-ДПМНЕ се противопоставя на кандидатурата на Вилма Русковска да ръководи Прокуратурата за организирана престъпност, която ще включва и СП, но тази тема не е била обсъждана на днешната среща. \r\nСледващата среща между управляващи и опозиция ще се проведе преди 2 август. \r\n \r\n  Юлиян Марков", "date": "2019.07.29", "title": "„Нова ТВ“ (Македония): Завърши срещата между управляващи и опозиция в Македония"}
{"url": "http://www.focus-news.net/news/2019/07/29/2685067/afp-populatsiyata-na-divite-tigri-v-indiya-dostigna-tri-hilyadi.html", "text": "Популацията на индийския див тигър е нараснала с повече от 30% през последните четири години, според ново преброяване, публикувано в понеделник, което повишава надеждите за оцеляването на този застрашен вид, предава  AFP \r\nПремиерът Нарендра Моди приветства новината като \"историческо постижение\" – при преброяването са открити 2967 тигри в дивата природа в цялата страна, спрямо 2,226 преди четири години. \r\n\"Потвърждаваме нашия ангажимент за защита на тигрите,\" каза Моди в Делхи при публикуването на последното преброяване. \r\n\"Преди около 15 години имаше сериозна загриженост за спада в популацията на тигри. Това беше голямо предизвикателство за нас, но с решителност постигнахме целите си.\" \r\nПрез 1900 на планетата е имало повече от сто хиляди тигри. Но броят им спадна до рекордно ниско ниво от 3,200 в световен мащаб през 2010 година. \r\nСъщата година Индия и 12 други страни с тигрови популации подписаха споразумение за удвояване на броя на големите котки до 2022 година. \r\n \r\n  Юлиян Марков", "date": "2019.07.29", "title": "AFP: Популацията на дивите тигри в Индия достигна три хиляди"}
{"url": "http://www.focus-news.net/news/2019/07/29/2685064/sport-levski-pobedi-botev-plovdiv-s-31-na-gerena.html", "text": "Футбол: Отборът на Левски победи Ботев Пловдив с 3:1 на Герена. Мачът започна с минута мълчание заради смъртта на Васил Методиев-Шпайдела, който почина днес на 84 години. За отбора на домакините силен мач изигра швейцарският нападател Давиде Мариани, който вкара два гола. Третият гол за домакините реализира Иван Горанов, а за гостите точен беше бразилецът Еберт. След победата тимът зае първото място със седем точки, а Ботев е шести с четири. \r\nВ 21:00 часа играят Лудогорец и Витоша.", "date": "2019.07.29", "title": "Спорт: Левски победи Ботев Пловдив с 3:1 на Герена"}
{"url": "http://www.focus-news.net/news/2019/07/29/2685068/afp-frantsiya-prizova-za-barzo-osvobozhdavane-na-zadarzhanite-okolo-1-400-protestirashti-v-moskva.html", "text": "Франция в понеделник призова за „бързо освобождаване“ на задържаните от руската полиция близо 1400 протестиращи  по време на протест в Москва и призова администрацията на президента Владимир Путин да спазва свободата на словото и събиранията, предава  AFP . \r\nОтбелязвайки \"големия брой\" арести и \"внезапното влошаване\" на здравето на задържания лидер на опозицията Алексей Навални, френското външно министерство заяви: \"Франция призовава за тяхното бързо освобождаване и изразява дълбоката си загриженост относно тези скорошни събития\".  \r\n \r\n  Юлиян Марков", "date": "2019.07.29", "title": "AFP: Франция призова за бързо освобождаване на задържаните около 1 400 протестиращи в Москва"}
{"url": "http://www.focus-news.net/news/2019/07/29/2685070/odmvr-pazardzhik-nespazvaneto-na-skorostnite-ogranicheniya-i-shofiraneto-sled-upotrebata-na-alkohol-i-narkotichni-veshtestva-sa-osnovnite-prichini-za-ptp-v-oblastta-prez-lyatoto.html", "text": "Причините за пътния травматизъм на територията на област Пазарджик през лятото са свързани с неспазването на скоростните ограничения,  шофирането на МПС след употребата на алкохол и наркотични вещества и управлението на автомобили от неправоспособни водачи, каза за  Радио „Фокус” – Пазарджик  Мирослав Стоянов, говорител на ОДМВР-Пазарджик. По думите му, през летните месеци концентрацията на водачите е занижена заради горещините и често инцидентите на пътя са заради неспазване на дистанция между превозните средства, умора и заспиване зад волана, както и неправилни маневри по рискови пътни отсечки. „Най-рисковите пътни участъци в региона са планинските направление Белово-Юндола, Пещера-Батак-Доспат, Велинград-Сърница и Варвара-Велинград. Най-много са регистрираните инциденти на АМ „Тракия”, където натовареността на трафика е най-висока.  Сериозни рискове за възникване на ПТП е и  нерегламентираното движение на каруци по главните пътища”, уточни Стоянов. Той допълни, че в тази връзка има засилено присъствие на КАТ „Пътна полиция” по всички невралгични участъци в региона през почивните дни и през целия летен сезон, когато повечето хора пътуват. \r\nАлбена ЖИЛЕКОВА", "date": "2019.07.29", "title": "ОДМВР-Пазарджик: Неспазването на скоростните ограничения и шофирането след употребата на алкохол и наркотични вещества са основните причини за ПТП в областта през лятото"}
{"url": "http://www.focus-news.net/news/2019/07/29/2685071/blagoevgrad-narusheno-shte-bade-vodopodavaneto-po-ulitsite-bratya-veleganovi-i-hadzhi-dimitar-v-bansko-do-09-avgust-zaradi-remont-na-vodoprovod.html", "text": "Нарушено ще бъде водоподаването по улиците „Братя Велеганови“ и „Хаджи Димитър“ в Банско до 09 август заради ремонт на водопровод. Това съобщиха за  Радио „Фокус“ – Пирин  от „Водоснабдяване и канализация” ЕООД – Благоевград. Оттам уточниха, че прекъсвания на водоснабдяването ще има в часовия диапазон между 08:30 – 16:30. Препоръчва се на потребителите, които ще бъдат засегнати от нарушеното водоподаване, да се запасят с необходимото им количество вода за питейно-битови нужди. \r\nЛивия НИНОВА", "date": "2019.07.29", "title": "Благоевград: Нарушено ще бъде водоподаването по улиците „Братя Велеганови“ и „Хаджи Димитър“ в Банско до 09 август заради ремонт на водопровод"}
{"url": "http://www.focus-news.net/news/2019/07/29/2685072/plovdiv-86-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "86 проверки по спазване на забраната за тютюнопушене са извършили здравните инспектори в Пловдив през последната седмица. Това сочи справка на  Радио „Фокус“ – Пловдив  в сайта на Регионалната здравна инспекция (РЗИ) в Пловдив. Проверени са 28 заведения за обществено хранене, 9 открити и 25 закрити обществени места, както и 13 детски и учебни заведения. Здравните инспектори са издали 7 предписания за установени нарушения, две са издадените заповеди за спиране дейността на обекти. През изминалата седмица е постъпила една жалба от граждани или институции. Извършени са също 105 проверки по текущ контрол.", "date": "2019.07.29", "title": "Пловдив: 86 проверки по изпълнение на забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2019/07/29/2685074/sport-sinat-na-solskyaer-mozhe-da-debyutira-sreshtu-bashta-si.html", "text": "Футбол: Синът на Оле Гунар Солскяер - Ноа, може да направи своя дебют в професионалния футбол срещу отбора, ръководен от неговия баща. Той беше включен в групата на Кристиансунд за контролата на норвежците срещу Манчестър Юнайтед в Осло във вторник. 19-годишният халф премина през юношеските формации на Кристиансунд и сега е на път да дебютира за елитния норвежки тим.", "date": "2019.07.29", "title": "Спорт: Синът на Солскяер може да дебютира срещу баща си"}
{"url": "http://www.focus-news.net/news/2019/07/29/2685073/veliko-tarnovo-sluchay-na-marsilska-treska-zasyakoha-zdravni-inspektori-ot-oblastta-prez-minalata-sedmitsa.html", "text": "Случай на марсилска треска регистрираха здравни инспектори от Великотърновска област през миналата седмица. Това съобщават за  Радио „Фокус“ – Велико Търново  от Регионалната здравна инспекция в старата столица. Пациентът е от Горнооряховска община и е хоспитализиран, в добро общо състояние. Марсилската треска е едно от най-разпространените заболявания, предавано чрез кърлежи. Тя е се среща най-често в Южна България и по Черноморието. На мястото на ухапването  се появява неболезнено уплътнение (тъмно петно), покрито с тъмна коричка, което в много случаи остава незабелязано. Симптомите се проявяват след скрит период от 3 до 7 дни с висока температура, силно главоболие, мускулни и ставни болки, отпадналост, гадене, повръщане и зачервяване на очите. След още 3-4 дни се появява обрив на едри петна по цялото тяло, включително по дланите и стъпалата. Заболяването е лечимо. \r\nЗа периода 22 – 28 юли здравните инспектори от областта са установили още девет случая на варицела, един на вирусен менингит, четири на вирусен хепатит, седем на ентероколити, три на лаймска болест и пет на ламблиоза. Хората, с оплаквания от остри респираторни зарази са шестима. \r\nЛуиза ТРАНЧЕВА", "date": "2019.07.29", "title": "Велико Търново: Случай на марсилска треска засякоха здравни инспектори от областта през миналата седмица"}
{"url": "http://www.focus-news.net/news/2019/07/29/2685076/kyustendil-folklornata-formatsiya-strumski-polah-e-otlichena-ot-natsionalniya-folkloren-sabor-iskri-ot-minaloto-apriltsi.html", "text": "Фолклорната формация „Струмски полъх” е отличена от Националния фолклорен събор „Искри от миналото – Априлци”. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Фолклорната група се е завърнала от участието си в националния фестивал със специалната награда на журито. Ръководител на формацията е народната изпълнителка и педагог Слава Соколова. „Кюстендилската формация очарова публиката и компетентното жури с председател известния фолклорист Юлия Цанкова”, каза Иван Андонов. Националният събор се е провел на 27 и 28 юли на площад „Априлско въстание” в град Априлци, като в него са се включили 120 читалищни самодейни колектива с 1700 участници. Сред целите на фестивала са да съхранява, популяризира и развива народното песенно и танцувално творчество на България, както и да да се насърчи приемствеността на младото поколение към активно общуване с изкуството и фолклора и да стимулира интереса на поколенията към българското народно творчество. \r\nВенцеслав ИЛЧЕВ", "date": "2019.07.29", "title": "Кюстендил: Фолклорната формация „Струмски полъх” е отличена от Националния фолклорен събор „Искри от миналото – Априлци”"}
{"url": "http://www.focus-news.net/news/2019/07/29/2685080/sport-levski-e-prodal-davide-mariani-na-klub-v-oae.html", "text": "Футбол:  Левски е продал Давиде Мариани. Швейцарецът, който отбеляза два гола в мача срещу Ботев е продаден срещу  1,4 милиона долара на клуб от ОАЕ.  \r\nУтре Мариани пътува за Емирствата и със сигурност няма да играе в реванша с АЕК Ларнака от Лига Европа. Очаква се в следващите дни Левски да закупи двама или трима класни футболисти,които да помогнат на треньора Петър Хубчев в битката за титлата в България.", "date": "2019.07.29", "title": "Спорт: Левски е продал Давиде Мариани на клуб в ОАЕ"}
{"url": "http://www.focus-news.net/news/2019/07/29/2685077/plovdiv-v-narodna-biblioteka-ivan-vazov-shte-bade-predstavena-novata-kniga-na-martin-ralchevski.html", "text": "В Народна библиотека „Иван Вазов“ в Пловдив ще бъде представена новата книга на Мартин Ралчевски „Смисълът в живота“. Това съобщиха за  Радио „Фокус“ – Пловдив  от културната институция. Представянето ще се състои от 18.00 часа на 30 юли в Конферентната зала на библиотеката.  Романът е изграден върху реални събития – от една страна разкрива самотата и противоречията в духовното битие на човека, но от друга предлага решения на проблемите. \r\nОпределят Мартин Ралчевски като православен християнски писател. Роден в София, той завършва спортно училище. След това завършва „Богословие и география“ в СУ „Св. Климент Охридски“. Работи като преподавател в Софийската духовна семинария „Св. Йоан Рилски“ и асистент в Богословския факултет на Софийския университет. Има дисертация на тема „Свидетели на Йехова – критичен анализ“. Участва като каскадьор във филма „Троя“. Женен е и има три деца. Мартин Ралчевски е автор на осем романа, два сборника разкази и четири сценария. Превеждан е на английски, руски и немски език.", "date": "2019.07.29", "title": "Пловдив: В Народна библиотека „Иван Вазов“ ще бъде представена новата книга на Мартин Ралчевски"}
{"url": "http://www.focus-news.net/news/2019/07/29/2685079/the-guardian-nikola-stardzhan-razkritikuva-tvardata-pozitsiya-na-boris-dzhonsan-za-brekzit.html", "text": "Борис Джонсън следва опасна твърда стратегия с лидерите на ЕС с намерението да предизвика Брекзит без споразумение, заяви Никола Стърджън след първата си среща лице в лице с премиера, цитира думите и британският вестник  The Guardian .  \r\nВ изказване пред репортерите веднага след като Джонсън напусна официалната й резиденция в Единбург, първият министър на Шотландия каза: „Това е правителство, което се стреми към Брекзит без споразумение, колкото и да го отричат публично“. \r\n„Зад всичкият този шум и блъфове стои правителството, което е опасно. Пътят, който то следва, е опасен за Шотландия, но и за цялото Обединено кралство. Той казва, че иска сделка с ЕС, но няма каквато и да било яснота как смята, че може да стигне от сегашната позиция с твърдата линия, която следва ... към сделка. \" \r\nДжонсън бе посрещнат с освирквания от протестиращи за независимост и против Брекзит, когато пристигна за срещата си с първия министър на Шотландия в понеделник следобед и избра да си тръгне през  алтернативен заден вход. \r\nПопитана за очевидните разногласия с премиера, Стърджън каза, че не е сигурна дали тази липса на яснота е част от преднамерен подход. Тя продължи: „Заемайки твърдата позиция (че той няма да преговаря, освен ако предпазния механизъм за ирландската граница не бъде премахнат), не виждам как може човек да заключи нещо друго освен, че той или иска Брекзит без споразумение или е прекалено спокоен от такъв вероятен изход. \r\nСтърджън каза, че от срещата си с Джонсън тя не получила  никаква яснота относно плановете му за среща с други лидери на ЕС. „Единствената стратегия, която можете да разберете от него, е, че той смята, че ЕС ще отстъпи. Но ЕС беше много последователен в заеманата от него позиция, беше много единен. Ако изградите цялата стратегия върху убеждението, че изведнъж това ще се промени, това е обречено на неуспех или е стратегия, която е предназначена да се провали, защото всъщност искате алтернативата, която е Брекзит без споразумение. \" \r\nСтърджън добави, че на срещата на четири очи, преди към лидерите да се присъединят официалните лица, също включваше \"оживен обмен на мнения\" относно референдум за независимост на Шотландия. \r\nПопитан за перспективата за втори вот за независимост по-рано, Джонсън отказа категорично да блокира второ гласуване, но повтори позицията си, че гласуването през 2014 г. е било „за едно цяло поколение“. Той добави: „Доверието на обществеността в политиците ще бъде подкопано още повече, ако се върнем към това.“ \r\n \r\n  Юлиян Марков", "date": "2019.07.29", "title": "The Guardian: Никола Стърджан разкритикува твърдата позиция на Борис Джонсън за Брекзит"}
{"url": "http://www.focus-news.net/news/2019/07/29/2685075/moskovskiy-komsomolets-neochakvana-kriza-iznenada-rusiya.html", "text": "Неочаквана криза изненада Русия, повтарят ли се събитията от 2011 година, коментира журналистът Михаил Ростовски в руския вестник  “Московский Комсомолец“  в материал, представен без редакторска намеса. \r\nРуският политически процес е подхванат от бурен поток и бързо се втурва на някъде напълно погрешно - след горещия московски уикенд и всичко, което го предшества, подобни изключително неприятни усещания най-вероятно измъчват толкова много от нас. И това все още ме изумява до дълбините на душата. Има политически кризи, които просто не могат да се случат. \r\nКризи, причинени от десетки или дори стотици различни обективни причини. Проблеми, които отдавна са узрели и просто чакат удобен час, за да излязат. За неочакваната политическа конфронтация в столицата на Русия през юли 2019 г. нищо подобно не може да се каже. Кризисни явления възникнаха от сякаш от нищото. Руската политика беше хвърлена в жегата, защото някои сили изведнъж по някаква причина решиха, че морето им е до колене и че за тях не отнасят никакви правила на играта. Надявам се обаче, че ни очаква напред подробен и строг анализ на „полета“. Сега си струва да се съсредоточим върху спешното коригиране на самия „полет“ - в противен случай страната може да „кацне“ на много неочаквано „летище“, което изобщо не е благоприятно за нас. \r\n„От политическа гледна точка включването на репресивни механизми не застрашава Кремъл. В конфронтацията властите ще спечелят “, написа моят приятел, политически анализатор Абас Галямов в социалните мрежи в понеделник сутринта. Обикновено спорим много с Абас. Този път обаче съм склонен да се съглася с неговата оценка. В силова конфронтация с властите несистемната руска опозиция в обозримо бъдеще няма шанс. Но тук възниква още един много важен въпрос: трябва ли същността на руския политически процес да се свежда до насилствена конфронтация между правителството и опозицията? Еднозначен и абсолютен универсален отговор на този въпрос, естествено, не съществува. Една власт без силов компонент вече не е власт. Но също така, властта не може да бъде сведена само до силовия компонент. Затова отново ще се обърнем към позицията на Маркс и Енгелс, които виждат в \"политическата власт\" преди всичко \"организираното насилие на една класа за да потиска друга\". \r\nИзлизаме от дивата природа на марксистко-ленинската теория и се връщаме към модерното време. Само до преди няколко седмици борбата между правителството и несистемната опозиция се води предимно чрез политически методи и в правно-политическата сфера. Днес (или по-скоро през почивните дни) имаме коренно различна ситуация: борбата е по улиците и в много случаи много малко се различава от старата руска игра „от стена до стена“. От моя гледна точка тази нова ситуация определено е губеща, както за страната, така и за властите. Преди няколко седмици несистемната опозиция беше в някакво политическо гето, отвъд което не можеше да скочи, въпреки всичките си усилия. Сега от този „стъклен таван“ има само купчина парчета. Вижте динамиката на броя на участниците в нерегламентирани улични акции. Някой рискува ли да твърди, че във втория месец на лятото в тях участват само тези, които са свикнали да участват в митингите на Навални? \r\nЗащо несистемната опозиция успява да се измъкне, ако не в стратегическото политическо пространство, тогава поне в обширното политическо плато? Намерих отговора на този въпрос, като си спомням една история, която не беше много приятна за мен от моя личен (или по-скоро спортен) живот. Напоследък, благодарение на постоянството на моя фитнес треньор, започнахме да предшестваме тренировките си във фитнес залата с тенис на маса. Първоначално не бях работил, но малко по малко се включих и дори започнах периодично доста ефектно да забивам топката в полето на моя треньор. На някакъв етап дори се гордея с успеха си. Но тогава изведнъж се оказа: Играя, може би добре, но не съвсем по правилата. Не се научих да подавам топката правилно. Мислено веднага се върнах към „нулевата точка“: в момента, когато не знаех как изобщо да играя пинг-понг. \r\nПо мое мнение, подобна история се случи с руските избори. Струваше ми се, че руската политическа класа много добре усвои уроците от 2011 г. Мислех, че страната успява да настрои избирателния процес, така че конкуренцията на кандидатите да се прехвърли изцяло на полето на реалните избори. Както показаха последните събития в Москва, дълбоко се обърках. Може би чувствата ми са прекалено субективни и емоционални. Но ми се струва, че не просто се върнахме към 2011 година. Върнахме се до 2011 г. в някаква деградирана версия. „Новата 2011 година” е много по-порочна, агресивна и непримирима от годината, в която всички сме живели преди осем години. \r\nКакто вече изясних, в този материал по принцип не искам да се занимавам с \"разбор\" и да мисля за чии грешки или чия злоба доведе до подобно състояние на нещата. Но тук, мисля, че и властите, и привържениците на опозицията ще се съгласят: загубил административно, конвенционалният „екип на Навални“ успя да не загуби направо в борбата за обществено мнение. Тезата \"В Русия няма честни избори!\" отново се върна от периферията на масовото съзнание в центъра на обществения дебат. Това доведе до появата на маса нови привърженици сред несистемната опозиция. В нашата страна, както знаете, много симпатизират на тези, които се възприемат като жертва на несправедливост. Сега политическата ниша на “жертвите на несправедливостта” е много твърдо заета от Навални и неговите колеги. \r\nДо какво ще доведе до всичко това? По отношение на практическата политика, политическият анализатор Евгени Минченко много точно описа това в социалните мрежи: „Възпроизвеждане на„ Московската партия ”- нови протестни акции за изборите в градската дума в Москва, обжалвания и съдебни процеси като информационен повод. Темата за отравянето на Навални като руски Юшченко е по-скоро за външна публика ... Формиране на протестни точки в други избирателни райони ... Използване на темата за \"административен произвол\" в медиите и социалните мрежи ... Свързване на политически с ннеполитически протест - екология, ликвидиране на последствията на бедствия или катастрофи ... Изборният ден на 8 септември е тема за фалшификация. Протестът достигна „проектния капацитет” в общоруския формат – в седмицата от 9 септември до 15 септември. \r\nНе знам дали този „проектен капацитет“ ще остане само в „проекта“ или ще стане реалност. Но много ясно знам от какво зависи. В началото на юли, след погрешния език на грузинския „телевизионен журналист“ срещу родителите му Владимир Путин се озова в много трудна, може дори да се каже невъзможна ситуация. На всички ни се стори, че Путин просто няма достоен изход за отговор на случилото се. Путин обаче намери такова решение. И веднага щом това се случи, всички се изненадаха: защо това токова просто, намиращо се на повърхността решение , не беше изчислено и предсказано от никого? Сега Кремъл отново е изправен пред много труден избор. Всеки мисли приблизително в следната система от координати: ако правителството направи отстъпки, то ще се разглежда като слабост, която, според неформалните норми на руската политика, е абсолютно неприемлива. Ако властите продължат да затягат винтовете, това ще доведе до допълнително влошаване на конфликта и разцепление в обществото. \r\nВярвам, че тази координатна система е погрешна, че има различен, намиращ се на повърхността и достоен изход от сегашната ситуация - вярвам и се чудя: ще може ли Владимир Владимирович да го открие? Важно е да се разбере, че властта не в цугцванг- позиция, при която движението на всеки играч води до влошаване на позицията му. В ситуация на цугцванг е цяла Русия. Този цугцванг трябва да бъде разбит и преодолян. \r\nРазмишлявайки през последните няколко дни как може да се постигне това , постоянно си спомням известните думи от безсмъртния филм „Брат 2“: „Мисля, че силата е в истината. Който има на своя страна истината, той е по-силен! ”Истината и само истината е онази сила, която може да изведе Русия от ситуацията на неочакван цугцванг. И ние не говорим за някаква обща или абстрактна истина. Става дума за една много конкретна и светска истина - за подписите в подкрепа на кандидатите за депутати от Московския градски съвет, които са отстранени от изборите. Подписите, с които всъщност всичко започна. Дали това са истински подписи, както казват представители на несистемната опозиция? Или са съзнателно дефектни подписи с цел умишлено да вкарат протеста в нелегалната плоскост, както ме уверяват хората от властта? \r\n \r\nНякой ще каже: тръгнахме! Сега тази дребна истина за подписите вече не е необходима. Това не е важно! Ние сме твърде далеч от момента, в който е имало значение! Категорично не съм съгласен с този подход. Наистина не разбирам кой може да действа като безпристрастен арбитър, на когото страната ще се довери безусловно. Но нито за миг не се съмнявам, че е наложително да стигнем до истината в темата за реалността или недействителността на подписите за кандидатите, които бяха отстранени от изборите. Истината винаги остава изключително важна - независимо дали е навременна или политически удобна. Именно търсенето на истината предизвика настоящата вълна на политическа нестабилност. Само намирането на истината може да успокои тази вълна. И е необходимо тази вълна да се погаси в сегашната й форма. Не ме разбирайте погрешно. Аз съм изцяло за твърда и безкомпромисна борба за власт. Но тази борба не трябва да се състои в провокирането на идеалистичните руски граждани, които искрено копнеят за справедливост, до несанкциониран митинг - под палките на полицаите в тесни улички близо до кметството. Отдавна се разделих с много от илюзиите си. Но все още мисля, че страната ни е достойна за нещо по-голямо и по-добро. \r\n \r\n  Юлиян Марков", "date": "2019.07.29", "title": "\"Московский Комсомолец\":  Неочаквана криза изненада Русия"}
{"url": "http://www.focus-news.net/news/2019/07/29/2685082/afp-nay-malko-52-dushi-sa-bili-ubiti-pri-bunt-v-brazilski-zatvor.html", "text": "Най-малко 52 затворници са били убити в бунт в затвор в северната част на Бразилия в понеделник, когато съперничещи групировки са се сбили помежду си, съобщи официален представител, цитиран от  AFP .  \r\nШестнадесет от загиналите са били обезглавени  \r\nБоевете са избухнали в регионалния център за задържане в Алтамира около 7:00 часа местно време, съобщи служител от отдела за изтърпяване на наказания. \r\nДвама пазачи са били взети за заложници по време на сблъсъците, които приключиха около обяд. В последствие са били освободени. \r\nПрез май най-малко 55 затворници бяха убити в няколко затвора в съседния щат Амазонас, също в насилие между съперничещи си банди \r\nПовечето от жертвите тогава загинаха от  задушаване, заяви тогавашното правителство. \r\n \r\n  Юлиян Марков", "date": "2019.07.29", "title": "AFP: Най-малко 52 души са били убити при бунт в бразилски затвор"}
{"url": "http://www.focus-news.net/news/2019/07/29/2685083/pernik-tretoto-zasedanie-na-oblastnata-epizootichna-komisiya-za-tozi-mesets-s-prevantivni-merki-i-s-predvideni-deystviya-na-obshtinite-vedomstvata-i-institutsiite.html", "text": "На свое поредно заседание, членовете на Областната епизоотична комисия, докладваха за изпълнението на мерките, гласувани седмица по-рано във връзка с болестта Африканска чума по свинете. Това съобщиха от  пресцентъра на Областна администрация-Перник . Водено от областния управител Ирена Соколова, на него присъстваха директорите на ОДБХ, РЗИ, ОПУ, РИОСВ, Гранична полиция, ГКПП „Стрезимировци“, ОДМВР, РДПБЗН, ОД „Земеделие“, ДАИ, ЛРС, ДГС, представители на общини. Обсъдена бе актуалната обстановка на заболяването Африканска чума по свинете и усложняването на ситуацията в крайдунавските райони. Комисията отчете, че епизоотичният фон в област Перник е нормален, но вниманието на институциите е повишено. По данни на ОДБХ – Перник, броят на прасетата тип „заден двор” в област Перник е приблизително 1200 – 1300.  Очаква се в срок до 31 юли т.г. общините на територията на региона да подадат данни с географски координати на определените от тях и съгласувани от РИОСВ, РЗИ и Басейнова дирекция места за загробване на умрели или евтаназирани животни в случай на необходимост. Трябва да бъдат представени и списъци с броя на прасетата тип „заден двор“ по общини, населени места и кметства, както и да бъде идентифицирана техниката, с която ще се извършват дейностите. От Областно пътно управление и Гранична полиция информираха, че се извършва дезинфекция на крайпътните зони за отдих и местата, на които се изхвърлят хранителни отпадъци. Почистват се с препарати и отбивките за отдих по републиканската пътна мрежа. Контролират се отсечките с най-интензивен трафик. Прави се проверка и дезинфекция на всички автомобили, преминаващи през ГКПП „Стрезимировци“. При констатиране на незаконно внасяне на хранителни продукти с произход свинско месо, същите биват иззети по надлежен ред, дезинфекцирани и съхранени в специален фризер, намиращ се на пункта. Ловните дружинки и горските стопанства ограничават популацията на дивите прасета, като имат и предвидени мерки за загробване на заразени животни. Представителите на ОДБХ – Перник отново предупредиха, че всеки случай на намерен труп на диво прасе следва да бъде докладван и да му бъде направено изследване за наличие на вируса, който е силно устойчив и се пренася чрез храни и животински отпадъци. Докато епизоотичната обстановка не се нормализира, Областната комисия ще заседава редовно всеки понеделник. На нея областният управител ще продължава да изисква докладите от ежеседмичните комисии в общините и ще следи за изпълнението на мерките, приети от МЗХГ, като си партнира с всички ангажирани институции.", "date": "2019.07.29", "title": "Перник: Третото заседание на Областната епизоотична комисия за този месец с превантивни мерки и с предвидени действия на общините, ведомствата и институциите"}
{"url": "http://www.focus-news.net/news/2019/07/29/2685081/the-wall-street-journal-navalni-se-vrashta-v-zatvora-sled-misteriozno-zabolyavane.html", "text": "Руският опозиционен лидер Алексей Навален беше изписан от болница, където се лекуваше заради мистериозна болест, и се върна в затвора, за да завърши изтърпяването на 30-дневна присъда за организиране на неправомерни протести, след като негови привърженици заявиха, че може би е бил отровен, пише американското издание  The Wall Street Journal . \r\nЛекар потвърди, че откровеният критик на Кремъл е освободен, въпреки че „резултатите от  неговите изследвания все още не са готови“, заяви в социалната мрежа „Туитър“ говорителят на Навални Кира Ярмиш.  \r\nНавални, 43-годишен, беше приет в болница в неделя, след като получи \"остра алергична реакция, силно подуване на лицето и зачервяване на кожата\", според Ярмиш. \r\nВ продължително изявление, публикувано в блога му в понеделник вечер, Навални разказа събитията, водещи до хоспитализацията му. \r\nАктивистът написа, че по време на затвора той яде „същото като всички останали и… условията на живот са абсолютно същите като тези на останалите пет затворници“. \r\nТой каза, че има собствено спално бельо и използва сапуна, пастата за зъби и други предмети от собствената си затворническа чанта. \r\nПо време на разходка съквартирантите му забелязаха, че има зачервен врат и той скоро започна да усеща челото и кожата около очите си да парят, разказа Навални. „Беше неприятно, но не и непоносимо“, припомни той. \r\nНо той се е събудил през нощта, лицето, ушите и шията са били горещи и подути, каза Навални. \"Не можех да спя.\" \r\nВеднага си помислил, че е бил отровен, каза той, като отбеляза, че никога не е страдал от алергии. \r\nАнастасия Василиева, лекар, който преди това е лекувал Навални и го е посетила в понеделник, написа във „Фейсбук“, че състоянието му може да е причинено от отравяне. \r\nТя каза, че клепачите му са подути и той има няколко рани по торса, шията, гърба и лактите. \r\n„Не можем да изключим, че кожата му е била изложена на токсин и е била повредена от неизвестно химическо вещество от„ трета страна “, каза д-р Василиева. \r\nД-р Василиева каза също, че е „категорично против такова бързо изписване на Алексей и връщането му обратно на мястото, където вероятно съществува този неизвестен химически агент“. \r\nАдвокатът на Навални, Олга Михайлова, каза пред репортери в понеделник, че клиентът й е „ бил наистина отровен от някакво неизвестно химическо вещество… но то засега не  е установено“ \r\nДлъжностни лица в Министерството на вътрешните работи не могат да бъдат открити за коментар. \r\nЛеонид Волков, един от водещите сътрудници на Навални, публикува в неделя поредица от публикации в социалната мрежа „Туитър“, описващи лошите санитарни условия в затвора, където той каза, че и преди това е бил задържан. \r\nВ понеделник Волков изрази недоволство че Навални ще бъде върнат в същата стая и на същото легло, „където неизвестно вещество е причинило подуване на кожата при контакт с нея“. \r\nОт 24 юли Навални излежава 30-дневна присъда за свикване на нерегламентирани протести срещу решението на московската избирателна комисия да отхвърли кандидатите на опозицията, които според нея не са събрали достатъчно подписи,за да бъдат регистрирани за вота на 8 септември. Лидерите на опозицията отричат това твърдение. \r\nТова не би било първото отравяне за Навални. През 2017 г. той получи химическо изгаряне в дясното си око, след като нападател му хвърли в лицето течност със зелен цвят. \r\nВ своя блог в понеделник Навални се подигра с руските власти. \r\n„Е, те са абсолютно идиоти, да ви отровят на място, където подозренията сочат само тях?“, пише той. \"Засега мога да кажа едно нещо със сигурност: в Русия наистина има доста тъпи и глупави пичове.\" \r\n \r\n  Юлиян Марков", "date": "2019.07.29", "title": "The Wall Street Journal: Навални се връща в затвора след мистериозно заболяване"}
{"url": "http://www.focus-news.net/news/2019/07/29/2685078/gazeta-express-partiite-sa-gotovi-za-konsultatsii-ochakvat-pokanata-na-prezidenta.html", "text": "Политическите партии в Косово са готови за консултации, очакват поканата на президента, пише косовският вестник  Gazeta Express .   \r\nОчаква се президентът Хашим Тачи да започне консултации с политическите партии за обявяване на предсрочни общи избори, след като Рамуш Харадинай подаде оставка като премиер на страната на 19 юли, след като беше призован от специализираната прокуратура в Хага, за да бъде разпитан за ролята му на военен командир на Армията за освобождение на Косово (АОК). \r\nПрезидентът Тачи, който миналата седмица потвърди за започването на кръг от консултации с политически партии след оставката на Харадинай, в понеделник не изпрати покана до политически субекти. Но партиите казват, в момента, когато получат поканите, са готови да се срещнат с президента. Политическите партии искат да се проведат предсрочни избори възможно най-скоро. Председателят на парламента на Косово и ръководител на управляващата Демократична партия на Косово (ДПК) Кадри Весели, призова политическите партии да гласуват за разпускането на Парламента и да се определи датата на изборите. Партията на Харадинай, Алиансът за бъдещето на Косово (АБК), е съгласен на нови избори. \"Ще поискаме предсрочни избори ...\", каза Ахмет Исуфи, старши член на АБК. Също така представители на опозиционната партия „Самоопределение“ искат да се проведат предсрочни избори възможно най-скоро. Партията на Беджет Пацоли - Алианс Ново Косово (АНК) казва, че предсрочните избори са най-добрият вариант за изход от политическа криза в Косово. Същото мнение споделя и другият коалиционен партньор - Социалдемократическата инициатива (НИСМА). В писмено изявление говорителят на опозиционната Социалдемократическа партия (СДП) Натире Кучи заяви, че президентът трябва да определи датата на изборите възможно най-скоро. \r\n \r\n  Юлиян Марков", "date": "2019.07.29", "title": "Gazeta Express: Партиите са готови за консултации, очакват поканата на президента"}
