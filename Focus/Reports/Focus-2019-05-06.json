{"url": "http://www.focus-news.net/news/2019/05/06/2654542/afp-albanski-voynik-e-zaginal-po-vreme-na-voenno-uchenie-v-latviya.html", "text": "Албански войник, участващ в учение на НАТО, загина в понеделник, когато старата мина от Втората световна война избухна по време на мисия за демонтаж в Латвия, предава  AFP \r\n\"Нещастният инцидент е станал в 9:30 часа местно време (10:30 българско време). Лейтенант Зафир Хасанай почина един час след експлозията\", заяви пред репортери Леонид Калнинс, началник на латвийските въоръжени сили. \r\nТой добави, че двама други членове на албанските въоръжени сили са били ранени и са били хоспитализирани, като един от тях е в критично състояние. \r\nАлбанският премиер Еди Рама, латвийският президент Раймондс Вейонис и министърът на отбраната на Латвия Артис Пабрикс изразиха своите съболезнования. \r\nВоенната полиция на Латвия започна разследване на инцидента и цялото обучение в базата на НАТО в село Адази бе спряно.  Юлиян Марков", "date": "2019.05.06", "title": "AFP: Албански войник е загинал по време на военно учение в Латвия"}
{"url": "http://www.focus-news.net/news/2019/05/06/2654544/sport-grigor-dimitrov-zagubi-ot-teylar-frits-s-02-seta.html", "text": "Тенис: Най-добрият български тенисист Григор Димитров загуби от Тейлър Фриц от САЩ с 0:2 сета  (6:7, 6:7) след тайбрек на тенис турнира на червени кортове в Мадрид. 21-годишният американецът Тейлър Фриц е номер 58 в света. Той може да се изправи срещу световния номер 1 Новак Джокович във втория кръг в Мадрид.", "date": "2019.05.06", "title": "Спорт: Григор Димитров загуби от Тейлър Фриц с 0:2 сета"}
{"url": "http://www.focus-news.net/news/2019/05/06/2654572/tass-mayk-pompeo-obvini-iran-v-podgotovka-za-eskalirane-na-naprezhenieto-v-persiyskiya-zaliv.html", "text": "Държавният секретар на САЩ Майк Помпео заяви, че Иран предприема действия, които водят до потенциална ескалация на напрежението в зоната на Персийския залив, предаде  ТАСС .  \r\n„Ние продължаваме да виждаме действия, които ни водят към предположение, че е възможно да има ескалация на напрежението. По тази причина ние предприемаме всички необходими действия, както за обезпечаване на сигурността, така и да гарантираме, че президента ще има широк избор от варианти за действие, ако нещо се случи наистина“, заяви Помпео, след края на участието му на срещата на Арктическия съвет в Рованиеми.  \r\nПо-рано се появиха информации, че Израел е предал разузнавателна информация на САЩ, засягаща възможно намерение на Техеран да нанесе вреди на американските интереси в региона на Персийския залив, допълва агенцията.   Светлин Божков", "date": "2019.05.06", "title": "ТАСС: Майк Помпео обвини Иран в подготовка за ескалиране на напрежението в Персийския залив"}
{"url": "http://www.focus-news.net/news/2019/05/06/2654541/nimh-utre-shte-e-vetrovito-na-mesta-shte-ima-slabi-valezhi.html", "text": "През нощта валежи ще има главно в източната половина от страната и планините, като постепенно ще спират. Вятърът от северозапад ще се усили и с него ще нахлува студен въздух. Утре ще е ветровито, със значителна облачност. На места ще превали, но валежите ще са слаби. Минимални температури - между 5° и 10°, по Черноморието 11° - 13°, максимални в Северна България и високите полета на Западна между 9° и 14°, в останалата част от страната 13° - 18°. Атмосферното налягане ще се повиши, но ще остане малко по-ниско от средното за май. Това съобщи за  Агенция „Фокус”  дежурният синоптик от Анна Дякова  Националния институт по метеорология и хидрология (НИМХ) . \r\nНад Черноморието ще има значителна облачност. На места в южната част ще превали дъжд. Ще духа умерен северозападен вятър. Максимални температури на въздуха 16°-18°. Температурата на морската вода е 14-15°. Вълнението на морето ще бъде около 2 бала. \r\nНад планините ще има значителна облачност и ще превалява предимно сняг. Ще духа силен северозападен вятър. Температурите ще се понижат, максималната на 1200 метра ще е около 3°, на 2000 метра - около минус 3°. \r\nПрез нощта срещу сряда вятърът ще отслабне, в Югозападна България на места и ще стихне. От запад облачността ще се разкъса и намалее до ясно и сутринта в котловините в западната половина от страната ще има слани. В сряда в много райони ще бъде предимно слънчево; по-значителни временни увеличения на облачността ще има над източната половина от страната, без валежи. Дневните температури ще се повишат. В четвъртък вятърът ще се обърне от юг и дневните температури ще се повишат още; сутринта ще е все още хладно. Облачността от запад ще се увеличава, отначало висока и средна, до вечерта ще се вплътни и в Западна България ще превали дъжд. В петък превалявания ще има главно в югоизточната половина от страната, където са възможни локални интензивни извалявания, придружени с гръмотевици. Вятърът ще се обърне от северозапад, дневните температури слабо ще се понижат, минималните ще се повишат.", "date": "2019.05.06", "title": "НИМХ: Утре ще е ветровито, на места ще има слаби валежи"}
{"url": "http://www.focus-news.net/news/2019/05/06/2654545/ministarat-na-otbranata-krasimir-karakachanov-polkovnik-boris-drangov-e-primer-za-pokoleniya-balgarski-ofitseri.html", "text": "Полковник Борис Дрангов е пример за поколения български офицери. Това каза министърът на отбраната Красимир Каракачанов днес, 6 май, след като на кратка и вълнуваща церемония се поклони пред паметта на големия български родолюбец, военачалник и военен педагог полковник Борис Дрангов, съобщиха от пресцентъра на  Министерство на отбраната . В присъствието на представителна гвардейска част на гроба на полковник Борис Дрангов в Скопие бяха поднесени венци от министъра на отбраната Красимир Каракачанов и посланика на България в Скопие Ангел Ангелов.  \r\nПред журналисти министър Каракачанов подчерта, че всеки български политик, дипломат, както и всеки българин, трябва да помни и почита паметта на българските военнослужещи, загинали за освобождението и обединението на българския народ. Всеки, дошъл в Скопие, би могъл да се отбие на семейната гробница на рода Дрангови в гробището Бутел, за да засвидетелства уважението си към един офицер, който е станал пример за смелост, родолюбие, както и грижа за българския войник, за неговата подготовка, обучение и осигуряване. По тази причина полковник Дрангов е бил много обичан от обикновените хора и ние можем само да се поучим от неговото внимание към обикновения войник, припомни министър Каракачанов. Той подчерта и голямата любов към Родината на българския офицер, загинал през май 1917 г. на Завоя на река Черна в сраженията по време на Първата световна война.  \r\nСкопие е родният град на полковник Борис Дрангов. Той е бил и началник на т. нар. Скопска школа за запасни офицери, която през 1916 и 1917 година възпитава и обучава десетки достойни български граждани.", "date": "2019.05.06", "title": "Министърът на отбраната Красимир Каракачанов: Полковник Борис Дрангов е пример за поколения български офицери"}
{"url": "http://www.focus-news.net/news/2019/05/06/2654548/nimh-zhalt-kod-za-silen-vyatar-e-obyaven-v-18-oblasti-na-stranata-za-7-may.html", "text": "Жълт код за силен вятър е обявен в 18 области на страната за 6 май, сочи справка на сайта на  Национален институт по метеорология и хидрология . Областите с жълт код са Благоевград, Кюстендил, Перник, София град и област, Пазарджик, Пловдив, Стара Загора, Сливен, Търговище, Велико Търново, Габрово, Ловеч, Русе, Плевен, Враца, Монтана и Видин.  \r\nВ областите Благоевград, Пазарджик, Кюстендил, София град и област, Пловдив, Стара Загора, Сливен, Габрово, Ловеч се очаква вятър с пориви до 18 – 20 м/сек. С 22 – 24 м/сек ще бъдат поривите на вятъра във Видин, Монтана, Враца, Плевен, Велико Търново и Русе.", "date": "2019.05.06", "title": "НИМХ: Жълт код за силен вятър е обявен в 18 области на страната за 7 май"}
{"url": "http://www.focus-news.net/news/2019/05/06/2654547/varna-nad-850-miliona-leva-evropeyski-sredstva-sa-investirani-v-severoiztochniya-region.html", "text": "622 договора на обща стойност 856 811 439 лв. са сключени към момента по оперативните програми в Североизточния регион, който включва областите Варна, Добрич, Шумен и Търговище. За Област Варна броят им е 327, а размерът на инвестициите е 434 747 692 лв. Това съобщават от  Областен информационен център – Варна . \r\n10 нови договора на стойност 3,9 млн. лв. са сключени за периода 15 октомври – 27 март 2019 г. по Оперативна програма (ОП) „Развитие на човешките ресурси“ 2014-2020 г. в Североизточния регион. В национален план броят им към 25 март 2019 г. е 2680, а стойността – общо 1 612 959 521 лв. 271 са проектите от началото на програмния период, общият им бюджет е 60,4 млн. лв. \r\nКъм днешна дата по ОП „Иновации и конкурентоспособност“ 2014-2020г. в Североизточния регион са подписани 180 договора на обща стойност 167 914 114 лв. Във Варненска област се изпълняват 100 проекта, като размерът на инвестицията за всички тях е 83 428 669 лв. Най-много са проектите по процедурите „Подобряване на производствения капацитет на МСП“ и „Енергийна ефективност за малките и средни предприятия“. \r\nПо Инициативата за малки и средни предприятия към 31 декември 2018 г. са подпомогнати финансово 3492 фирми у нас на обща стойност 513 млн. евро. Отпуснатите кредити са 85% от общия портфейл по инструмента. \r\nПо ОП „Храни и/или основно материално подпомагане“ по операция „Осигуряване на топъл обяд“ в Североизточния регион участват 30 общини с 42 трапезарии. Потребители на услугата са 8534 души. Договорите за предоставянето й са на обща стойност 13 633 769 лева. В Област Варна по тази операция функционират 10 трапезарии, в които се хранят 1 314 души. За целта се инвестират 2 513 712 лв. Най-много потребители на социалната услуга има в Община Вълчи дол – 350. Най-малко са в Аксаково – 25. \r\nПо процедурата „Изграждане и развитие на центрове за върхови постижения“ по ОП „Наука и образование за интелигентен растеж“ (ОПНОИР) 2014-2020 в Североизточния регион се реализират два проекта с партньори от СИР. Четири са проектите по процедура „Изграждане и развитие на центрове за компетентност“ с участието на ТУ – Варна, Институт по металознание на БАН с Център по хидро- и аеродинамика – Варна, ВВМУ и ИУ – Варна. \r\nПо „Подкрепа за развитието на докторанти, постдокторанти, специализанти и млади учени – фаза 1“ по ОПНОИР са сключени два договора. Безвъзмездната финансова помощ е 983 239 лв. Интегрирани проекти с финасиране от по ОП „Развитие на човешките ресурси“ 2014-2020 и ОПНОИР 2014-2020 г. в Североизточния регион са сключени договори по процедурата „Социално-икономическа интеграция на уязвими групи, интегрирани мерки за подобряване достъпа до образование“. За Област Варна договорът е един – „Реализация чрез интеграция в Община Вълчи дол“ на стойност 389 692 лв.", "date": "2019.05.06", "title": "Варна: Над 850 милиона лева европейски средства са инвестирани в Североизточния регион"}
{"url": "http://www.focus-news.net/news/2019/05/06/2654546/gradushka-padna-v-plevensko-i-loveshko-obzor.html", "text": "Силна градушка валя в плевенското село Българене. По данни на Изпълнителна агенция „Борба с градушките“ количествата паднала градушка в селото са най-големите в страната. Селото обаче е извън защитаваната от противоградно съоръжение. Ледените късове са били с големината на яйца. Дворовете на жителите на селото бяха побелели от градушката. В района валя и дъжд, който наводни пътя Българене- Обнова. От АПИ въведоха обходен маршрут, а по-късно движението беше възстановено.  \r\nВ плевенското село Каменец градушката беше с размер на монета. Обилният валеж образува ледена покривка в дворовете в селото. Освен градушка там валя и дъжд, в следствие на който се наводни пътят между селата Каменец и Одърне. Заради дъждовете нивото на река Барата бе високо, а коритото препълнено.  \r\nГрадушка с големина на лешник падна и в Ловешко. В Пловдив падналите ледени късове бяха колкото грахово зърно. От агенцията по градушките съобщиха, че са извършени противоградови въздействия в Пазарджик, Стара Загора, Сливен и село Голям Чардак, Пловдивско.  \r\nОт НИМХ предупредиха за покачване на нивото на река Янтра край Габрово. Заради обилните валежи от дъжд повишения на нивата има в реките от Дунавския басейн. Възможни са наводнения по поречието на Вит, Осъм, Янтра, Огоста, Искър. Незначителни ще бъдат увеличенията на нивата на реките в Черноморския басейн и в Източнобеломорския басейн.", "date": "2019.05.06", "title": "Градушка падна в Плевенско и Ловешко (ОБЗОР)"}
{"url": "http://www.focus-news.net/news/2019/05/06/2654539/balgariya-otbelyaza-denya-na-hrabrostta-i-praznika-na-balgarskata-armiya-obzor.html", "text": "Денят на храбростта и празникът на Българската армия бяха отбелязани тържествено в столицата и във всички военни формирования в цялата страна. С тържествен водосвет на бойните знамена и знамената светини на Българската армия започнаха честванията в столицата. Водосветът бе отслужен от Негово Светейшество Българският патриарх Неофит на фона на песнопенията на църковен хор и под звуците на камбанен звън от патриаршеската катедрала „Св. Александър Невски“. След това представители на институции и граждани поднесоха венци и цветя пред паметника на Незнайния воин. Тържествата по повод Деня на храбростта и празника на Българската армия се пренесоха на пл. „Княз Александър I Батенберг“, където се събраха и стотици граждани. С мощно „Ура“ там бяха посрещнати знамената светини на Българската армия. Бе посрещнат и командващият парада ген-майор Иван Лалов, а след това президентът Румен Радев поздрави българските военнослужещи. В своето слово държавният глава заяви, че в последните десетилетия войската е преживяла всякакви експерименти – недоимък, съкращения и политическо високомерие, но винаги е оцелявала, защото хората с пагони осъзнават мисията си. Той призова в Деня на храбростта да се отдаде дължимото и на всички българи, които воюват за истината, въстават срещу произвола и застоя. „Днес, когато окончателно се простихме с илюзиите, че членството в отбранителни съюзи без развитие на собствени способности е достатъчно условие за гарантиране на сигурност. Когато въоръжените ни сили са поставени най-сетне във фокуса на финансовата политика на държавата, сме изправени пред ново изпитание да трансформираме парите за армията в съвременни отбранителни способности, ефективно и ефикасно“, заяви Румен Радев. По думите му тази цел изисква ясна визия, прозрачност и зачитане на военната експертиза, защото сложността на съвременно военно дело и технологии изисква не само интензивен диалог между държавното и висшето военно ръководство, но и активна и принципна позиция на българския генералитет. „Безмълвието днес може да струва скъпо на подчинените и на данъкоплатците утре“, посочи още държавният глава. След словото на президента прозвуча химнът на България и под неговите звуци бяха изпълнени 20 артилерийски салюта.  \r\nСлед официалната част бе дадено началото на военния парад.  В него участваха над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация. На честванията на празника присъстваха премиерът Бойко Борисов, министърът на отбраната Красимир Каракачанов, вицепрезидентът Илияна Йотова и председателят на Народното събрание Цвета Караянчева, както и редица други официални лица. Поканени бяха заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески. След парада десетки хора наблюдаваха тържествената смяна на почетния гвардейски караул пред Президентството.  Денят 6 май започва да се чества като празник на Българската армия още със създаването ѝ. На 1 януари 1880 г. с Указ № 1 княз Александър I учредява първото българско отличие - ордена “За храброст”. Той е предназначен само за отличили се по време на война българи, проявили мъжество, героизъм и подвизи на бойното поле. С указ от 9 януари същата година се постановява честването на празника. На този ден Българската православна църква отслужва традиционен водосвет на бойните знамена, флаговете и знамената-светини на Българската армия пред паметника на Незнайния воин в София. \r\nДеница КИТАНОВА", "date": "2019.05.06", "title": "България отбеляза Деня на храбростта и празника на Българската армия (ОБЗОР)"}
{"url": "http://www.focus-news.net/news/2019/05/06/2654551/sport-karen-hachanov-zapochna-s-pobeda-na-turnira-v-madrid.html", "text": "Руският тенисист Карен Хачанов победи младия испанец Хауме Мунар с 2:1 сета (6:4; 6:7; 6:3), в среща от първия кръг на тенис турнира от сериите АТП 1000 в Мадрид. Във втория кръг Хачанов ще играе с победителя от срещата между испанеца Фернандо Вердаско и молдовския тенисист Раду Албот.  \r\nВ друга среща от днес германецът Филип Колшрайбер победи Михаил Кукушкин (Казахстан) с 2:0 сета, в отделните части 6:2; 7:6.", "date": "2019.05.06", "title": "Спорт: Карен Хачанов започна с победа на турнира в Мадрид"}
{"url": "http://www.focus-news.net/news/2019/05/06/2654549/tass-varhovniyat-izboren-savet-na-turtsiya-vze-reshenie-da-otmeni-rezultatite-ot-mestnite-izbori-v-istanbul.html", "text": "Върховният изборен съвет (ВИС) на Турция взе решение да отмени резултатите от местните избори в Истанбул, на които претърпя поражение кандидатът на управляващата партия и бивш премиер Бинали Йълдъръм, предаде  ТАСС , позовавайки се на агенция Anadolu.  \r\nДнес Върховният изборен съвет разгледа предоставените от управляващата Партия на справедливостта и развитието документи, в които бяха представени данни за значителни нарушения в хода на изборите в най-големия турски град. Седем от 11 членове на Върховния изборен съвет гласуваха за отмяна на резултатите от изборите и за провеждане на второ гласуване. Четирима членове на ВИС гласуваха против решението за отмяна на резултатите от изборите.  \r\nПо данни на телевизия NTV, новите избори в Истанбул ще бъдат произведени на 23 юни.  \r\nСпоред резултатите от изборите на 31 март, опозиционният кандидат Екрем Имамоглу спечели 4,171 милиона гласа. Управляващата Партия на справедливостта и развитието загуби за първи път от 2002 година местни избори в Истанбул, кмет на който беше настоящият президент Реджеп Тайип Ердоган от 1994 до 1998 година, допълва агенцията.   Светлин Божков", "date": "2019.05.06", "title": "ТАСС: Върховният изборен съвет на Турция взе решение да отмени резултатите от местните избори в Истанбул"}
{"url": "http://www.focus-news.net/news/2019/05/06/2654553/afp-brazilski-politsai-sa-zastrelyali-osem-dushi-v-rio-de-zhaneyro.html", "text": "Бразилски полицаи са застреляли осем души в една от най-големите фавели в Рио де Жанейро, предаде  АФП , позовавайки се на пресслужбата на полицията в града. Това се случва само няколко дни, след като бяха оповестени данни за първото тримесечие на тази година, които показаха рекорден брой жертви при полицейски операции в щата.  \r\nПо данни на Държавния институт за публична сигурност 434 души са били убити при полицейски операции през първите три месеца на тази година, което представлява повишение с 17,9% в сравнение с аналогичния период на 2018 година.   Светлин Божков", "date": "2019.05.06", "title": "АФП: Бразилски полицаи са застреляли осем души в Рио де Жанейро"}
{"url": "http://www.focus-news.net/news/2019/05/06/2654217/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Първият дипломат на администрацията на държавния глава на САЩ Доналд Тръмп, ще бъде изпратен в Европа, където ще принуден да се справи с международната конкуренция за арктическите ресурси, разпространението на китайските технологии и влиянието на Русия както на Стария континент, така и в Южна Америка, включително Венецуела, пише американското издание  The Wall Street Journal  в статия, посветена на започващата в понеделник обиколка на Майк Помпео в европейските страни. \r\nДържавният секретар на САЩ планира да посети Финландия за заседание на Арктическия съвет, в който влизат осем страни - Канада, Дания, Финландия, Исландия, Норвегия, Русия, Швеция и САЩ. Очаква се в кулоарите му той да проведе среща с министъра на външните работи на Руската федерация Сергей Лавров. Тя ще се състои в кулоарите на събитието в Ровианиеми, както и в пика на кризата във Венецуела. \r\nЗа срещата стана ясно по-рано тази седмица. Най-напред информация за нея разпространиха от Вашингтон. \"Американската администрация разчита, че държавният секретар на САЩ Майк Помпео ще проведе среща с министъра на външните работи на Руската федерация Сергей Лавров в кулоарите на заседанието на Арктическия съвет, което ще се проведе в периода 6-7 май във финладския град Рованиеми\", заяви представител на Държавния департамент в рамките на специален телефонен брифинг, посветен на предстоящата визита на Помпео в Европа. \r\nВ Москва също не изключиха възможността за среща между държавния секретар на САЩ Майк Помпео и министъра на външните работи на Руската федерация Сергей Лавров, съобщиха от Департамента по информацията и печата към Министерството на външните работи на Руската федерация.  \r\n„Не изключваме възможност за такава среща“, подчертаха от ведомството в отговор на молба за коментар на информацията, разпространена от Държавния департамент на САЩ. \r\n*** Администрацията на Доналд Тръмп продължава да използва грубо американската мощ всеки ден. Вашингтон не само продължава да руши либералния ред, създаден след Втората световна война, който е американско творение, но и налага едностранния си национален интерес на международната арена и играчите там. САЩ вече дори не се затормозяват да мобилизират международните организации. Разчитайки на грубата сила, Вашингтон налага американските закони на други държави, все едно те са международно право. За да влоши още повече нещата, Вашингтон разчита на санкции и заплахи без да прави разлика между приятели и неприятели. Три неща, които се случиха през последните седмици, са достатъчни, за да покажат до какво ниво е стигнала американската едностранчивост, пише електронното издание на турския вестник  Sabah  в материал, предаден без редакторска намеса. \r\nПърво, САЩ внесоха Иранската революционна гвардия (КСИР) в списъка на терористичните организации и не продължиха позволенията на осем страни да внасят петрол от Иран. Усилията на администрацията на Тръмп да дестабилизират Техеран поставят под удар търговските интереси на трети страни. Освен това, Тръмп застана зад превратаджиите във Венецуела, където се надяваше да свали правителството на президента Николас Мадуро. Когато пучът се провали, Вашингтон продължи да заплашва с насилие срещу страната. За разлика от миналото, САЩ приеха абсолютно отворена позиция по въпроса за евентуална военна интервенция във Венецуела. Накрая, по искане на узурпатора-президент на Египет, Абдел Фатах ас Сиси, администрацията на Тръмп предприе стъпки за добавянето на „Мюсюлмански братя“ към списъка на терористичните организации. \r\nЯсно е, че това не е първият път, когато САЩ налагат санкции на други държави, когато предлагат подкрепа на превратаджии, или добавят някого към списъка си на терористични групировки. Хората по света са напълно наясно с индиректната намеса на Вашингтон във военни операции от миналото. Турският народ, наред с други, е ставал жертва на двойните стандарти на Вашингтон, когато става въпрос за борба с тероризма. И администрацията на Барак Обама въоръжаваше сирийската издънка на терористичната организация ПКК – „Отрядите за народна самоотбрана“ (YPG/ОНС), докато говореше за либерални ценности. Безпрецедентно е обаче, че Съединените щати не положиха усилия да оправдаят двойните си стандарти. Това, че американските съюзници, като Турция и Германия, са изправени пред заплахата от икономически санкции поради сърдечните си отношения с Русия, подкрепя тази мрачна констатация. Отново, способността на лобистите на чуждестранни правителства, включително Израел, Саудитска Арабия и Египет, да наложат тесния си дневен ред на Вашингтон, показва степента, до която процесът на външната политика на САЩ е отслабен. \r\nАмерика вече не се интересува от това колко щети причинява нейната едностранност. Например икономическите санкции на САЩ почиват на предположението, че Китай, Русия и Европейският съюз не могат да оспорят силата на долара. Освен това Вашингтон не вярва, че определянето на милиони иранци или „мюсюлмански братя“ като терористи е проблем. Подобни краткосрочни решения, които се оснвават изцяло на твърдата сила, може да минат и неоспорени.  Все пак великите сили определено ще променят стратегическите си разчети в дългосрочен план. Не трябва и да си гений, за да се сетиш, че опита на администрацията на Тръмп да наложи волята на Египет, Саудитска Арабия и Обединените арабски емирства (ОАЕ) в Близкия Изток ще подхрани радикализацията и тероризма. \r\nДа се определи „Мюсюлмански братя“, организация, която активно се бори с „Ал Кайда“ и „Ислямска държава“, за терористична групировка, не е само просто недоглеждане. Това означава умишлено влошаване на положението в Близкия Изток и и насочване към умерените мюсюлмани, живеещи в Съединените щати. Определяйки избрани организации и индивиди като терористи, администрацията на Тръмп трябва да разпали пламъка на ислямофобията в Америка. Размиването на границата между умерени и радикални ислямисти няма да служи на интересите на Съединените щати или на техните съюзници. Точно обратното, ще играе право в ръцете на радикалите. \r\nРано или късно, обаче, санкциите на САЩ, американската подкрепа за превратаджии и двойните стандарти на Вашингтон в борбата с тероризма неизбежно ще се обърнат срещу тях. \r\n*** Колективната мъдрост правилно посочва възхода на евроскептиците, онези, които се противопоставят на все по-голямата интегранция на 28-те страни-членки на Европейския съюз в една общност. Сред тези скептици са десни и популистки партии, които се очаква да спечелят една трета от местата в Европейския парламент на изборите през май 2019 година. Винят ги за Брекзит и ги подозират, че може да предизвикат излизането и на други държави от Съюза. Те стоят зад многобройни действия за възстановяване на националния суверенитет, като например връщането на контрола върху границите и противопоставяне срещу правилата и диктатите от европейското „правителство“ – Европейската комисия, пише Амитай Ециони, професор в Университета Джордж Вашингтон, в материал за американското списание  The National Interest . \r\nЗа да се противопоставят на тези тенденции, проевропейските лидери, особено френският президент Емануел Макрон и германският канцлер Ангела Меркел, призоваха за по-голяма интеграция и за предоставяне на повече правомощия на Комисията. Конвенционалната мъдрост вижда тези лидери като морално правилната страна, която поддържа единната общност,  донесла мир на континент, който е преживял много войни, и която се изправя срещу десни и популистки националисти. \r\nВъпреки това основна сила, която движи евроскептиците, е, че административната и икономическата интеграция на ЕС - и свързаната с това загуба на национален суверенитет - надхвърля много това, което много европейци са склонни да толерират, тъй като те не виждат себе си като граждани на ЕС но като граждани на съответните им нации. Докато тази лоялност не бъде прехвърлена от нациите в Брюксел, ЕС трябва да забави интеграцията, вместо да я разширява. Тази теза изисква няколко реда пояснения. \r\nЕС процъфтяваше, докато беше фокусиран върху отварянето на границите за търговията, която беше изгодна за всички. Беше в отлично състояние, когато организираше многобройни нискоразредни форми на административна координация между държавите, като например, програмите за обмен на студенти и за определяне на минимални стандарти, на които трябва да се придържат различните индустрии. След като въведоха обща валута, оформиха бюджетите на своите страни-членки и отвориха границите за свободно движение на хора, като същевременно натиска за абсорбация на голям брой имигранти, Съюзът нахлу в националната идентичност и специфичните ценности на различните си членове. \r\nВ резултат, ЕС сега се опитва да стои разкрачен. Брюксел иска все по-високо ниво на икономическа и административна интеграция. Макрон и Меркел и европейските партии, които са свързани с тях, призовават за въвеждането на банкво съюз, интегриран бюджет, който ще бъде приеман от ЕС и който страните-членки ще трябва да изпълняват, а и министър на финансите на ЕС, който да надзирава изпълнението на бюджета. \r\nНо в същото време, ЕС поддържа ниска степен на политическа интеграция, въпреки че за да се реализират целите му, се нужда е от много по-високо ниво и от готовност на хората да направят нужните жертви в националните си политики, за да стане по-единна политиката на Съюза. С други думи, истинското изграждане на общността сериозно изостава от икономическата и административната интеграция. Сега ЕС трябва или да се придвижи нагоре – интегрирайки се по-тясно политически - или да намали икономическата и административната си интеграция. \r\nПредстоящите избори ще покажат, дали твърдението, че призивът за повече интеграция ще се отрази и ще доведе до нови успехи за евроскептиците – или ще надделее възгледът, че про-европейските сили печелят от щетите, които нанася Брекзит. И все пак има един курс, който за съжаление не се насърчава от никоя страна: забавяне на административната и икономическата интеграция, като същевременно се фокусира върху изграждането на политическата общност, необходима на масите да приемат по-силна Комисия и по-силно правителство на ЕС. \r\n***  САЩ може да преразгледат отношенията си с държави, настроени срещу Израел, пише вестник  The Jerusalem Post , като подчертава, че съответните действия в тази насока вероятно ще са израз на промяна в политиката към приравняване на антиционизма с антисемитизма.  \r\nДържавният секретар на САЩ Майк Помпео заяви в реч по-рано, че антиционизмът - противопоставяне на съществуването на Израел като родина на еврейския народ - е форма на антисемитизъм или враждебност към евреите, което се увеличава в световен мащаб и че Вашингтон \"ще се бори безмилостно\" с нея. \r\nСпециалният пратеник на Държавния департамент за мониторинг и борба с антисемитизма, Елан Кар, поясни, че тази позиция на САЩ може да доведе до преразглеждане на връзките с чужди правителства или лидери. \r\n\"САЩ са готови да преразгледат отношенията си с всяка страна. Ще повдигна този въпрос на двустранните срещи, които предприемам по целия свят. Това е нещо, за което ще водим откровени разговори - зад затворени врати\", увери Кар в рамките на посещение в Израел \r\nТой отказа да посочи конкретни страни или лидери, или да изяснява какви действия може да предприеме администрацията на президента Доналд Тръмп. \r\n\"Очевидно не мога да коментирам дипломатически инструменти, които бихме могли да използваме. Първо, всяка страна е различно дипломатическо предизвикателство, различна ситуация. И второ, ако започна да разкривам какво бихме могли да направим, то ще бъде по-малко ефективно\". \r\nНякои американски политически анализатори твърдят, че президентът Доналд Тръмп и други републиканци се надяват, че подкрепата за Израел ще привлече еврейските избиратели, включително тези, които са недоволни от пропалестинските гласове в прогресивните среди на Демократическата партия. \r\nВ същото време критиците алармират срещу конфронтационната националистическа реторика на Тръмп, която според тях насърчава десните екстремисти и подхранва вълна на активност, подбудена от омраза. Администрацията във Вашингтон категорично отхвърли това обвинение. \r\nКар каза, че приравняването на антиционизма с антисемитизма на администрацията \"ще даде ясно да се разбере, че много от нас са част от еврейския свят и много от нас са привърженици на силни отношения между САЩ и Израел\". \r\n***", "date": "2019.05.06", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/06/2654218/predstoyashti-sabitiya-v-stranata-za-6-may-agentsiya-fokus.html", "text": "*** \r\nВ 9.00 часа държавният глава и върховен главнокомандващ Румен Радев ще участва в тържествения водосвет на бойните знамена и знамената светини на Българската армия и ще положи венец пред Паметника на Незнайния воин на пл. „Свети Александър Невски“. Той ще бъде отслужен от Негово Светейшество Българския патриарх Неофит. \r\n*** \r\nВ 10.00 часа президентът Румен Радев ще приеме почетния строй на представителните части на Българската армия на пл. „Княз Александър I“ в столицата. Държавният глава ще произнесе тържествено слово по случай Деня на храбростта и празника на Българската армия.  \r\n*** \r\nОт 10.30 часа на площад „Княз Александър I” ще се проведе традиционният Гергьовденски парад на Въоръжените сили. В него ще участват  над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация.  \r\n*** \r\nВ 12.00 ч. пред сградата на Президентството ще бъде извършена тържествена смяна на почетния гвардейски караул.  \r\n*** \r\nПапа Франциск ще посети бежанския център „Враждебна“. Светият отец ще се срещне с деца и семейства, както и със служителите на центъра.  \r\n*** \r\nВ 11.15 часа папа Франциск ще отслужи Света литургия с първо причастие на 250 деца в църквата „Пресвето сърце Исусово“. В 15.30 часа Светият отец ще се срещне с католическата общност в църквата „Св. Архангел Михаил“ и ще произнесе реч.  \r\n*** \r\nВ 18.15 часа Светият отец ще отправи своето послание за мир към целия свят заедно с представители различни вероизповедания на площад „Независимост“. \r\n*** \r\nОт 13.30 часа премиерът Бойко Борисов ще се срещне с протестиращите от квартал „Кършияка“.  \r\n*** \r\nОт 10.00 до 17.00 часа ще има вход свободен за постоянната хронологична и външна експозиция на Националния военноисторически музей (НВИМ), както и изложба „На борда на флотската история“. От 11.00 до 13.00 часа ще има приготвяне на гергьовденски хляб с мрежа хлебни къщи, а от 12.00 часа традиционна дегустация на войнишка боб чорба. От 13.30 до 14.30 часа ще се състои концерт на Представителния духов оркестър на сухопътни войски. От 15.00 до 16.00 часа ще се проведе концерт на представителен фолклорен ансамбъл „Шевица“. \r\n*** \r\nОт 11.00 часа на площад „Акад. Николай Хайтов” с тържествен ритуал ще бъде издигнато националното знаме.  \r\n*** \r\nОт 14.00 часа в парк \"Кестените\" големият български художник маестро Иван Яхнаджиев ще подари на децата  открит урок по рисуване. Това е и последен ден от Фестивала \"Банкя Мези\". \r\n*** \r\nОт 11.00 часа пред Военния клуб ще се проведе военен ритуал по полагане на венци и цветя на паметника на „24-ти пехотен Черноморски полк”. От 11.30 часа на площад „Св. Св. Кирил и Методий”, представителни блокове с бойните знамена на военни формирования от Бургаския гарнизон ще участват във военен ритуал „Водосвет и благославяне на бойните знамена”. Негово Високопреосвещенство Сливенския митрополит Йоаникий ще благослови бойните знамена и представителните части. В 12:00 часа на пл. „Атанас Сиреков“ ще се проведе празничен концерт от програмата за отбелязване на Гергьовден. Участие ще вземат изпълнителите от ансамбъл \"Тунджа\".  \r\n*** \r\nОт 9.00 ч. е началото на Светата литургия в храм „Св. Атанасий”.  \r\n*** \r\nОт 10.00 часа на площад „Св. Св. Кирил и Методий” представителни блокове с бойни знамена на военни формирования от Варненския гарнизон ще участват във военния ритуал „Водосвет и благославяне на бойните знамена”. Началникът на Щаба на Военноморските сили (ВМС) кап. I ранг Камен Кукуров ще приеме строя. Негово Високопреосвещенство Варненският и Великопреславски митрополит Йоан ще благослови бойните знамена и представителните части. В 10.40 часа от площада ще тръгне шествие, водено от представителния блок на Висшето военноморско училище „Никола Й. Вапцаров”.  \r\n*** \r\nОт 10.00 до 18.00 часа Военноморският музей ще работи с вход свободен. В музея е представена специална изложба „Орденът „За храброст“ в държавните и воински традиции“. Акцент в изложбата е пиката на Самарското знаме, в която е вграден орденът „За храброст“ първа степен. \r\n*** \r\nОт 10.30 часа на Конна база „Виница” ще бъде открит традиционният турнир по конен спорт „Гергьовден”. \r\n*** \r\nОт 21.00 часа от площад „Цар Асен I” ще може да се наблюдава Аудиовизуалният спектакъл „Царевград Търнов – звук и светлина“ – безплатна прожекция по случай Деня на храбростта и празник на Българската армия. \r\n*** \r\nОт 10.00 часа ще бъдат поднесени цветя и венци на паметника на загиналите във войните.  \r\n*** \r\nОт 11.00 часа пред Паметния знак на загиналите във войните горнооряховчани ще бъдат поднесени цветя и венци. \r\n*** \r\nОт 11.00 часа на откритата сцена в селото ще се състои празнична програма „Гергьовденски  люлки“.  \r\n*** \r\nОт 12.00 часа в Клуб „Българско войнство“ ще бъде открита изложба „Светът в банкноти“ на полк. о. з. Петър Станчев .  \r\n*** \r\nВ 5.00 часа в четирите махали ще прозвучи песента „Ти, убави свети Георги“. От 9.00 часа ще се проведе дефиле на централния площад. От 11.00 часа ще започне музикална програма. \r\n*** \r\nОт 9.00 до 17.30 часа в Етнографска къща ще има възстановка на традиционни ритуали, изложба базар на обредни хлябове и хлебни изделия, както и концерт на групи за автентичен фолклор. \r\n*** \r\nОт 14.00 до 18.00 часа в Народно читалище „Романо дром – 2002 г.“ ще бъде представена изложба „Едерлези“ на Школата по приложно изкуство. \r\n*** \r\nОт 9.00 часа в църквата „Св. Георги Победоносец“ светата божествена Литургия за Гергьовден ще бъде отслужена от архиерейския наместник на Смолянска духовна околия архимандрит Висарион. От 10.00 часа жителите и гостите на града ще могат да видят Гергьовден в Златоград – Силата на традициите и мистиката на ритуала. От 10.30 часа ще започне Празничен хоровод с Оркестър „Орфей” и гост солист Искра Макакова. \r\n*** \r\nОт 10.30 до 20.30 часа на площад „Защитата на Каварна“ ще има фолклорна програма, вечерна програма, както и празнична заря.  \r\n*** \r\nОт 10.00 часа на площада в селото ще бъде пресъздаден обичаят „Премуз“. \r\n*** \r\nОт 11.00 часа пред  Двореца на културата ще се състои лонцерт на Духовия оркестър при ОК Дворец на културата. \r\n*** \r\nОт 11.00 часа на площада в града ще бъде концертът „Гергьовден е…“ с участието на Фолклорна формация „Хераклея“ и гостуващият изпълнител Румяна Попова. \r\n*** \r\nВ 10.30 ще започне празникът на централния площад „България“ ще се проведе фоклорен концерт. \r\n*** \r\nОт 9.00  часа в Манастир „Свети Георги” ще бъде отслужена Света литургия по случай празника на Поморие – Гергьовден. \r\n*** \r\nОт 10.30 часа ще бъде официалното откриване на празника на града, с приветствие от кмета на Община Поморие Иван Алексиев. От 11.30 часа на открита сцена на НЧ „Светлина 1939” ще се проведе празничен концерт.  \r\n*** \r\nОт 11.00 часа пред Войнишкия паметник, Областният съвет на Съюза на офицерите и сержантите от запаса и резерва организира честване на Деня на храбростта и Празника на Българската армия.  \r\n*** \r\nВ 10.15 часа ще започне общоградско шествие по повод 6 май. В 10.30 часа пред паметника на 33-ти Свищовски полк ще се състои ритуал по поднасяне на венци и цветя в памет на загиналите в бой воини. В 11.30 часа в беседката в Градската градина ще започне празничен концерт на Духовия оркестър към 55-ти Инженерен полк – Белене. \r\n*** \r\nОт 11.00 часа на Мемориал \"Военно гробище на загиналите в Първата световна война\" ще се състои тържествено отбелязване на Деня на храбростта и празник на Българската армия. \r\n*** \r\nОт 9.00 часа в църквата „Св. Георги Победоносец“ секретарят на Архиерейското наместничество  иконом Запрян Шиков ще отслужи празнична Св. литургия. \r\n*** \r\nОт 11.00 часа в парк „Пети октомври“ ще се проведе танцовият спектакъл „Овчари влизат в село, камбани бият, мале ле, момци си люлки люлеят“. \r\n*** \r\nОт 18.00 часа в РБ „З. Княжески“ ще се състои благотворителен концерт по случай 45-годишнината на НУМСИ „Христина Морфова”. \r\n*** \r\nОт 11.00 часа на Мемориал „Военно гробище-1916 г.“ ще се състои тържествен ритуал по запалване на Вечния огън, панихида в памет на загиналите, освещаване на бойните знамена и поднасяне на венци и цветя.  \r\n*** \r\nОт 11.00 часа пред паметника на Незнайния воин на площад \"Свобода\" ще бъдат поднесени венци и цветя.  \r\n*** \r\nОт 10.00 часа НЧ „Стилиян Чилингиров“ организира празник на квартала „Гергьовско веселие“.   \r\n*** \r\nОт 10.00 часа НЧ „Развитие“ организира пресъздаване на обичая Гергьовден.  \r\n*** \r\nОт 11.00 часа НЧ “Просвета“ организира „Гергьовден“, Ден на моето село.  \r\n*** \r\nВ 8.30 часа в храм „Св. вмчк. Георги Победоносец“ ще бъде отслужена празнична Света литургия. В 10.00 часа ще тръгне лития с иконата, в която е вградена частица от мощите на светеца. В 10.30 часа пред сградата на общината ще се състои тържествен ритуал по издигане на националния флаг, както и отслужване на молебен и марш на представителни блокове от военните формирования на ямболския гарнизон. От 11.30 часа в Музея на бойната слава ще бъде представена презентация, посветена на участието на 29-ти пехотен Ямболски полк в Първата световна война. Европейски избори 2019: \r\n*** \r\nОт 11.00 часа кандидатът за евродепутат от ГЕРБ и СДС Андрей Ковачев ще присъства на откриване на ремонтирания паметник на загиналите в Първата световна война. \r\n*** \r\nВ 17.00 часа в парк „Ротонда“ кандидатите за евродепутати от ГЕРБ и СДС Андрей Ковачев, Мария Габриел и Лиляна Павлова ще се срещнат с жители на града.  \r\n*** \r\nВ 15.00 часа кандидатите за евродепутати от ГЕРБ и СДС Ева Майдел и Андрей Новаков ще направят преглед на изграждащите се спортна и стрийт фитнес площадки в селото. \r\n*** \r\nОт 17.00 часа кандидатите за евродепутати от ГЕРБ и СДС Ева Майдел и Андрей Новаков ще се проведе среща с жители на града. \r\n*** \r\nОт 14.00 часа кандидатът за евродепутат от листата на ГЕРБ и СДС Емил Радев ще бъде гост на празника на селото. \r\n*** \r\nОт 12.00 часа кандидатът за евродепутат от листата на ГЕРБ и СДС Емил Радев ще посети село Стефаново, което отбелязва своя празник. По-късно Емил Радев ще посети Добрич, където в Етнографската къща се провежда възстановка на обичаите за Гергьовден и ще се проведе изложба на хлябове. \r\n*** \r\nВ 18.00 часа кандидатът за евродепутат от листата на ГЕРБ и СДС Емил Радев ще се срещна с членове и симпатизанти на ГЕРБ в офиса на партията. \r\n*** \r\nОт 9.00 часа кандидатите за евродепутати от ГЕРБ и СДС Ева Майдел и Андрей Новаков ще се срещнат с кмета Валентин Атанасов и екипа му, както и с граждани на площад „Демокрация“ № 1. \r\n*** \r\nОт 10.00 часа кандидатите за евродепутати от ГЕРБ и СДС Ева Майдел и Андрей Новаков ще присъстват на тържествена света литургия и курбан в храма „Свети Георги“. \r\n*** \r\nВ 11.00 часа пред т. нар. „Часовник“ до Съдебната палата и на площад „Княз Александър Батенберг“ кандидатите за евродепутати от ГЕРБ и СДС Ева Майдел и Андрей Новаков ще присъстват на честванията по повод празника на града. В 12.00 часа на площада двамата ще поднесат венец и цветя пред Паметника на загиналите в сръбско – българската война. \r\n*** \r\nВ 13.30 часа кандидатите за евродепутати от ГЕРБ и СДС Ева Майдел и Андрей Новаков ще посетят автомобилния производител Sin Cars. \r\n*** \r\nОт 16.00 часа кандидатът за евродепутат от листата на ГЕРБ и СДС Емил Радев ще се присъедини към жителите и гостите на селото Езерец, които празнуват на Гергьовден.", "date": "2019.05.06", "title": "Предстоящи събития в страната за 6 май (Агенция „Фокус“)"}
{"url": "http://www.focus-news.net/news/2019/05/06/2654552/plovdiv-blizo-50-proekta-shte-badat-finansirani-ot-pudoos-prez-2019-g-za-oblastta.html", "text": "Близо 50 проекта ще бъдат финансирани от ПУДООС през 2019 г. за област Пловдив, съобщиха за  Радио „Фокус“ - Пловдив  от РИОСВ. Проектите са одобрени в рамките на Националната кампания „За чиста околна среда“ в традиционния годишен конкурс „Обичам природата – и аз участвам”, проведени от МОСВ и Предприятието за управление на дейностите по опазване на околната среда (ПУДООС). \r\nОдобрените проекти за област Пловдив тази година са рекорден брой. Те представляват повече от 10% от тези, които ще се финансират за цялата страна. Бенефициенти са общини, кметства, училища, детски градини и Центрове за подкрепа на личностното развитие/Обединени детски комплекси. За реализиране на всеки класиран проект се предоставят средства в размер до 10 000 лева (с ДДС) за общини и кметства и до 5 000 лева (с ДДС) за учебни заведения. \r\nС общинските проекти се цели реновиране и създаване на нови паркови пространства, залесяване и засаждане на почистени площи, създаване и възстановяване на зони за отдих, ремонтиране на детски и спортни съоръжения и други. \r\nЦелта на проектите на учебните заведения е повишаване на екологичната култура и навлизане на съвременните тенденции в сферата на опазване на околната среда в образователния и възпитателен процес на младите хора. Одобрените разходи са за озеленяване, спортни уреди, съоръжения за игра на открито, създаване на еко-кът, информационни брошури, дипляни, мултимедия, организиране на екологични събития, оборудване и учебни пособия. \r\nТази година средствата ще отидат в 13 общини от област Пловдив. \r\nПървенец по спечелени проекти е община Пловдив, в която ще има възможност да се реализират 8 екоидеи. Децата от едно пловдивско училище и шест детски градини в града под тепетата ще направят средата си по-зелена. \r\nСред одобрените бенефициенти 6 са в община Стамболийски. Ще бъде облагороден парк в с. Йоаким Груево. Общинският център за работа с деца, 2 училища и 2 детски градини ще могат да осъществят своите „вълшебни ученически мечти, свързани с околната среда“, както поетично е озаглавен един от проектите. \r\nПо 4 проекта за всяка от общините Перущица, Карлово, Асеновград и Родопи ще бъдат  финансирани от ПУДООС. Три екокъта за отдих в с. Беловица и в гр. Хисаря ще има възможност да се реализират на територията на община Хисаря. \r\nВ с. Калояново ще се обособят два места за отдих, а в двора на детската градина ще се изградят съоръжения за игра на малчуганите. \r\nСелата Езерово и Дълбок извор в община Първомай са сред населените места, които ще бъдат облагородени, като се възстановят и почистят зони за отдих и се обособи кът с фитнес уреди на открито. \r\nКметство Церетелево в община Съединение също е бенефициент по програмата на ПУДООС – то ще има възможност да осъществи проекта си за създаване на екопарк за отдих на жителите и гостите на селото. Интерактивна екокласна стая в училищния двор на началното училище ще радва малчуганите в гр. Сопот. \r\nКрайният срок за изпълнение на дейностите по одобрените проекти за общини и кметства е до края на ноември 2019 г., а за училища, детски градини и детски комплекси – до края на октомври. Обектите ще се реализират със съдействието и под контрола на РИОСВ-Пловдив.", "date": "2019.05.06", "title": "Пловдив: Близо 50 проекта ще бъдат финансирани от ПУДООС през 2019 г. за областта"}
{"url": "http://www.focus-news.net/news/2019/05/06/2654540/anadolu-agency-yens-stoltenberg-izrazi-opaseniyata-za-raketite-s-400-pred-mevlyut-chavushoglu.html", "text": "Йенс Столтенберг изрази опасенията за ракетите С-400 пред Мевлют Чавушоглу, предава турската държавна агенция  Anadolu agency . \r\nТурският външен министър Мевлут Чавушоглу и генералният секретар на НАТО Йенс Столтенберг се срещнаха в понеделник в столицата Анкара в рамките на срещата на Средиземноморския диалог и обсъдиха отношенията НАТО-ЕС и закупуването от Турция на система за противовъздушна отбрана С-400. \r\nВ публикация в социалната мрежа „Туитър“, Чавушоглу написа: \"Ние направихме оценки по широк кръг от въпроси, включително отношенията НАТО-ЕС и покупката от Турция на С-400. Обсъдихме подготовката на срещата на държавните и правителствените ръководители на НАТО, която ще се проведе в Лондон. \" \r\nНа форума Столтенберг заяви, че НАТО е решена да подобри сигурността в Близкия изток и Северна Африка. \r\nПодчертавайки, че светът става все по-сложен и взаимосвързан, той каза, че предприемането на предпазни мерки срещу терора е по-добро от интервенциите. \r\n\"Турция е високо ценен съюзник и НАТО стои солидарно с Турция, тъй като е изправена пред сериозни предизвикателства пред сигурността\", каза Столтенберг. \r\nСредиземноморският диалог на НАТО бе иницииран през 1994 г. от Северноатлантическия съвет. Понастоящем в него участват седем страни от Средиземноморския регион, които не са членки на НАТО: Алжир, Египет, Израел, Йордания, Мавритания, Мароко и Тунис.  Юлиян Марков", "date": "2019.05.06", "title": "Anadolu Agency: Йенс Столтенберг изрази опасенията за ракетите С-400 пред Мевлют Чавушоглу"}
{"url": "http://www.focus-news.net/news/2019/05/06/2654221/kommersant-rusiya-e-gotova-da-prekrati-satrudnichestvoto-sas-saveta-na-evropa.html", "text": "Русия „разглежда всички варианти за развитие“ на събитията относно възможното излизане на страната от Съвета на Европа (СЕ) и Европейската конвенция за правата на човека, пише електронното издание на руския вестник  „Коммерсант“ , позовавайки се на руския постоянен представител в СЕ Иван Солтановски.  \r\nРуските парламентаристи са готови да напуснат европейските структури, тъй като „не взимат участие в изработването на правилата на играта“. Комисията на министрите на страните-членки на Съвета на Европа трябва да разгледа въпроса за изключване на Русия от организацията през юни, но експерти смятат, че вземането на решение ще бъде отложено.  \r\nНа въпрос, разработва ли Русия варианти за излизане от Европейската конвенция за правата на човека и Съвета на Европа „ако през тази година страните не успеят да намерят компромис“, Иван Солтановски заяви, че Москва „разглежда всички варианти за развитие на събитията“, в това число „от гледна точка на техните външнополитически последствия, както за Русия, така и за международните отношения на европейския континент“. Все пак той отбеляза, че „във всички органи на Съвета на Европа, освен ПАСЕ, се води конструктивно сътрудничество“, в това число в сферите на „противодействието на фалшифицирането на лекарствени средства, корупцията, прането на пари“.  Светлин Божков", "date": "2019.05.06", "title": "„Коммерсант“: Русия е готова да прекрати сътрудничеството със Съвета на Европа"}
{"url": "http://www.focus-news.net/news/2019/05/06/2654222/krasimir-uzunov-beshe-udostoen-posmartno-sas-zvanieto-pocheten-grazhdanin-na-peshtera-obzor.html", "text": "С пълно единодушие Общинският съвет в Пещера удостои посмъртно основателя на Агенция и Радиоверига „Фокус“ Красимир Узунов със званието „Почетен гражданин на Пещера“. Преди гласуването кратка биографична справка за Красимир Узунов прочете кметът на Пещера Николай Зайчев. Той отбеляза основни моменти от жизнения път на Узунов, приносът му за проучване на различни епизоди от военната ни история, а също и неговия патриотизъм. „Красимир Узунов издири всички загинали във войните от Пещера, с което заличи едно бяло петно в историята на града. Дарил е на училища от нашия град свои книги“, заяви кметът. „Принципен, предприемчив, дисциплиниран и много организиран. Той ще бъде запомнен като голям българин, патриот, радетел за българската кауза в Македония\", обяви Зайчев. Думи в памет на Красимир Узунов каза и проф. Пламен Павлов. „Чувствам се доста странно, тъй като той ме помоли да дойда тук и да го представя. Днес колкото и да е абсурдно той ни гледа“, коментира той. „Става дума за личност, която сама по себе си е епохална. Той е открит, но ще бъде откриван от много поколения българи, тъй като това, което направи със своите книги, няма аналог в съвременната история и литература“, заяви проф. Павлов. „Красимир Узунов съчетаваше в себе си качествата на историк и писател. В България са много малко хората, които могат да пишат така. Може би покойният Николай Генчев можеше да пише така. Отивайки по-назад можем да споменем Захари Стоянов, Симеон Радев. Красимир Узунов беше от ранга на тези хора\", каза още проф. Павлов. „Феноменалната памет, патриотичната душа и голямото българско сърце на Красимир Узунов тепърва ще бъдат оценявани“, коментира той и отбеляза, че Узунов е бил човек с невероятни хоризонти, делата му остават и са гордост за Пещера. „Той беше офицер и си отиде от този свят като офицер на България. Той замина при своите герои. До такава степен Красимир Узунов се беше вживял в тази епоха“, обяви проф. Павлов. „Този офицер, този рицар на България имаше жестока дисциплина и самодисциплина. Знаем, колко взискателен и строг беше към работата в Агенция и Радио \"Фокус\", но служителите не му се сърдеха, защото той създаде може би батальон от млади хора, които станаха част от водеща агенция в страната“, посочи историкът. Според него Красимир Узунов е личност от национална и наднационална величина. „България и Пещера могат да се гордеят със син като Красимир Узунов“, заяви съпругата му Тетяна Узунова. Тя изтъкна, че безспорно Красимир Узунов заслужава това звание, защото бе човек безкрайно влюбен в България и събираше информация за героите й. \r\nВаня НИКОЛОВА", "date": "2019.05.06", "title": "Красимир Узунов беше удостоен посмъртно със званието „Почетен гражданин на Пещера“ (ОБЗОР)"}
{"url": "http://www.focus-news.net/news/2019/05/06/2654223/nezavisimaya-gazeta-ukrainskata-ikonomika-promenya-svoite-orientiri.html", "text": "Първото тримесечие на 2019 година стана превратно в историята на икономиката на Украйна, въпреки че статистиката единствено отрази резултата от развитието на страната през последните години, пише електронното издание на руския вестник  „Независимая газета“ . Вноса на руски стоки в Украйна спада с 16%, а главен вносител на украински стоки стана Полша, която зае мястото на Русия. Експерти отбелязват, че икономиката на Украйна продължава в значителна степен да зависи от доставката на енергоносители от Русия, макар и маскирани като внос от страни от ЕС. По-лошото е, че перспективи за развитие и реформиране на икономиката няма, в това число и в предизборната програма на новоизбрания украински президент, отбелязва изданието.  \r\nДанни на Националната банка на Украйна показват, че през първото тримесечие на 2019 година вноса на руски стоки в страната се е понижил в 16,4% в сравнение с аналогичния период на 2018 година, и е достигнал 595 милиона долара. Износа на украински стоки за страните от ОНД е намалял с 7,9%, до 1,6 милиарда долара (13,2% от целия износ). Вноса от страни от ОНД в Украйна за същия период се е понижил с 6,8%, до 2,9 милиарда долара (22,1% от общия внос).  \r\nСтокооборотът със страните-членки на ЕС се е увеличил с 10,2%, достигайки 9,5 милиарда долара. В това число украинският износ за страните-членки на ЕС се е увеличил с 6,2% и е достигнал 4,3 милиарда долара, а вноса се е повишил с 13,8%, до 5,2 милиарда долара.  \r\nГлавен вносител на украински стоки през първото тримесечие на 2019 година е Полша, където Украйна е изнесла стоки за 818 милиона долара. Русия заема второ място с изнесени украински стоки за 759 милиона долара. Следват Египет, Китай и Турция.  \r\nКато цяло от 2014 година износа на украински стоки за Русия се е понижил повече от четири пъти.   Светлин Божков", "date": "2019.05.06", "title": "„Независимая газета“: Украинската икономика променя своите ориентири"}
{"url": "http://www.focus-news.net/news/2019/05/06/2654225/izvestiya-ukrainski-deputat-prizova-da-bade-obezlyuden-donbas.html", "text": "Депутатът от партия „Самопомощ“ Семен Семенченко призова властите в Украйна да „обезлюдят Донбас“, пише електронното издание на руският вестник  „Известия“ .  \r\nВ интервю за изданието Politeka, Семенченко заяви, че в момента е необходимо да бъдат изтеглени всички трудови ресурси от този регион.  \r\n„Необходимо е ясно да помислим за амнистия за тези, които не са убивали украински военни. Както и какво ще правим с тези, които са замесени в убийства“, заяви Семенченко.  \r\nТой заяви, че в думите му няма никакъв геноцид и сравни своето предложение с действията на Русия, които тя осъществява на територията на самопровъзгласилите се републики.  \r\nСеменченко предложи да бъде показано на мирните жители напускащи Донбас, че те са „нужни на Украйна“, а тези, които са получили руски паспорти, да бъдат лишени от гражданство.  \r\nОт 2014 година Украйна провежда военна операция в Донбас, като по данни на ООН, за този период са загинали няколко хиляди мирни жители, коментира руското издание.   Светлин Божков", "date": "2019.05.06", "title": "„Известия“: Украински депутат призова да бъде „обезлюден Донбас“"}
{"url": "http://www.focus-news.net/news/2019/05/06/2654227/sport-stefanos-tsitsipas-specheli-turnira-v-eshtoril.html", "text": "Гръцкият тенисист Стефанос Циципас спечели титлата на турнира от сериите АТП250 в португалския град Ещорил. На финала Циципас победи с 2:0 сета (6:3; 7:6) уругваеца Пабло Куевас.  \r\nТова е първа титла на червени кортове за Циципас и общо трета в кариерата му. Гръцкият тенисист се изкачи до номер осем в ранглистата на АТП. От началото на годината Циципас има 23 победи, което го нарежда на второ място по този показател сред всички играчи, след Данийл Медведев, който има 25 победи.", "date": "2019.05.06", "title": "Спорт: Стефанос Циципас спечели турнира в Ещорил"}
{"url": "http://www.focus-news.net/news/2019/05/06/2654220/ria-novosti-broyat-za-zaginalite-pri-samoletnata-katastrofa-v-moskva-dostigna-41-dushi.html", "text": "Представители на следствените власти в Русия съобщиха, че 41 души са загинали, при аварийното кацане на самолет на компанията „Аерофлот“ на московското летище Шереметиево, предаде  РИА Новости .  \r\nСамолет Sukhoi Superjet 100, летящ по маршрут от Москва за Мурманск, извърши аварийно кацане на летището, около 30 минути след излитането си. Поради неблагоприятни атмосферни условия машината е успяла да кацне от втория опит. При кацането самолета се е запалил.  \r\nГоворителят на руската Следствена комисия Светлана Петренко съобщи, че от 78 души намиращи се на борда на самолета, са оцелели 37 души.   Светлин Божков", "date": "2019.05.06", "title": "РИА Новости: Броят за загиналите при самолетната катастрофа в Москва достигна 41 души"}
{"url": "http://www.focus-news.net/news/2019/05/06/2654226/papa-frantsisk-na-poseshtenie-v-balgariya-den-parvi-obzor.html", "text": "Папа Франциск пристигна на официално посещение в България по покана на министър-председателя Бойко Борисов, отправена по време на посещението му във Ватикана на 25 май 2018 г. През първия се ден в България папа Франциск се срещна с министър-председателя Бойко Борисов, президента Румен Радев, българския патриарх Неофит и представители на Св. Синод. На 5 май Светият отец произнесе от българската столица и традиционната си неделна молитва „Царица Небесна“ и отслужи неделна Света литургия. Среща с премиера Бойко Борисов \r\nПапа Франциск кацна на летище „София“ в 09.48 часа и беше посрещнат по стара българска традиция с хляб и сол. При стъпването си на българска земя Светият отец бе посрещнат от премиера Бойко Борисов и деца в народни носии, които му подариха цветя. В София Светият отец пристигна с папска свита от 35 души, в която са включени най-висшите представители на Светия Престол, както и близо 70 журналисти от световни медии, които традиционно отразяват апостолическите пътувания на папата.  \r\nМинистър-председателят и папа Франциск проведоха среща на четири очи, като във фокуса ѝ бяха установените отношения и диалог между България и Светия престол и желанието те да продължат да се развиват. „Благодаря Ви, че ме поканихте. Аз се моля за мир и всички ние се молим за мир, защото войната е нещо много, много грозно и лошо“, заяви папа Франциск. Той поздрави българския премиер за активната работата на България по време на ротационното ни председателство на Съвета на ЕС и по-конкретно за ролята на страната ни в процеса на европриобщаването на страните от Западните Балкани. От своя страна, Бойко Борисов посочи, че посещението на папа Франциск е реклама за България пред целия свят. „По принцип България стои добре на фона на конфликтите, които има в региона и това се оценява. Било е за добро това, което направихме за Северна Македония. Така че братството, приятелството и добросъседството в пълен обем сме го показали. Но с историята няма да правим компромис. Сега очакваме от тяхна страна също да се съобразят с нашата история така, както ние с техните желания.“, заяви министър-председателят. Премиерът Бойко Борисов подари на папа Франциск златовезана икона, омофор, вечната роза и българско кисело мляко. Среща с президента Румен Радев \r\nСтотици хора се събраха пред сградата на Президентството, за да посрещнат папа Франциск. Той бе посрещнат лично от президента Румен Радев, като на церемонията присъстваха и председателят на парламента Цвета Караянчева, министърът на външните работи Екатерина Захариева, кметът на София Йорданка Фандъкова, омбудсманът Мая Манолова, представителите на българските власти, гражданското общество. Президентът Румен Радев припомни, че призивът на папа Франциск по време на посещението му в България е за мир и подчерта, че българският народ знае цената на мира, защото историята му е наситена с войни и страдания. „Искреността и емоционалният заряд в нашите отношения ми дават увереност, че нашата обща загриженост е основата, върху която хуманно мислещите хора могат заедно да постигнат своите общи, благородни стремежи за доброто на всички. Вашето посещение е свидетелство за обичта Ви към българския народ и доверието Ви в България за изграждането на един по-мирен, по-справедлив и по-човечен свят“, посочи президентът. От своя страна, папа Франциск заяви, че България е земя с древни християнски корени, където многообразието е богатство, а не причина за конфликт. „Бог да благослови България, да я запази мирна и гостоприемна, и да я направи просперираща и щастлива. Нека тази земя, обградена от великата река Дунав и от бреговете на Черно море, станала плодородна от скромния труд на много поколения и отворена за културен и търговски обмен, интегрирана в Европейския съюз и със солидни връзки с Русия и Турция, да може да предложи на децата си бъдеще на надеждата“, посочи Светият отец. По време на разговорите държавният глава подари на папа Франциск ръчно изработена икона на разпятието от орехово дърво.  Среща с патриарх Неофит \r\nПапа Франциск се срещна с българския патриарх Неофит и членове на Светия Синод на Българската православна църква в Синодалната палата. По време на срещата Св. Синод подари на Светия отец картина на храм-паметника „Св. Александър Невски”, а България получи богато инкрустирана книга, посветена на Св. Павел. Патриарх Неофит посочи, че Българската православна църква възприема посещението на папата като израз на уважение и го увери, че чувството е взаимно. „Единни християните ще са по-силни“, подчерта той. От своя страна, папа Франциск посочи, че носи в сърцето си спомена за тази братска среща. „Срещата ни следва стъпките на свети Йоан XXIII, който оцени честността, трудолюбието и достойнство в изпитанията на българския народ“, заяви той. Тиха молитва и „Царица небесна“  \r\nПапа Франциск се помоли пред престола на св. св. Кирил и Методий в катедралата „Св. Александър Невски“. Светият отец прекара известно време в мълчалива молитва пред олтара, посветен на светите братя, докато папската свита остана права зад Него. По време на посещението си в катедралата папа Франциск написа послание в книгата за пожелания на храма. \r\nНа пл. „Александър Невски“ в папа Франциск произнесе традиционната си неделна молитва „Царица Небесна“ (Regina coeli), като тя беше проследена живо от милиони души по целия свят. „Христос живее, той е нашата надежда и най-прекрасната жизненост на този свят“, с тези думи папа Франциск се обърна към католиците по света от българската столица. По думите му България е кръстопът, на който се срещат и водят диалог различни вероизповедания. Света литургия \r\n12 хил. граждани се стекоха на бул. „Цар Освободител“, за да видят главата на Римокатолическата църква. С папамобила Светият отец премина по булеварда и поздрави събралите се хора, които развяваха знамената на България и Ватикана. Част от тях се здрависаха с папа Франциск, други успяха и да се снимат за спомен със Него. Сред присъстващите имаше много деца, папата благослови едно от тях. Светата литургия е кулминацията в първия ден от визитата на папа Франциск. На литургията присъстваха около 7000 души. Папата даде начало на Светата литургия с думите: „В името на Отца и Сина, и Светия Дух. Мирът да бъде с вас“. Католицизмът е четвъртото по численост вероизповедание в България след православното християнство, исляма и протестантството. Светата литургия е основното тайнство в Католическата християнска църква. То представлява пресъздаване на жертвоприношението от Новия завет, в което Иисус Христос се принася в жертва за хората чрез хляба и виното, олицетворяващи тялото и кръвта на Божия син. Римокатолическата литургия се състои от Литургия на словото и Евхаристийна литургия. Литургията на словото съдържа четенията от Светото писание – Деянията на апостолите, Книгата Откровение на Свети Иван Апостол и Светото Евангелие според Иван. Евхаристичната част съдържа приемането на даровете и преломяването на хляба и виното – точно пресъздаване на последните моменти от живота на Исус Христос. В рамките на литургията се изчитат и молитви за верните.  „Сивият прагматизъм е най-голямата заплаха, която може да се вкорени в една общност“, обяви папата. „Вярата е нашата сила, която сме призвани да обновяваме всеки ден“, заяви Светият отец. „Господ ни обича. Да бъдеш християнин е призив да вярваш, че Божията любов е по-голяма от всяко ограничение и грях. Една от най-големите болки и пречки, не се корени в това да разберем, че Бог е любов, а в акта, че сме започнали да го възвестяваме и свидетелстваме по начин, че за мнозина това не е Неговото име. Бог е любов, която обича, дарява себе си, призовава и ни изненадва“, каза още папа Франциск. Премиерът Бойко Борисов изтъкна, че за него е изключителна чест, че папата е отслужил Светата литургия с омофора, който му е подарил.", "date": "2019.05.06", "title": "Папа Франциск на посещение в България – ден първи (ОБЗОР)"}
{"url": "http://www.focus-news.net/news/2019/05/06/2654230/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Русия „разглежда всички варианти за развитие“ на събитията относно възможното излизане на страната от Съвета на Европа (СЕ) и Европейската конвенция за правата на човека, пише електронното издание на руския вестник  „Коммерсант“ , позовавайки се на руския постоянен представител в СЕ Иван Солтановски.  \r\nРуските парламентаристи са готови да напуснат европейските структури, тъй като „не взимат участие в изработването на правилата на играта“. Комисията на министрите на страните-членки на Съвета на Европа трябва да разгледа въпроса за изключване на Русия от организацията през юни, но експерти смятат, че вземането на решение ще бъде отложено.  \r\nНа въпрос, разработва ли Русия варианти за излизане от Европейската конвенция за правата на човека и Съвета на Европа „ако през тази година страните не успеят да намерят компромис“, Иван Солтановски заяви, че Москва „разглежда всички варианти за развитие на събитията“, в това число „от гледна точка на техните външнополитически последствия, както за Русия, така и за международните отношения на европейския континент“. Все пак той отбеляза, че „във всички органи на Съвета на Европа, освен ПАСЕ, се води конструктивно сътрудничество“, в това число в сферите на „противодействието на фалшифицирането на лекарствени средства, корупцията, прането на пари“. \r\n*** \r\nПървото тримесечие на 2019 година стана превратно в историята на икономиката на Украйна, въпреки че статистиката единствено отрази резултата от развитието на страната през последните години, пише електронното издание на руския вестник  „Независимая газета“ . Вноса на руски стоки в Украйна спада с 16%, а главен вносител на украински стоки стана Полша, която зае мястото на Русия. Експерти отбелязват, че икономиката на Украйна продължава в значителна степен да зависи от доставката на енергоносители от Русия, макар и маскирани като внос от страни от ЕС. По-лошото е, че перспективи за развитие и реформиране на икономиката няма, в това число и в предизборната програма на новоизбрания украински президент, отбелязва изданието.  \r\nДанни на Националната банка на Украйна показват, че през първото тримесечие на 2019 година вноса на руски стоки в страната се е понижил в 16,4% в сравнение с аналогичния период на 2018 година, и е достигнал 595 милиона долара. Износа на украински стоки за страните от ОНД е намалял с 7,9%, до 1,6 милиарда долара (13,2% от целия износ). Вноса от страни от ОНД в Украйна за същия период се е понижил с 6,8%, до 2,9 милиарда долара (22,1% от общия внос).  \r\nСтокооборотът със страните-членки на ЕС се е увеличил с 10,2%, достигайки 9,5 милиарда долара. В това число украинският износ за страните-членки на ЕС се е увеличил с 6,2% и е достигнал 4,3 милиарда долара, а вноса се е повишил с 13,8%, до 5,2 милиарда долара.  \r\nГлавен вносител на украински стоки през първото тримесечие на 2019 година е Полша, където Украйна е изнесла стоки за 818 милиона долара. Русия заема второ място с изнесени украински стоки за 759 милиона долара. Следват Египет, Китай и Турция.  \r\nКато цяло от 2014 година износа на украински стоки за Русия се е понижил повече от четири пъти. \r\n*** \r\nДепутатът от партия „Самопомощ“ Семен Семенченко призова властите в Украйна да „обезлюдят Донбас“, пише електронното издание на руският вестник  „Известия“ .  \r\nВ интервю за изданието Politeka, Семенченко заяви, че в момента е необходимо да бъдат изтеглени всички трудови ресурси от този регион.  \r\n„Необходимо е ясно да помислим за амнистия за тези, които не са убивали украински военни. Както и какво ще правим с тези, които са замесени в убийства“, заяви Семенченко.  \r\nТой заяви, че в думите му няма никакъв геноцид и сравни своето предложение с действията на Русия, които тя осъществява на територията на самопровъзгласилите се републики.  \r\nСеменченко предложи да бъде показано на мирните жители напускащи Донбас, че те са „нужни на Украйна“, а тези, които са получили руски паспорти, да бъдат лишени от гражданство.  \r\nОт 2014 година Украйна провежда военна операция в Донбас, като по данни на ООН, за този период са загинали няколко хиляди мирни жители, коментира руското издание. \r\n*** \r\nСамолет Sukhoi Superjet 100 на авиокомпанията „Аерофлот“ се запали във въздуха, след което пилотите извършиха аварийно кацане на московското летище Шереметиево, пише на електронното си издание руският вестник  „Взгляд“ . Една част от пътниците бяха спасени, но има загинали и ранени. \r\nСамолетът е извършвал полет от Москва за Мурманск. По предварителни данни на борда на машината са се намирали 73 пътници и петима членове на екипажа.  \r\nСлед излитането на самолета са се появили проблеми с радиовръзката. След известно време пилотите са поискали да кацнат. По непотвърдени данни на агенция Интерфакс, след излитането самолетът е подал сигнал за бедствие, след което е кацнал от втори опит, без връзка с диспечерите.  \r\nСамолетът се е приземил горящ, като от огъня е била обхваната задната част на лайнера.  \r\nСред вероятните причини за пожара се смята, че може да бъде удар от мълния, или неизправност в електрическата система на машината.", "date": "2019.05.06", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/05/06/2654229/tass-sasht-poiskaha-ot-turtsiya-da-prekrati-morskoto-sondirane-v-ikonomicheskata-zona-na-kipar.html", "text": "САЩ смятат за изключително провокативни изявленията на Турция за започване на морско сондиране в изключителната икономическа зона на Кипър и искат тези операции да бъдат прекратени, предаде  ТАСС , позовавайки се на изявление на пресслужбата на Държавния департамент.  \r\n„САЩ са сериозно обезпокоени от обявените от Турция намерения да започне операция по морско сондиране в район, който република Кипър смята за своя изключителна икономическа зона. Тази стъпка е много провокативна и може да доведе до ръст на напрежението в региона. Ние настоятелно искаме от турските власти да прекратят тези операции и призоваваме всички страни към сдържаност“, се казва в изявление на външнополитическото ведомство на САЩ.  \r\nВ шелфа и в изключителната икономическа зона на Кипър са открити големи находища на природен газ. През 2011 година американската компания Noble Energy откри, в частност, находището „Афродита“, запасите на което се оценяват на 140 милиарда куб.м. Анкара, която оспорва границите на изключителната икономическа зона на Кипър, изпрати в района сондажния кораб „Фатих“. Турция заяви, че сондирането ще продължи четири месеца, до 3 септември.   Светлин Божков", "date": "2019.05.06", "title": "ТАСС: САЩ поискаха от Турция да прекрати морското сондиране в икономическата зона на Кипър"}
{"url": "http://www.focus-news.net/news/2019/05/06/2654231/independent-leybaristite-ohladiha-nadezhdite-na-tereza-mey-za-barzo-postigane-na-sporazumenie-za-brekzit.html", "text": "Ожесточената реакция на лейбъристите охлади надеждите на Тереза Мей за бързо постигане на споразумение за спасяването на Брекзит, пише на електронното си издание британският вестник  „Independent“ .  \r\nВисокопоставени представители на лейбъристите поляха със студена вода шансовете за пробив, дори след като източник от консерваторите обяви вторник за ден на постигане на сделка или на прекъсване на преговорите.  \r\nФинансовият министър в сянка Джон Макдонъл заяви, че премиера надценява перспективите за постигане на сделка, за да се опита да спаси работата си, докато от страна на някои консерватори се появиха нови призиви към Тереза Мей да напусне поста си.  \r\nМей е обвинявана, че отказва да разчисти терена за присъединяване към митническия съюз и в повишаване на рисковете Националната служба по здравеопазване „да отиде за продажба“.  \r\nВраждебната реакция към премиера последва след виртуално обръщение във вестникарска статия на Мей към Джереми Корбин, да помогне за постигане на споразумение за Брекзит.  \r\nПозицията на Мей беше подкопана от ново социологическо проучване, според което рекордните 82% от членовете на Консервативната партия искат тя да напусне премиерския пост незабавно, след слабите резултати на партията на местните избори.   Светлин Божков", "date": "2019.05.06", "title": "„Independent“: Лейбъристите охладиха надеждите на Тереза Мей за бързо постигане на споразумение за Брекзит"}
{"url": "http://www.focus-news.net/news/2019/05/06/2654233/tass-sasht-shte-izpratyat-udarna-grupa-ot-voennomorskite-si-sili-kato-signal-kam-vlastite-v-iran.html", "text": "САЩ ще изпратят ударна група от военноморските си сили, начело със самолетоносача „Ейбрахам Линкълн“ и група тактически бомбардировачи, в зоната за отговорност на Централното командване, като сигнал към властите в Иран, предаде  ТАСС , позовавайки се на изявление на съветника на американския президент по националната сигурност Джон Болтън.  \r\n„В отговор на цял ред тревожещи ни и насочени към ескалация на ситуацията сигнали и заплахи, САЩ ще изпратят ударна група от военноморските си сили, начело със самолетоносача „Ейбрахам Линкълн“ и група тактически бомбардировачи, в зоната за отговорност на Централното командване на САЩ. Целта е да бъде изпратен ясен и еднозначен сигнал на иранския режим, че на всякакви действия насочени срещу интересите на САЩ или нашите съюзници, ще бъде даден безкомпромисен отговор от гледна точка на силата“, заяви Болтън.  \r\nПо неговите думи, „САЩ не се стремят към война с иранския режим, но ние сме напълно готови да отговорим на всяко нападение, както от страна на свързаните с Иран организации, така и от страна на Корпуса на стражите на ислямската революция или редовните военни части на Иран“.   Светлин Божков", "date": "2019.05.06", "title": "ТАСС: САЩ ще изпратят ударна група от военноморските си сили, като сигнал към властите в Иран"}
{"url": "http://www.focus-news.net/news/2019/05/06/2654234/sport-denvar-izravni-rezultata-sreshtu-portland-v-polufinalite-na-zapadnata-konferentsiya-na-nba.html", "text": "Денвър победи като гост Портланд с 116:112 в четвъртата среща от полуфиналите на Западната конференция на НБА. По този начин резултата в серията стана 2:2 победи, като се играе до четири победи в седем срещи. Следващия мач между двата отбора ще се играе в залата на Денвър.  \r\nВ среща от полуфиналите на Източната конференция на асоциацията Торонто победи като гост Филаделфия с 101:96 и също изравни резултата на 2:2 победи. Следващата среща между двата отбора ще се играе в залата на Торонто.", "date": "2019.05.06", "title": "Спорт: Денвър изравни резултата срещу Портланд в полуфиналите на Западната конференция на НБА"}
{"url": "http://www.focus-news.net/news/2019/05/06/2654235/evening-standard-donald-tramp-zayavi-che-robart-milar-ne-tryabva-da-se-yavyava-na-izslushvane-v-kongresa.html", "text": "Президентът на САЩ Доналд Тръмп заяви, че специалния прокурор Робърт Милър не трябва да се явява на изслушване в конгреса относно разследването за намесата на Русия на американските избори, пише на електронната си страница британският вестник  „Evening Standard“ .  \r\nПо-рано главният прокурор на САЩ Уилям Бар, който е атакуван от демократите в конгреса за непълното публикуване на доклада, заяви, че за него няма проблем Мюлер да бъде изслушан в конгреса.  \r\nДокладът на Мюлер описва опитите на Русия да повлияе на президентските избори в САЩ през 2016 година.  \r\nВъпреки че в доклада е описана руска намеса, в документа се посочва, че президента Тръмп и неговия екип не са участвали в незаконен заговор с Москва.  \r\nПрезидентът Тръмп заклейми разследването на Мюлер, като „лов на вещици“.  \r\nМеждувременно, доминираната от демократите Юридическа комисия към Камарата на представителите на конгреса на САЩ, покани специалния прокурор Мюлер да бъде изслушан на 15 май.   Светлин Божков", "date": "2019.05.06", "title": "„Evening Standard“: Доналд Тръмп заяви, че Робърт Милър не трябва да се явява на изслушване в конгреса"}
{"url": "http://www.focus-news.net/news/2019/05/06/2654232/the-guardian-poveche-ot-20-dushi-zaginaha-pri-izblik-na-nasilie-mezhdu-izrael-i-palestintsite-v-ivitsata-gaza.html", "text": "Палестинските милиции в Ивицата Газа и израелските сили за сигурност се оказаха въвлечени в кървав и разрастващ се сблъсък през последните дни, пише на електронното си издание британският вестник  „The Guardian“ . Палестинските фракции изстреляха стотици ракети срещу градове и населени места в Израел, което доведе до повече от 250 удара от страна на израелските военни части.  \r\nВ резултат на едни от най-ожесточените сблъсъци през последните години, бяха убити 19 палестинци, включително две бременни жени и малко дете. Това съобщиха от министерството на здравеопазването в Ивицата Газа. Сред убитите са и най-малко осем активисти на радикалната групировка „Хамас“, както и един от лидерите на организацията.  \r\nЧетирима израелски граждани са били убити, в резултат на ракетен обстрел от Ивицата Газа. Това е най-високия брой жертви от израелска страна от 2014 година.  \r\nНасилието следва модел, установен през миналата година, при който краткотрайни сблъсъци избухваха почти ежемесечно, като обикновено те бяха урегулирани бързо с посредничеството на Египет и ООН. Този път противостоящите си страни се сблъскаха по-агресивно и по-мащабно, отколкото в предишните изблици на насилие.   Светлин Божков", "date": "2019.05.06", "title": "„The Guardian“: Повече от 20 души загинаха при изблик на насилие между Израел и палестинците в Ивицата Газа"}
{"url": "http://www.focus-news.net/news/2019/05/06/2654236/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Ожесточената реакция на лейбъристите охлади надеждите на Тереза Мей за бързо постигане на споразумение за спасяването на Брекзит, пише на електронното си издание британският вестник  „Independent“ .  \r\nВисокопоставени представители на лейбъристите поляха със студена вода шансовете за пробив, дори след като източник от консерваторите обяви вторник за ден на постигане на сделка или на прекъсване на преговорите.  \r\nФинансовият министър в сянка Джон Макдонъл заяви, че премиера надценява перспективите за постигане на сделка, за да се опита да спаси работата си, докато от страна на някои консерватори се появиха нови призиви към Тереза Мей да напусне поста си.  \r\nМей е обвинявана, че отказва да разчисти терена за присъединяване към митническия съюз и в повишаване на рисковете Националната служба по здравеопазване „да отиде за продажба“.  \r\nВраждебната реакция към премиера последва след виртуално обръщение във вестникарска статия на Мей към Джереми Корбин, да помогне за постигане на споразумение за Брекзит.  \r\nПозицията на Мей беше подкопана от ново социологическо проучване, според което рекордните 82% от членовете на Консервативната партия искат тя да напусне премиерския пост незабавно, след слабите резултати на партията на местните избори. \r\n*** \r\nПалестинските милиции в Ивицата Газа и израелските сили за сигурност се оказаха въвлечени в кървав и разрастващ се сблъсък през последните дни, пише на електронното си издание британският вестник  „The Guardian“ . Палестинските фракции изстреляха стотици ракети срещу градове и населени места в Израел, което доведе до повече от 250 удара от страна на израелските военни части.  \r\nВ резултат на едни от най-ожесточените сблъсъци през последните години, бяха убити 19 палестинци, включително две бременни жени и малко дете. Това съобщиха от министерството на здравеопазването в Ивицата Газа. Сред убитите са и най-малко осем активисти на радикалната групировка „Хамас“, както и един от лидерите на организацията.  \r\nЧетирима израелски граждани са били убити, в резултат на ракетен обстрел от Ивицата Газа. Това е най-високия брой жертви от израелска страна от 2014 година.  \r\nНасилието следва модел, установен през миналата година, при който краткотрайни сблъсъци избухваха почти ежемесечно, като обикновено те бяха урегулирани бързо с посредничеството на Египет и ООН. Този път противостоящите си страни се сблъскаха по-агресивно и по-мащабно, отколкото в предишните изблици на насилие. \r\n*** \r\nПрезидентът на САЩ Доналд Тръмп заяви, че специалния прокурор Робърт Милър не трябва да се явява на изслушване в конгреса относно разследването за намесата на Русия на американските избори, пише на електронната си страница британският вестник  „Evening Standard“ .  \r\nПо-рано главният прокурор на САЩ Уилям Бар, който е атакуван от демократите в конгреса за непълното публикуване на доклада, заяви, че за него няма проблем Мюлер да бъде изслушан в конгреса.  \r\nДокладът на Мюлер описва опитите на Русия да повлияе на президентските избори в САЩ през 2016 година.  \r\nВъпреки че в доклада е описана руска намеса, в документа се посочва, че президента Тръмп и неговия екип не са участвали в незаконен заговор с Москва.  \r\nПрезидентът Тръмп заклейми разследването на Мюлер, като „лов на вещици“.  \r\nМеждувременно, доминираната от демократите Юридическа комисия към Камарата на представителите на конгреса на САЩ, покани специалния прокурор Мюлер да бъде изслушан на 15 май.", "date": "2019.05.06", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/06/2654237/ria-novosti-kitay-mozhe-da-otmeni-planiranite-targovski-pregovori-sas-sasht.html", "text": "Китай разглежда възможността да отмени планираните търговски преговори със САЩ през тази седмица, след заплахите на американския президент Доналд Тръмп да увеличи митата върху ред китайски стоки, предаде  РИА Новости , позовавайки се на изданието „Wall Street Journal“.  \r\nПредишният кръг от търговските преговори между САЩ и Китай се проведе в Пекин на 30 април, а следващия кръг е планиран за 8 май, във Вашингтон.  \r\nПо-рано Тръмп заяви, че от петък митата за определени китайски стоки ще бъдат повишени от 10% на 25%, като не изключи и въвеждането на мита за стоки, които досега не са облагани.  \r\nПо непотвърдени данни, китайските власти са били удивени от заплахите от страна на Тръмп и евентуално решение за отмяна на преговорите съответства на стратегията на Китай, да не обсъжда споразумението по натиска на заплахи.   Светлин Божков", "date": "2019.05.06", "title": "РИА Новости: Китай може да отмени планираните търговски преговори със САЩ"}
{"url": "http://www.focus-news.net/news/2019/05/06/2654228/vzglyad-samolet-izvarshi-avariyno-katsane-na-moskovskoto-letishte-sheremetievo.html", "text": "Самолет Sukhoi Superjet 100 на авиокомпанията „Аерофлот“ се запали във въздуха, след което пилотите извършиха аварийно кацане на московското летище Шереметиево, пише на електронното си издание руският вестник  „Взгляд“ . Една част от пътниците бяха спасени, но има загинали и ранени. \r\nСамолетът е извършвал полет от Москва за Мурманск. По предварителни данни на борда на машината са се намирали 73 пътници и петима членове на екипажа.  \r\nСлед излитането на самолета са се появили проблеми с радиовръзката. След известно време пилотите са поискали да кацнат. По непотвърдени данни на агенция Интерфакс, след излитането самолетът е подал сигнал за бедствие, след което е кацнал от втори опит, без връзка с диспечерите.  \r\nСамолетът се е приземил горящ, като от огъня е била обхваната задната част на лайнера.  \r\nСред вероятните причини за пожара се смята, че може да бъде удар от мълния, или неизправност в електрическата система на машината.   Светлин Божков", "date": "2019.05.06", "title": "„Взгляд“: Самолет извърши аварийно кацане на московското летище Шереметиево"}
{"url": "http://www.focus-news.net/news/2019/05/06/2654238/pregled-na-mezhdunarodnite-novini-do-6-chasa-agentsiya-fokus.html", "text": "Скопие . Държавната избирателна комисия (ДИК) на Македония обяви на пресконференция неофициалните резултати от изборите за президент и обяви, че Стево Пендаровски е новия държавен глава на страната, съобщи македонското издание  „Фокус“ . \r\n„Гласували са 816 649 души, като избирателната активност е 46,44%. Кандидатът Гордана Силяновска-Давкова печели 363 980 от подадените гласове, докато Стево Пендаровски получава 423 292 гласа, или 51,83% от подадените бюлетини. Мога да заключа, че днешния изборен ден премина в справедлива и честна атмосфера. Няма данни за нередности в избирателните секции. Поздравявам гражданите за постоянството. Мога да кажа, че имахме добри кандидати, които действаха коректно“, заяви председателят на ДИК Оливер Дерковски.  \r\nОфициалните резултати ще бъдат обявени в понеделник, допълва изданието. \r\n*** Скопие . Държавната избирателна комисия (ДИК) на Македония съобщи резултатите от президентските избори при обработени 100% от подадените гласове, предаде македонското издание  „Плюс Инфо“ .  \r\nСпоред неофициалните данни при обработени 100% от подадените гласове, кандидатът на управляващия СДСМ и коалиция Стево Пендаровски печели 436 212 гласа, или 51,66%, а неговия съперник от опозиционната ВМРО-ДПМНЕ Гордана Силяновска-Давкова получава 377 713 гласа, или 44,73% от подадените бюлетини.  \r\nРазликата в полза на Пендаровски е 58 499 гласа.  \r\nНевалидните бюлетини са 30 442, или 3,61%, допълва изданието. \r\n*** Москва . Представители на следствените власти в Русия съобщиха, че 41 души са загинали, при аварийното кацане на самолет на компанията „Аерофлот“ на московското летище Шереметиево, предаде  РИА Новости .  \r\nСамолет Sukhoi Superjet 100, летящ по маршрут от Москва за Мурманск, извърши аварийно кацане на летището, около 30 минути след излитането си. Поради неблагоприятни атмосферни условия машината е успяла да кацне от втория опит. При кацането самолета се е запалил.  \r\nГоворителят на руската Следствена комисия Светлана Петренко съобщи, че от 78 души намиращи се на борда на самолета, са оцелели 37 души. \r\n*** Вашингтон . Президентът на САЩ Доналд Тръмп заяви, че ще повиши митата от 10% на 25% на китайски стоки на стойност 200 милиарда долара, заради липса на прогрес при търговските преговори с Пекин, предаде  ТАСС .  \r\n„За десет месеца Китай е платил на САЩ мита за високотехнологична продукция за 50 милиарда долара в размер на 25%, и мита за други стоки за 200 милиарда долара, в размер на 10%. Тези средства частично обясняват нашия огромен икономически успех. Тези 10% се увеличават на 25% в петък“, написа американският президент в своя профил в социалната мрежа Twitter.  \r\nПо неговите думи, китайски стоки за още 325 милиарда долара в момента не се облагат с мита, но в скоро време и върху тях ще бъдат наложени тарифи в размер на 25%.  \r\n„Преговорите за търговско споразумение с Китай продължават, но много бавно“, подчерта Тръмп. \r\n*** Вашингтон . Американският президент Доналд Тръмп заяви, че специалния прокурор Робърт Мюлер „не трябва да се явява на изслушвания“ в конгреса, относно разследването му за намесата на Русия на изборите в САЩ през 2016 година, предаде  АФП .  \r\nПредставители на юридическата комисия на конгреса поискаха Мюлер на се яви на изслушване на 15 май, за да даде разяснения за своето разследване, което продължи 22 месеца.  \r\n„Защо демократите в конгреса сега искат Робърт Мюлер да се яви на изслушване. Те се опитват да променят всичко, защото не им хареса, че в доклада ясно се казва, че няма заговор“, заяви Тръмп.  \r\nПо думите на държавният глава на САЩ, „няма никакво престъпление, такова има само от противоположната страна и няма никакво възпрепятстване на правосъдието. Робърт Мюлер не трябва да се явява на изслушванията“. \r\n*** Вашингтон . САЩ ще изпратят ударна група от военноморските си сили, начело със самолетоносача „Ейбрахам Линкълн“ и група тактически бомбардировачи, в зоната за отговорност на Централното командване, като сигнал към властите в Иран, предаде  ТАСС , позовавайки се на изявление на съветника на американския президент по националната сигурност Джон Болтън.  \r\n„В отговор на цял ред тревожещи ни и насочени към ескалация на ситуацията сигнали и заплахи, САЩ ще изпратят ударна група от военноморските си сили, начело със самолетоносача „Ейбрахам Линкълн“ и група тактически бомбардировачи, в зоната за отговорност на Централното командване на САЩ. Целта е да бъде изпратен ясен и еднозначен сигнал на иранския режим, че на всякакви действия насочени срещу интересите на САЩ или нашите съюзници, ще бъде даден безкомпромисен отговор от гледна точка на силата“, заяви Болтън.  \r\nПо неговите думи, „САЩ не се стремят към война с иранския режим, но ние сме напълно готови да отговорим на всяко нападение, както от страна на свързаните с Иран организации, така и от страна на Корпуса на стражите на ислямската революция или редовните военни части на Иран“. \r\n*** Вашингтон . САЩ смятат за изключително провокативни изявленията на Турция за започване на морско сондиране в изключителната икономическа зона на Кипър и искат тези операции да бъдат прекратени, предаде  ТАСС , позовавайки се на изявление на пресслужбата на Държавния департамент.  \r\n„САЩ са сериозно обезпокоени от обявените от Турция намерения да започне операция по морско сондиране в район, който република Кипър смята за своя изключителна икономическа зона. Тази стъпка е много провокативна и може да доведе до ръст на напрежението в региона. Ние настоятелно искаме от турските власти да прекратят тези операции и призоваваме всички страни към сдържаност“, се казва в изявление на външнополитическото ведомство на САЩ.  \r\nВ шелфа и в изключителната икономическа зона на Кипър са открити големи находища на природен газ. През 2011 година американската компания Noble Energy откри, в частност, находището „Афродита“, запасите на което се оценяват на 140 милиарда куб.м. Анкара, която оспорва границите на изключителната икономическа зона на Кипър, изпрати в района сондажния кораб „Фатих“. Турция заяви, че сондирането ще продължи четири месеца, до 3 септември. \r\n***", "date": "2019.05.06", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/05/06/2654240/aktualna-patna-obstanovka.html", "text": "Актуална пътна обстановка в страната, предоставена от  Агенция „Пътна инфраструктура“ . Метеорологична обстановка: \r\nНа 06.05.2019 г. облачността над страната ще бъде значителна. На много места ще има валежи, в Западна и Централна България интензивни и с гръмотевици. Очакват се и градушки. Вятърът ще се ориентира от запад-северозапад и с него да нахлува по-студен въздух, но в Източна България почти през целия ден той ще се задържи от юг и ще бъде умерен и силен. Минимални температури между 9° и 14°, максимални в повечето места между 17° и 22°, в София около 16°. Информация за състоянието на републиканските пътища, предоставена от  Агенция “Пътна инфраструктура” . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 и от км 18+530 до км 23+330 се осъществява двупосочно в платното посока София поради ремонтно – възстановителни дейности на виадукти при км 13+140, км 15+940 и при км 20+840. През празничните и почивни дни се въвежда реверсивно движение както следва:  \r\n−\tдо 07.05.2019 г. са обособени две ленти в посока София и една лента в посока Бургас; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 31.05.2019 г. \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в по една лента в посока, поради ремонтни дейности на платното в посока Бургас до 31.05.2019 г. От 10 ч всеки понеделник до 13 ч всеки петък движението е в по една лента в двете посоки. От 13 ч всеки петък до 17 ч всяка събота се обособяват две ленти за Бургас и една лента за София. Обособени са една лента за Бургас и две ленти за София от 17 ч всяка събота до 10 ч всеки понеделник. \r\nОт 10 ч на 05.05.2019 г. до 10 ч на 07.05.2019 г. се обособяват една лента за движение в посока Бургас и две ленти за движение в посока София. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\n-\tпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“; \r\n-\tпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“; \r\n-\tпътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки до 30.09.2019 г. с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 се осъществява двупосочно в платното посока София поради ремонтно-възстановителни дейности на виадукт при км 19+270.  \r\nПрез празничните и почивни дни движението е:  \r\n−\t в две ленти в посока София и в една лента за посока Варна до 07.05.2019 г.; \r\n−\t на 07.05.2019 г. е в по една лента в посока Варна и в посока София.  \r\nДо 31.05.2019 г. е ограничено движението на МПС над 12 тона само в посока София от км 30+260 до км 35+450 /от п.в. „Витинска река“ до служебна пътна връзка/ поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Движението на автомобили до 12 тона в двете посоки и за МПС над 12 тона, пътуващи в посока Варна, се осъществява платното в посока Варна с една лента посока София и една лента посока Варна до 28.05.2019 г.; \r\nДвижението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и км 37+920. За празничните дни за Гергьовден движението се осъществява: \r\n−\t в две ленти в посока София и в една лента в посока Варна.  \r\n−\t на 07.05.2019 г. е в по една лента за Варна и за София.  \r\nДвижението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360 до 31.05.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението на виадукт „Звездица\" от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица до 07.05.2019 г. \r\nАМ „Струма“:  няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС;  \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т; \r\n- „Петрохан“ – целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път София – Кулата в района от изхода на гр. Благоевград до тунела на с. Железница, от км 366 до км 370, се осъществяват ремонтни дейности до 15.05.2019 г. Шофьорите да се движат с повишено внимание и съобразена скорост, спазвайки пътната сигнализация.  \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 6 до 10 часа до 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 06.05.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Краен срок до 17.05.2019 г.   \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 14.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 09.05.2019 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът II-99: Движение с повишено внимание по път ІІ-99 Кости – Кондолово от км. 71+000 до км 80+000 поради извършване попълване на банкети. Участъкът е сигнализиран с пътни знаци. Срок до 10.05.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6008: Движение с повишено внимание по път III-6008 Лукойл-Камено от км 13+000 до км 14+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движение с повишено внимание по път III-9009 Панчарска рампа-Ново Паничарево от км 3+000 до км 7+000 поради извършване на частични ремонтни дейности на асфалтовата настилка, оформяне на банкети, и окопи. Участъкът е сигнализиран с пътни знаци. Срок до 17.05.2019 г.                 \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 08.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 08.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 10.05.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движение в една лента  по път III-6202 Слокощница – Богослов от км 4+000 до км 8+000 поради частични ремонтни дейности на асфалтовата настилка. Сигнализирано с пътни знаци. Срок до 10.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 15.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-401: Движението по път III-401 Ловеч – Петко Славейков в участъка от км 27+000 до км 46+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 10.05.2019г. \r\nПът ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по Път IІ-11 с. Горни Цибър - Козлодуй от км 70+300 до км 72+000 се осъществява в една лента, поради косене на храсти, кастрене на дървета. Движението се регулира от сигналисти на място. Срок до 10.05.2019 г.   \r\nПът II-11: Движението по Път IІ-11 Лом - Горни Цибър от км 49+000 до км 49+600 се осъществява в една лента, поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 10.05.2019 г.   \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-1621: Движението по Път III - 1621 Сопово – Сумер от км 0+000 до км 3+355 се осъществява в една лента, поради косене на храсти, кастрене на дървета Движението се регулира от сигналисти на място. Срок до 08.05.2019 г. \r\nПът III-102: Движението по Път ІІІ-102 с. Превала –  с. Гаврил Геново  от км 47+000 до км 60+420 се осъществява в една лента поради извършване на ремонтни дейности, и почистване на  пътната настилка. Движението се регулира от сигналисти на място.  Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 10.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-13: Движението по път II-13 Искър – Долни Дъбник от км 102+000 до км 103+000 се осъществява с повишено внимание поради механизирани дейности по оформяне на земен изкоп. Срок до 07.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м през тунелите. Обходен маршрут: път III-866 Кричим – Девин. \r\nПът II-86 Пловдив-Асеновград от км 14+860 до км 25+150 се полага износващ асфалтобетонов пласт до 17.05.2019 г. чрез пълното поетапно затваряне на платната за движение. Автомобилното движението се прехвърля в свободното платно в условията на двулентов, двупосочен път при ограничаване на скоростта на движение до 40 км/час и 60 км/час. Шофьорите да се движат с повишено внимание и съобразена скорост, стриктно спазвайки пътната сигнализация. Поетапно се ограничава движението: \r\n\tв платното в посока Асеновград от гр. Пловдив до елипсовидното кръстовище за гр. Куклен и насочването му в платното за Пловдив; \r\n\tв платното в посока Асеновград от елипсовидното кръстовище за гр. Куклен до кръговото кръстовище в гр. Асеновград и насочването му по платното в посока Пловдив. \r\n\tв платното в посока Пловдив от кръговото кръстовище в гр. Асеновград до елипсовидното кръстовище за гр. Куклен и насочването му в платното за Асеновград. \r\n\tв платното в  посока Пловдивот елипсовидното кръстовище за гр. Куклен до гр. Пловдив и насочването му в платното за Асеновград. \r\n\tПри кръговите кръстовища за с. Крумово, за гр. Куклен, за с. Долни Воден и в началото на гр. Асеновград няма да се отбива движението неотбито движение.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Асеновград – Смолян се осъществява почистване в обхвата на пътя от паднали камъни до 07.05.2019 г. Шофьорите да се движат с повишено внимание и съобразена скорост, спазвайки пътната сигнализация и указанията на сигналистите.  \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение, поради ремонтни дейности до 31.05.2019 г.; \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка до 09.05.2019 г. Движението се регулира със знаци и конуси.  \r\nПът ІІ-23: Движението по път ІІ-23 Исперих – Дулово в участъка от границата с Област Разград до края на гр.Дулово от км 94+200 до км 116+546 се осъществява в една лента с повишено внимание поради полагане на хоризонтална маркировка . Движението се регулира със знаци и конуси. Срок до 09.05.2019 г.; \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.05.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 10.05.2019 г. \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради ремонт на асфалтова настилка. Движението се регулира с пътни знаци. Срок до 31.10.2019 г. \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът ІІІ-197: Движението по път ІІІ-197 Борино – Тешел – Девин, от км 70+300 до км 70+500, на територията на с. Борино, се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 08.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание, поради изпълнение на ремонтни дейности. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-55: Движението по път II-55 Велико Търново - Нова Загора от км 33+420 до км 50+000 в посока Нова Загора се осъществява в една лента - двупосочно поради ремонтни дейности на асфалтова настилка. Движението се регулира от временна сигнализация и знаково стопанство. Срок до 18:30 ч на 13.05.2019 г. \r\nПът II-66: Движение в една лента по път II-66 Стара Загора - Чирпан от км 890+715 до км 90+000 в посока Чирпан, се извършва в една лента поради ремонтни дейности на асфалтова настилка. Движението на МПС да бъде с повишено внимание и съобразена скорост. Регулира се от временна сигнализация и знаково стопанство. Срок до 18:00 ч на 17.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІІ-701: Движението по път ІІІ-701 Хърсово – Никола Козлево от км 28+626 до км 38+526 се осъществява с повишено внимание поради ремонтни дейности на асфалтовата настилка Срок до 07.05.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nIII-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци .Срок до 17.05.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.05.06", "title": "Актуална пътна обстановка"}
{"url": "http://www.focus-news.net/news/2019/05/06/2654241/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от  ГД „Гранична полиция“ . Информацията е към 06.00 часа.", "date": "2019.05.06", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2019/05/06/2654242/nimh-dnes-na-mnogo-mesta-okolo-i-sled-obyad-shte-ima-valezhi-ochakvat-se-i-gradushki-maksimalnite-temperaturi-shte-sa-mezhdu-17-i-22-gradusa.html", "text": "Днес облачността над страната ще бъде значителна. На много места около и след обяд ще има валежи, в Западна и Централна България ще са интензивни и с гръмотевици. Очакват се и градушки. Атмосферното налягане ще бъде значително по-ниско от средното за месеца. В следобедните часове ще започне да се повишава. Вятърът ще се ориентира от запад-северозапад и с него ще нахлува по-студен въздух, но в Източна България почти през целия ден той ще се задържи от юг и ще бъде умерен и силен. Максимални температури в повечето места между 17° и 22°, в София 16°. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ)  Георги Цеков.  \r\nНад Черноморието ще има разкъсвана облачност, намаляваща и до слънчево. Само на отделни места ще превали слаб дъжд. Ще духа умерен южен вятър. Максимални температури на въздуха 17-22°. Температурата на морската вода е 14-15°. Вълнението на морето ще бъде 2-3 бала. \r\nНад планините също облачността ще е значителна с валежи и гръмотевици. Ще духа умерен и силен югозападен вятър, който вечерта ще започне да се ориентира от запад. Максимална температура на 1200 метра около 11°, на 2000 метра - около 4°.", "date": "2019.05.06", "title": "НИМХ: Днес на много места около и след обяд ще има валежи, очакват се и градушки, максималните температури ще са между 17 и 22 градуса"}
{"url": "http://www.focus-news.net/news/2019/05/06/2654224/plyus-infomakedoniya-stevo-pendarovski-pecheli-s-nad-58-000-glasa-pri-obraboteni-100-ot-byuletinite.html", "text": "Държавната избирателна комисия (ДИК) на Македония съобщи резултатите от президентските избори при обработени 100% от подадените гласове, предаде македонското издание  „Плюс Инфо“ .  \r\nСпоред неофициалните данни при обработени 100% от подадените гласове, кандидатът на управляващия СДСМ и коалиция Стево Пендаровски печели 436 212 гласа, или 51,66%, а неговия съперник от опозиционната ВМРО-ДПМНЕ Гордана Силяновска-Давкова получава 377 713 гласа, или 44,73% от подадените бюлетини.  \r\nРазликата в полза на Пендаровски е 58 499 гласа.  \r\nНевалидните бюлетини са 30 442, или 3,61%, допълва изданието.   Светлин Божков", "date": "2019.05.06", "title": "„Плюс Инфо“(Македония): Стево Пендаровски печели с над 58 000 гласа при обработени 100% от бюлетините"}
{"url": "http://www.focus-news.net/news/2019/05/06/2654239/reuters-izrael-i-palestinskata-avtonomiya-sa-postignali-sporazumenie-za-prekratyavane-na-oganya-v-ivitsata-gaza.html", "text": "Израел и Палестинската автономия са постигнали споразумение за прекратяване на огъня в Ивицата Газа, предаде агенция  Reuters , позовавайки се на палестински източници. Споразумението за прекратяване на огъня е постигнато с посредничеството на Египет. То трябва да започне да действа в понеделник, в 04:30 часа местно време.  \r\nОт 4 май досега палестински радикални групировки в Ивицата Газа изстреляха повече от 600 ракети срещу Израел, като 150 от тях бяха прихванати от израелската противовъздушна отбрана. В резултат на обстрела загинаха четирима израелски граждани, а още няколко души са ранени. В отговор израелските военни поразиха около 300 цели в Ивицата Газа. По данни на местни медии, в резултат на израелските удари са убити най-малко 14 палестинци, а десетки са ранени, допълва агенцията.   Светлин Божков", "date": "2019.05.06", "title": "Reuters: Израел и Палестинската автономия са постигнали споразумение за прекратяване на огъня в Ивицата Газа"}
{"url": "http://www.focus-news.net/news/2019/05/06/2654243/predstoyashti-sabitiya-v-stranata-za-6-may-agentsiya-fokus.html", "text": "*** \r\nВ 9.00 часа държавният глава и върховен главнокомандващ Румен Радев ще участва в тържествения водосвет на бойните знамена и знамената светини на Българската армия и ще положи венец пред Паметника на Незнайния воин на пл. „Свети Александър Невски“. Той ще бъде отслужен от Негово Светейшество Българския патриарх Неофит. \r\n*** \r\nВ 10.00 часа президентът Румен Радев ще приеме почетния строй на представителните части на Българската армия на пл. „Княз Александър I“ в столицата. Държавният глава ще произнесе тържествено слово по случай Деня на храбростта и празника на Българската армия.  \r\n*** \r\nОт 10.30 часа на площад „Княз Александър I” ще се проведе традиционният Гергьовденски парад на Въоръжените сили. В него ще участват  над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация.  \r\n*** \r\nВ 12.00 часа пред сградата на Президентството ще бъде извършена тържествена смяна на почетния гвардейски караул.  \r\n*** \r\nПапа Франциск ще посети бежанския център „Враждебна“. Светият отец ще се срещне с деца и семейства, както и със служителите на центъра.  \r\n*** \r\nВ 11.15 часа папа Франциск ще отслужи Света литургия с първо причастие на 250 деца в църквата „Пресвето сърце Исусово“. В 15.30 часа Светият отец ще се срещне с католическата общност в църквата „Св. Архангел Михаил“ и ще произнесе реч.  \r\n*** \r\nВ 18.15 часа Светият отец ще отправи своето послание за мир към целия свят заедно с представители различни вероизповедания на площад „Независимост“. \r\n*** \r\nОт 13.30 часа премиерът Бойко Борисов ще се срещне с протестиращите от квартал „Кършияка“.  \r\n*** \r\nОт 10.00 до 17.00 часа ще има вход свободен за постоянната хронологична и външна експозиция на Националния военноисторически музей (НВИМ), както и изложба „На борда на флотската история“. От 11.00 до 13.00 часа ще има приготвяне на гергьовденски хляб с мрежа хлебни къщи, а от 12.00 часа традиционна дегустация на войнишка боб чорба. От 13.30 до 14.30 часа ще се състои концерт на Представителния духов оркестър на сухопътни войски. От 15.00 до 16.00 часа ще се проведе концерт на представителен фолклорен ансамбъл „Шевица“. \r\n*** \r\nОт 11.00 часа на площад „Акад. Николай Хайтов” с тържествен ритуал ще бъде издигнато националното знаме.  \r\n*** \r\nОт 14.00 часа в парк \"Кестените\" големият български художник маестро Иван Яхнаджиев ще подари на децата  открит урок по рисуване. Това е и последен ден от Фестивала \"Банкя Мези\". \r\n*** \r\nОт 11.00 часа пред Военния клуб ще се проведе военен ритуал по полагане на венци и цветя на паметника на „24-ти пехотен Черноморски полк”. От 11.30 часа на площад „Св. Св. Кирил и Методий”, представителни блокове с бойните знамена на военни формирования от Бургаския гарнизон ще участват във военен ритуал „Водосвет и благославяне на бойните знамена”. Негово Високопреосвещенство Сливенския митрополит Йоаникий ще благослови бойните знамена и представителните части. В 12:00 часа на пл. „Атанас Сиреков“ ще се проведе празничен концерт от програмата за отбелязване на Гергьовден. Участие ще вземат изпълнителите от ансамбъл \"Тунджа\".  \r\n*** \r\nОт 9.00 ч. е началото на Светата литургия в храм „Св. Атанасий”.  \r\n*** \r\nОт 10.00 часа на площад „Св. Св. Кирил и Методий” представителни блокове с бойни знамена на военни формирования от Варненския гарнизон ще участват във военния ритуал „Водосвет и благославяне на бойните знамена”. Началникът на Щаба на Военноморските сили (ВМС) кап. I ранг Камен Кукуров ще приеме строя. Негово Високопреосвещенство Варненският и Великопреславски митрополит Йоан ще благослови бойните знамена и представителните части. В 10.40 часа от площада ще тръгне шествие, водено от представителния блок на Висшето военноморско училище „Никола Й. Вапцаров”.  \r\n*** \r\nОт 10.00 до 18.00 часа Военноморският музей ще работи с вход свободен. В музея е представена специална изложба „Орденът „За храброст“ в държавните и воински традиции“. Акцент в изложбата е пиката на Самарското знаме, в която е вграден орденът „За храброст“ първа степен. \r\n*** \r\nОт 10.30 часа на Конна база „Виница” ще бъде открит традиционният турнир по конен спорт „Гергьовден”. \r\n*** \r\nОт 21.00 часа от площад „Цар Асен I” ще може да се наблюдава Аудиовизуалният спектакъл „Царевград Търнов – звук и светлина“ – безплатна прожекция по случай Деня на храбростта и празник на Българската армия. \r\n*** \r\nОт 10.00 часа ще бъдат поднесени цветя и венци на паметника на загиналите във войните.  \r\n*** \r\nОт 11.00 часа пред Паметния знак на загиналите във войните горнооряховчани ще бъдат поднесени цветя и венци. \r\n*** \r\nОт 11.00 часа на откритата сцена в селото ще се състои празнична програма „Гергьовденски  люлки“.  \r\n*** \r\nОт 12.00 часа в Клуб „Българско войнство“ ще бъде открита изложба „Светът в банкноти“ на полк. о. з. Петър Станчев .  \r\n*** \r\nВ 5.00 часа в четирите махали ще прозвучи песента „Ти, убави свети Георги“. От 9.00 часа ще се проведе дефиле на централния площад. От 11.00 часа ще започне музикална програма. \r\n*** \r\nОт 9.00 до 17.30 часа в Етнографска къща ще има възстановка на традиционни ритуали, изложба базар на обредни хлябове и хлебни изделия, както и концерт на групи за автентичен фолклор. \r\n*** \r\nОт 14.00 до 18.00 часа в Народно читалище „Романо дром – 2002 г.“ ще бъде представена изложба „Едерлези“ на Школата по приложно изкуство. \r\n*** \r\nОт 9.00 часа в църквата „Св. Георги Победоносец“ светата божествена Литургия за Гергьовден ще бъде отслужена от архиерейския наместник на Смолянска духовна околия архимандрит Висарион. От 10.00 часа жителите и гостите на града ще могат да видят Гергьовден в Златоград – Силата на традициите и мистиката на ритуала. От 10.30 часа ще започне Празничен хоровод с Оркестър „Орфей” и гост солист Искра Макакова. \r\n*** \r\nОт 10.30 до 20.30 часа на площад „Защитата на Каварна“ ще има фолклорна програма, вечерна програма, както и празнична заря.  \r\n*** \r\nОт 10.00 часа на площада в селото ще бъде пресъздаден обичаят „Премуз“. \r\n*** \r\nОт 11.00 часа пред  Двореца на културата ще се състои лонцерт на Духовия оркестър при ОК Дворец на културата. \r\n*** \r\nОт 11.00 часа на площада в града ще бъде концертът „Гергьовден е…“ с участието на Фолклорна формация „Хераклея“ и гостуващият изпълнител Румяна Попова. \r\n*** \r\nВ 10.30 ще започне празникът на централния площад „България“ ще се проведе фоклорен концерт. \r\n*** \r\nОт 9.00  часа в Манастир „Свети Георги” ще бъде отслужена Света литургия по случай празника на Поморие – Гергьовден. \r\n*** \r\nОт 10.30 часа ще бъде официалното откриване на празника на града, с приветствие от кмета на Община Поморие Иван Алексиев. От 11.30 часа на открита сцена на НЧ „Светлина 1939” ще се проведе празничен концерт.  \r\n*** \r\nОт 11.00 часа пред Войнишкия паметник, Областният съвет на Съюза на офицерите и сержантите от запаса и резерва организира честване на Деня на храбростта и Празника на Българската армия.  \r\n*** \r\nВ 10.15 часа ще започне общоградско шествие по повод 6 май. В 10.30 часа пред паметника на 33-ти Свищовски полк ще се състои ритуал по поднасяне на венци и цветя в памет на загиналите в бой воини. В 11.30 часа в беседката в Градската градина ще започне празничен концерт на Духовия оркестър към 55-ти Инженерен полк – Белене. \r\n*** \r\nОт 11.00 часа на Мемориал \"Военно гробище на загиналите в Първата световна война\" ще се състои тържествено отбелязване на Деня на храбростта и празник на Българската армия. \r\n*** \r\nОт 9.00 часа в църквата „Св. Георги Победоносец“ секретарят на Архиерейското наместничество  иконом Запрян Шиков ще отслужи празнична Св. литургия. \r\n*** \r\nОт 11.00 часа в парк „Пети октомври“ ще се проведе танцовият спектакъл „Овчари влизат в село, камбани бият, мале ле, момци си люлки люлеят“. \r\n*** \r\nОт 18.00 часа в РБ „З. Княжески“ ще се състои благотворителен концерт по случай 45-годишнината на НУМСИ „Христина Морфова”. \r\n*** \r\nОт 11.00 часа на Мемориал „Военно гробище-1916 г.“ ще се състои тържествен ритуал по запалване на Вечния огън, панихида в памет на загиналите, освещаване на бойните знамена и поднасяне на венци и цветя.  \r\n*** \r\nОт 11.00 часа пред паметника на Незнайния воин на площад \"Свобода\" ще бъдат поднесени венци и цветя.  \r\n*** \r\nОт 10.00 часа НЧ „Стилиян Чилингиров“ организира празник на квартала „Гергьовско веселие“.   \r\n*** \r\nОт 10.00 часа НЧ „Развитие“ организира пресъздаване на обичая Гергьовден.  \r\n*** \r\nОт 11.00 часа НЧ “Просвета“ организира „Гергьовден“, Ден на моето село.  \r\n*** \r\nВ 8.30 часа в храм „Св. вмчк. Георги Победоносец“ ще бъде отслужена празнична Света литургия. В 10.00 часа ще тръгне лития с иконата, в която е вградена частица от мощите на светеца. В 10.30 часа пред сградата на общината ще се състои тържествен ритуал по издигане на националния флаг, както и отслужване на молебен и марш на представителни блокове от военните формирования на ямболския гарнизон. От 11.30 часа в Музея на бойната слава ще бъде представена презентация, посветена на участието на 29-ти пехотен Ямболски полк в Първата световна война. Европейски избори 2019: \r\n*** \r\nОт 11.00 часа кандидатът за евродепутат от ГЕРБ и СДС Андрей Ковачев ще присъства на откриване на ремонтирания паметник на загиналите в Първата световна война. \r\n*** \r\nВ 17.00 часа в парк „Ротонда“ кандидатите за евродепутати от ГЕРБ и СДС Андрей Ковачев, Мария Габриел и Лиляна Павлова ще се срещнат с жители на града.  \r\n*** \r\nВ 15.00 часа кандидатите за евродепутати от ГЕРБ и СДС Ева Майдел и Андрей Новаков ще направят преглед на изграждащите се спортна и стрийт фитнес площадки в селото. \r\n*** \r\nОт 17.00 часа кандидатите за евродепутати от ГЕРБ и СДС Ева Майдел и Андрей Новаков ще се проведе среща с жители на града. \r\n*** \r\nОт 14.00 часа кандидатът за евродепутат от листата на ГЕРБ и СДС Емил Радев ще бъде гост на празника на селото. \r\n*** \r\nОт 9.00 часа водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Асим Адемов ще посетят града по случай традиционния ритуал \"Топене на китки\".  \r\n*** \r\nОт 12.00 часа кандидатът за евродепутат от листата на ГЕРБ и СДС Емил Радев ще посети село Стефаново, което отбелязва своя празник. По-късно Емил Радев ще посети Добрич, където в Етнографската къща се провежда възстановка на обичаите за Гергьовден и ще се проведе изложба на хлябове. \r\n*** \r\nВ 18.00 часа кандидатът за евродепутат от листата на ГЕРБ и СДС Емил Радев ще се срещна с членове и симпатизанти на ГЕРБ в офиса на партията. \r\n*** \r\nОт 9.00 часа кандидатите за евродепутати от ГЕРБ и СДС Ева Майдел и Андрей Новаков ще се срещнат с кмета Валентин Атанасов и екипа му, както и с граждани на площад „Демокрация“ № 1. \r\n*** \r\nОт 10.00 часа кандидатите за евродепутати от ГЕРБ и СДС Ева Майдел и Андрей Новаков ще присъстват на тържествена света литургия и курбан в храма „Свети Георги“. \r\n*** \r\nВ 11.00 часа пред т. нар. „Часовник“ до Съдебната палата и на площад „Княз Александър Батенберг“ кандидатите за евродепутати от ГЕРБ и СДС Ева Майдел и Андрей Новаков ще присъстват на честванията по повод празника на града. В 12.00 часа на площада двамата ще поднесат венец и цветя пред Паметника на загиналите в сръбско – българската война. \r\n*** \r\nВ 13.30 часа кандидатите за евродепутати от ГЕРБ и СДС Ева Майдел и Андрей Новаков ще посетят автомобилния производител Sin Cars. \r\n*** \r\nОт 16.00 часа кандидатът за евродепутат от листата на ГЕРБ и СДС Емил Радев ще се присъедини към жителите и гостите на селото Езерец, които празнуват на Гергьовден.", "date": "2019.05.06", "title": "Предстоящи събития в страната за 6 май (Агенция „Фокус“)"}
{"url": "http://www.focus-news.net/news/2019/05/06/2654219/sakam-da-kazham-gordana-silyanovska-davkova-ne-smyata-che-e-zagubila-bitkata.html", "text": "Кандидатът на опозиционната ВМРО-ДПМНЕ Гордана Силяновска-Давкова заяви, че нейния съперник Стево Пендаровски е победил на изборите, но тя в лично качество и като кандидат на ВМРО-ДПМНЕ не е загубила битката, съобщи изданието  „Сакам да кажам“ . Тя благодари на гражданите за спечелените 370 000 гласа на втория тур и заяви, че се чувства прекрасно.  \r\n„Чувствам се прекрасно. Много благодаря на гражданите, те ме подмладиха. Да получа близо 370 хиляди гласа е голямо постижение, да разговарям с различни групи хора е наистина голямо вдъхновение за мен. Спечели опонента, но не мисля, че аз като човек и като кандидат на ВМРО-ДПМНЕ съм загубила битката. Политиката в Македония все още не е изкуство, политиката тук все още е в ръцете на политиците“, заяви Силяновска-Давкова  в обръщение от централата на ВМРО-ДПМНЕ.  \r\nПри преброени 99,57% от подадените гласове, кандидатът на СДСМ и коалиция Стево Пендаровски печели 434 096 гласа (51,69%), докато Гордана Силяновска-Давкова получава 375 434 гласа (44,70%), допълва агенцията.   Светлин Божков", "date": "2019.05.06", "title": "„Сакам да кажам“: Гордана Силяновска-Давкова не смята, че е загубила битката"}
{"url": "http://www.focus-news.net/news/2019/05/06/2654248/nimh-zhalt-kod-za-intenzivni-valezhi-i-gramotevichni-buri-e-obyaven-v-11-oblasti-na-stranata.html", "text": "Жълт код за интензивни валежи и гръмотевични бури е обявен в 11 области на страната, сочи справка на сайта на  Националния институт по метеорология и хидрология . Предупреждението важи са областите Перник, София град и София област, Враца, Ловеч, Плевен, Габрово, Стара Загора, Велико Търново, Русе и Търговище. На места в тези области се очакват значителни валежи с количества до 25 – 30 л/кв.м.", "date": "2019.05.06", "title": "НИМХ: Жълт код за интензивни валежи и гръмотевични бури е обявен в 11 области на страната"}
{"url": "http://www.focus-news.net/news/2019/05/06/2654250/ria-novosti-kandidatat-na-opozitsiyata-se-obyavi-za-pobeditel-na-prezidentskite-izbori-v-panama.html", "text": "Кандидатът на опозиционната Революционно-демократична партия Лаурентино Кортисо се обяви за победител на президентските избори в Панама, предаде  РИА Новости . Кортисо се обяви за победител на изборите, въпреки малката разлика с кандидата на партия „Демократична промяна“ Ромуло Ру.  \r\nПо последни данни на избирателната комисия на Панама, след преброяването на 94% от подадените гласове, Кортисо печели 33,01%, а Ру получва 31,08% от подадените бюлетини. На трето място е независимия кандидат Рикардо Ломба с 19,47% от подадените гласове.  \r\nПредседателят на панамската избирателна комисия заяви, че не е готов да обяви победител на изборите, докато резултатите не станат необратими. Сега разликата между двамата водещи кандидати е под 2%, или по-малко от 35 500 гласа.  \r\nИзборите в Панама се провеждат на един тур, като побеждава кандидатът получил най-голям брой гласове. Избирателната активност на преминалите избори достигна почти 73% от имащите право на глас.   Светлин Божков", "date": "2019.05.06", "title": "РИА Новости: Кандидатът на опозицията се обяви за победител на президентските избори в Панама"}
{"url": "http://www.focus-news.net/news/2019/05/06/2654246/chestvame-denya-na-hrabrostta-i-praznik-na-balgarskata-armiya.html", "text": "На 6 май, Гергьовден, честваме Деня на храбростта и празник на Българската армия. Празникът започва да се отбелязва още със създаването на Българската армия. На 1 януари 1880 г. с Указ № 1 княз Александър I учредява първото българско отличие - ордена “За храброст”. Той е предназначен само за отличили се по време на война българи, проявили мъжество, героизъм и подвизи на бойното поле. С указ от 9 януари същата година се постановява честването на празника.  \r\nПо традиция Денят на храбростта и празник на Българската армия – 6 май, ще бъде отбелязан с военен парад в София. Той ще започне в 10.00 часа на площад „Княз Александър I”. В него ще участват  над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация. Това съобщиха от пресцентъра на  Министерството на отбраната . На площада ще премине и ретро техника от времето на Втората световна война, предоставена от колекционери от страната. За първи път в празничния ден жителите и гостите на столицата ще  могат да разгледат образци военна техника на Сухопътните войски на статичен показ на ул. „Княз Александър I“, а който проявява интерес към службата в редиците на Българската армия ще може да получи информация на щанда на Централното военно окръжие - част от националната кампания „Бъди войник”. \r\nВоенният парад ще бъде командван от заместник-командващия на Съвместното командване на силите генерал-майор Иван Лалов. В парада ще участват Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част със знамената-светини и 10 представителни блока с бойните знамена на: Военна академия „Георги Стойков Раковски”, Националната гвардейска част, Националния военен университет „Васил Левски”, 61-ва Стрямска механизирана бригада и 101-ви Алпийски полк – Смолян от състава на Сухопътните войски, на Военновъздушните сили, Военноморските сили, 68-ма бригада „Специални сили, Мобилната комуникационно-информационна система от състава на Съвместното командване на силите и  Служба „Военна полиция“.  \r\nПри изпълнението на националния химн по време на парада ще бъдат изпълнени 20 артилерийски салюта. \r\nВ 12.00 часа пред сградата на Администрацията на президента на Република България ще бъде извършена тържествена смяна на почетния гвардейски караул. \r\nОтбелязването на Деня на храбростта и празник на Българската армия ще започне от 09.00 часа с тържествен водосвет на бойните знамена и знамената-светини пред паметника на Незнайния воин. Той ще бъде отслужен от Негово Светейшество Българският патриарх Неофит. В ритуала ще участват представителни формирования на Националната гвардейска част и знаменен взвод със Самарското знаме, щандарта на Първи конен полк, знамето на 30-ти пехотен Шейновски полк, знамето на 23-ти пехотен Шипченски полк, знамето на 15-ти пехотен Ломски полк, знамето на 13-ти пехотен Рилски полк, знамето на 6-ти пехотен Търновски полк и знамето на 25-ти пехотен Драгомански полк.  \r\nВ честванията на празника ще участват президентът и върховен главнокомандващ въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия. Поканени са да присъстват представители на държавното ръководство, Дипломатическия корпус, военно-патриотичните съюзи. Официални гости на тържествата, посветени на Деня на храбростта и празник на Българската армия, ще бъдат също заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески.  \r\nДенят на храбростта и празник на Българската армия ще бъде отбелязан във всички гарнизони в страната. \r\nВъв военния парад в София ще бъдат представени образци на видове военна техника на Въоръжените ни сили. След преминаването на представителните блокове на Българската армия и служба „Военна полиция“ на площад „Княз Александър I”  ще започне въздушният компонент на парада. Предвижда се в него да участват вертолети и самолети, които са на въоръжение във вертолетната, транспортната, учебната и изтребителната военна авиация: вертолетите Ми-24 и „Cougar” и самолетите „Спартан“, „Пилатус“ и МиГ-29. На площада ще преминат 48 образци на видове бойна техника, на въоръжение в Сухопътните войски, служба „Военна полиция“ и зенитно-ракетните военни формирования на Военновъздушните сили: бронирани леки автомобили с повишена проходимост „Мерцедес” G 270FB-6, бронирани машини „Хамър”, бойни бронирани колесни машини „Commando select” и „Guardian”, бронетранспортьори БТР-60 ПБ, 152 милиметрово оръдие гаубица Д-20, реактивна система за залпов огън БМ-21 „ГРАД”, 122 мм самоходна минохвъргачка Б1-10 „Тунджа”, 122 милиметрова самоходна гаубица 2С-1 „Гвоздика“, бойни машини на пехотата БМП-23 и БМП-1, танк Т-72, тактически ракетен комплекс „Точка”, зенитно-ракетен комплекс „ОСА”, брониран автомобил „SAND CAT”, транспортно зареждащи машини на зенитни ракетни комплекси С-125 „Нева“ (SA-3) и С-200 „Вега“ (SA-5) и пускови установки от състава на зенитно-ракетен комплекс С-300 (SA-10). Клубът за военно-исторически реконструкции „Братя по оръжие“ ще представи техника от периода на Втората световна война: четириместна командирска кола „Кюбелваген Феномен Гранит-30“ (от 1936 г.), 12-местен триосен камион „Щайер 640“ (от 1940 г.) и 4-местен джип „Кюбелваген Фолксваген тип 82-КДФ“ (от 1943 г.), както и мотоциклети „Цундап-КС 750“ (от 1942 г.), „BMW R75“ (от 1943 г.), „BMW R12“ (от 1940 г.) и „BMW R35“ (от 1940 г). \r\nКомандващият парада генерал-майор Иван Лалов - заместник-командващ на Съвместното командване на силите, e роден на 9 август 1962 г. в с. Бреница, област Плевен. През 1987 г. завършва ВНВВУ „Г. Бенковски” в Долна Митрополия. Офицерският му път започва като младши пилот в авиобазата в Равнец. През годините последователно преминава през основни командни длъжности – старши пилот, командир на звено, началник щаб на ескадрила, командир на ескадрила, командир на Трета авиационна база „Граф Игнатиево”. Завършил е ВА „Г. С. Раковски”, както и специалност „Стратегическо ръководство на отбраната и Въоръжените сили” в Общовойсковия колеж по отбраната на Република Франция в Париж. От 6 май 2018 г. е заместник-командващ на Съвместното командване на силите. Генерал-майор Иван Лалов е офицер с отличен командирски опит и професионална подготовка, военен пилот I клас. Пилотирал е самолети L-29, L-39. МиГ-17, МиГ-21 и МиГ-29. За заслугите му към отбраната на страната и развитието на Българската армия е награждаван от министъра на отбраната с награден знак „Свети Георги Победоносец ІІ степен”, както и с предметни награди и грамоти. Владее английски и френски език.", "date": "2019.05.06", "title": "Честваме Деня на храбростта и празник на Българската армия"}
{"url": "http://www.focus-news.net/news/2019/05/06/2654543/ministar-predsedatelyat-boyko-borisov-prisastva-na-sabitieto-za-mir-s-negovo-sveteyshestvo-papa-frantsisk.html", "text": "Министър-председателят Бойко Борисов присъства на Събитието за мир с Негово Светейшество папа Франциск, което се проведе на пл. „Независимост“ в София. Това съобщиха от  Правителствената информационна служба . В него взеха участие представители на различните вероизповедания в България. Събитието е кулминацията в апостолическото пътуване на главата на Римокатолическата църква у нас, по време на което той отправи своето послание за мир към целия свят.  \r\nНа 7 мая премиерът Борисов ще изпрати папа Франциск на летище София, с което приключва посещението на Светия отец у нас.", "date": "2019.05.06", "title": "Министър-председателят Бойко Борисов присъства на Събитието за мир с Негово Светейшество папа Франциск"}
{"url": "http://www.focus-news.net/news/2019/05/06/2654249/prezidentat-i-varhoven-glavnokomandvasht-rumen-radev-shte-vzeme-uchastie-v-chestvaniyata-za-6-may-den-na-hrabrostta-i-praznik-na-balgarskata-armiya.html", "text": "Президентът и върховен главнокомандващ на Въоръжените сили Румен Радев ще вземе участие в тържествената програма за отбелязване на Деня на храбростта и празник на Българската армия. Това съобщиха от  прессекретариата на държавния глава . В 9.00 часа държавният глава ще участва в тържествения водосвет на бойните знамена и знамената светини на Българската армия и ще положи венец пред Паметника на Незнайния воин на пл. „Свети Александър Невски“ в София. В 10.00 часа президентът Румен Радев ще приеме почетния строй на представителните части на Българската армия на пл. „Княз Александър I“ в столицата.  \r\nДържавният глава ще произнесе тържествено слово по случай Деня на храбростта и празника на Българската армия.  \r\nОт 10.30 часа ще се проведе традиционният Гергьовденски парад на Въоръжените сили.", "date": "2019.05.06", "title": "Президентът и върховен главнокомандващ Румен Радев ще вземе участие в честванията за 6 май – Ден на храбростта и празник на Българската армия"}
{"url": "http://www.focus-news.net/news/2019/05/06/2654244/", "text": "Папа Франциск продължава апостолическата си визита в България, преди да отпътува за посещение в Северна Македония. \r\n***  Генералният секретар на НАТО Йенс Столтенберг ще направи визита в Турция. \r\n***  Държавният секретар на САЩ Майк Помео започва обиколка в европейските страни с първа спирка Финландия, където ще се проведе заседание на Арктическия съвет. \r\n***  Очаква се среща между първите дипломати на Вашингтон и Москва – Майк Помпео и Сергей Лавров. \r\n***  Вицепрезидентът на САЩ Майк Пенс представя американската космическа стратегия.", "date": "2019.05.06", "title": "Предстоящи международни събития за 6 май (Агенция „Фокус“)"}
{"url": "http://www.focus-news.net/news/2019/05/06/2654254/bdzh-shte-osiguri-dopalnitelni-mesta-vav-vlak-rodopi-ot-septemvri-za-dobrinishte.html", "text": "„БДЖ-Пътнически превози” ЕООД ще осигури 120 допълнителни места към състава на влак „Родопи”, който се движи по маршрута Септември-Добринище-Септември. Това съобщиха от пресцентъра на  БДЖ . Влаковата композиция ще пътува с увеличен състав във връзка с инициативата на Гражданско сдружение „За теснолинейката“ под мотото „На 6-ти май: Заедно в теснолинейката IV”. \r\nСъбитието се организира за четвърта поредна година по повод отбелязването на празника на град Якоруда и Гергьовден. \r\nТеснопътният влак ще замине от гара Септември в 08:46 ч. След неговото пристигане в гара Якоруда пътуващите с композицията могат да се отправят към Джерджевденските ливади, където местното население отбелязва празника на града и Гергьовден. \r\nЦената на билета от Септември до Якоруда е 4.60 лв., а за пътуване в двете посоки е 8.30 лв. Желаещите да пътуват могат да ползват различни оферти за намаление при пътуване в двете посоки, пътуване на групи или срещу представяне на железопътни карти, които дават право на намаление. \r\nДецата до 7-годишна възраст пътуват безплатно срещу представяне на документ, удостоверяващ възрастта им. \r\nБилетите за пътуването са вече в продажба и могат да бъдат закупени от билетните каси и бюрата във всички гари в страната. \r\nБДЖ традиционно подкрепя инициативи на любители на железопътния транспорт, които допринасят за пътуване към изконните ценности и корени на българщината и са свързани с отбелязването на празници, които носят духа на народната култура. Теснолинейната линия по маршрута Септември-Добринище е включена в списъка с най-интересните железопътни линии в Европа, публикуван в Пътеводителя за Европейските железопътни разписания, издаден от германските железници (DB). Средната скорост, развивана от теснолинейната композиция по маршрута е 40 км/ч. Линията преминава през множество живописни кътчета с многобройни тунели и мостове. По трасето се намира гара Аврамово, която е най-високо разположената гара на Балканския полуостров – на 1267 м надморска височина. Железопътната линия е с междурелсие 760 мм и дължина около 125 км, като започва от Горнотракийската низина, преминава през западните Родопи и Аврамовата седловина (разделяща Рила и Родопите) и достига разложкото поле в подножието на Пирин.", "date": "2019.05.06", "title": "БДЖ ще осигури допълнителни места във влак „Родопи” от Септември за Добринище"}
{"url": "http://www.focus-news.net/news/2019/05/06/2654252/balgariya-e-domakin-na-pilotno-obuchenie-na-ekipi-na-cherveniya-krast-ot-tsyal-svyat.html", "text": "От 6 до 15 май 2019 г. в Националния учебен център на БЧК в Лозен представители на 24 национални дружества на Червения кръст и Червения полумесец ще участват в Глобално обучение за координация, оценка и планиране по време на бедствия. То е част от дейностите по двегодишния проект „Доброволци на ЕС за хуманитарна помощ: Техническа помощ и изграждане на капацитет“, финансиран от Европейския съюз и осъществяван от Международната федерация на Червения кръст и Червения полумесец /МФЧК/ЧП/ съвместно с националните дружества на Червения кръст от Австрия, Италия, Холандия и България. Това съобщиха от пресцентъра на  БЧК . \r\nЦелта е членовете на екипите за действие при бедствия да бъдат подготвени да осъществяват ефективна координация, да се запознаят с необходимите инструменти и ресурси за извършване на адекватна оценка, планиране на операция и подпомагане на национално дружество в първата фаза на бедствието. \r\nПроектът „Доброволци на ЕС за хуманитарна помощ: Техническа помощ и изграждане на капацитет“ е поредна стъпка към разширяване на сътрудничеството между МФЧК/ЧП и ЕС в хуманитарната област.", "date": "2019.05.06", "title": "България е домакин на пилотно обучение на екипи на Червения кръст от цял свят"}
{"url": "http://www.focus-news.net/news/2019/05/06/2654550/papa-frantsisk-na-poseshtenie-v-balgariya-den-vtori-obzor.html", "text": "Продължава официалното посещение на папа Франциск в България, което е по покана на министър-председателя Бойко Борисов, отправена по време на посещението му във Ватикана на 25 май 2018 г. През втория си ден в България папа Франциск посети бежанския център в столичния кв. „Враждебна“ и град Раковски, където даде първо причастие на 242 деца и се срещна с католическата общност в града. Посещението на Светия отец в България завърши със събитие за мир в София, в което участваха представители на други вероизповедания у нас. На 7 май сутринта папата заминава за столицата на Северна Македония – Скопие, като на летището ще бъде изпратен от министър-председателя Бойко Борисов. Посещение на бежанския център в столичния кв. „Враждебна“ \r\nПри посещението си в бежанския център в столичния квартал „Враждебна“ папа Франциск се срещна с настанените там деца и семейства, както и със служителите в центъра. Семействата на бежанците поздравиха Светия отец с приветствено слово, а децата изпълниха български детски песни и му подариха картини, нарисувани от тях. „Много ви благодаря за вашето гостоприемство. Благодаря за тези толкова хубави песни -  те са, които носят радост във вашия път. Той не е винаги лесен, защото е изпълнен с болка. Трябвало е да оставите родината си и да търсите друга. Но винаги остава надеждата. Светът е изпълнен с емигранти, с хора, които търсят ново място за живеене, и техният път е един кръст. Благодаря ви за вашата добра воля и пожелавам всичко добро на вас и на вашите сънародници, които са останали във вашата родина. Молете се за мен“, обърна се папа Франциск към настанените в центъра. Света литургия с първо причастие на около 250 деца в Раковски \r\nОт бежанския център в София папа Франциск отиде в Раковски, където живее най-голямата католическа общност у нас. Там се бяха събрали около 14 000 души, желаещи да видят и да се докоснат до Светия отец. По традиция той разчупи протокола и направи обиколка сред присъстващите, ръкува се с част от тях и ги благослови преди да влезе в църквата „Пресвето сърце Исусово“. В храма папа Франциск даде първо причастие на 242 деца. Преди да приемат първото си причастие децата са били подготвяни в продължение на месеци за този ден от специален учител по вероучение. Те бяха облечени в бели дрехи, символизиращи чистота и празничност. Децата получиха от папата Франциск хляб и вино, които олицетворяват тялото и кръвта на Исус Христос. „Вие, скъпи деца, момчета и момичета, сте дошли тук, за да участвате в един прекрасен празник и съм сигурен, че няма да забравите този ден. Това ще бъде вашата първа среща с Господ. Първото причастие е важно, защото честваме Иисус, който остана до нас и никога няма да се отдели. Щастлив съм, че мога да споделя с вас този щастлив момент и да ви помогна да срещнете Иисус“, заяви в словото си папа Франциск. Специално за службата Светият отец носеше омофора, който вчера му беше подарен от премиера Бойко Борисов. \r\nВ поздрава си към папа Франциск Софийско-Пловдивският епископ монсеньор Георги Йовчев заяви, че католиците от цяла България с радост приветстват папата на своя земя, която е земя на вярата. Той благодари на папа Франциск и от името на децата, които бяха дошли в храма от цялата страна заедно със своите родители. „Всички тези деца са извървели един дълъг духовен път преди да дойдат тук за първата си среща с Иисус Евхаристия“, каза още епископът. Той изтъкна, че по този път те винаги са били придружавани от своите родители и свещеници, които са ги научили не само за важността на великото събитие, което ще преживеят, но са ги накарали и да разберат, че това важно събитие ще промени напълно живота им. \r\nСлед приключването на светата литургия папа Франциск беше поканен на обяд в манастира на сестрите-францисканки \"Св. Елисавета“. Блюдата по време на обеда са били приготвени лично от жените в светата обител. Среща с католическата общност в Раковски \r\nСледобед папа Франциск се срещна с католическата общност на Раковски в църквата \"Свети Архангел Михаил\" в кв. „Секирово“. Там Светият отец се обърна със специално слово пред българската и световна общност, чрез което изпрати послания за мир, разбирателство, вяра и позитивизъм. „Живеем във време, когато лепим прилагателни на хората, а Бог иска друго. Трябва да бъдем внимателни в поставянето на етикети на другите. Трябва да преминем от културата на прилагателните към културата на съществителните“, заяви папа Франциск. Той отправи послание и към семейните двойки, в което подчерта, че е нормално обичащите се двойки да се карат, но не трябва да завършват деня с война. Главата на Римокатолическата църква посъветва и младите хора да уважават възрастните, защото те са корените на обществото и са живата памет на нашата вяра. „Младежите и възрастните трябва да комуникират без страх помежду си, за да имат бъдеще“, заяви папа Франциск. Събитие за мир \r\nКулминацията на посещението на папа Франциск в София беше последното събитие, предвидено в програмата му, по време на което представители на различни вероизповедания се помолиха заедно за мир. Церемонията се проведе на столичния пл. „Независимост“, като мястото беше избрано символично, тъй като се намира в близост до църква, синагога и джамия, което е израз на единство и толерантност. През цялото време шест деца от различни вероизповедания държаха запалени факли, символ на победата на светлината над мрака на насилието. В молитвата не участва единствено представител на Българската православна църква, тъй като от Св. Синод заявиха, че каноните не допускат общо богослужебно или молитвено последование с папата заради православните правила. Сред официалните гости на събитието бяха президентът, премиерът, министри, представители на местната власт, религиозни лидери и др. В словото си папа Франциск посочи, че трябва да имаме активен и укрепен мир срещу всички форми на безразличие. „Мирът изисква и моли да направим от диалога път за взаимно опознаване, за да се срещнем в това, което ни обединява, да се уважаваме в това, което ни разделя, и да се научим да гледаме на бъдещето като възможност“, каза още Светият отец.", "date": "2019.05.06", "title": "Папа Франциск на посещение в България – ден втори (ОБЗОР)"}
{"url": "http://www.focus-news.net/news/2019/05/06/2654256/api-ot-1400-ch-do-2000-ch-se-spira-dvizhenieto-na-kamioni-nad-12-t-po-magistralite-shte-ima-dve-lenti-za-sofiya-i-edna-za-burgas-i-varna-v-uchastatsite-s-remont-na-am-trakiya-i-hemus.html", "text": "В последния от трите почивни дни за Гергьовден, от 14.00 ч. до 20.00 ч. се спира движението на камионите над 12 тона по автомагистралите (АМ) и най-натоварените пътища. Това съобщиха от пресцентъра на  Агенция „Пътна инфраструктура“ . (АПИ) Целта е повишаване на безопасността и увеличаване на пропускателната способност на републиканската мрежа. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика и повишаване безопасността на движение от 10 ч. на 5 май - неделя, до 10 ч. на 7 май - вторник, когато много хора ще пътуват към столицата, в участъците с ремонт на АМ „Хемус“ и „Тракия“ ще има две ленти за София и една за Варна или Бургас. Целта е по-лесно предвижване в пиковите дни. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно.  \r\nНа АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата.  \r\nЗа да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути: \r\n- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ „Тракия“; \r\n- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ „Тракия“; \r\n- пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. \r\nНа АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“. \r\nВ участъците при 19-ти км /виадукт „Потоп“/ и при 36-ти и 37-ми км /виадукт „Коренишки дол“/ от 10 ч. в неделя - 5 май, до 10 ч. във вторник - 7 май, ще има две ленти за София и една за Варна.  \r\nНа виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. \r\nВ отсечките с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.  \r\nЗа улеснение на трафика през Владая и повишаване на пътната безопасност на 6 май /понеделник/ ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. \r\nКарта с временната организация на движението по участъците от републиканската пътна мрежа в празничните дни през 2019 г. може да бъде видяна в приложения линк -  .", "date": "2019.05.06", "title": "АПИ: От 14.00 ч. до 20.00 ч. се спира движението на камиони над 12 т по магистралите, ще има две ленти за София и една за Бургас и Варна в участъците с ремонт на АМ „Тракия“ и „Хемус“"}
{"url": "http://www.focus-news.net/news/2019/05/06/2654245/gergyovden-e.html", "text": "На 6 май във всички епархии на Българската православна църква се прославя името на св. великомъченик Георги Победоносец. Той е един от най-тачените светци, мъченик за Христовата вяра, почитан и от източните, и от западните християнски църкви, а също така и в исляма. Роден е през 3 век в Кападокия (днешна Турция) в християнско семейство. Баща му е служил като офицер в римската армия, младият Георги следва пътя на баща си и постъпва на служба в армията, където се проявява като добър войник и бързо се издига във военната йерархия, като става част от личната гвардия на Диоклециан. Той издава едикт за систематично преследване на християните в цялата империя. На Георги е заповядано да вземе участие в преследванията, но вместо това той се обявява за християнин и критикува решението на императора.Разяреният Диоклециан нарежда Георги да бъде подложен на мъчения и да бъде екзекутиран като предател през 303 г. Тялото на свети Георги е погребано в Лида. Скоро след това християните започват да го почитат като мъченик за многото чудеса, които извършил след смъртта си като небесен воин и закрилник. \r\nГергьовден е най-големият български пролетен празник, за който в народните песни се пее, че е „по-личен и от Великден \".  Празникът поставя началото на летния обреден календар, който приключва с Димитровден. Свети Георги е може би най-почитаният светец на българите, той е тачен като покровител на земеделците и най-вече на овчарите и стадата. В народното въображение и иконографията той винаги е на кон и въоръжен, а в нозете му е убитата ламя. \r\nЗа празника е характерен и обредът с коленето на агне в чест на светеца, покровител на овцете. Обикновено се избира първото родило се мъжко агне. Преди да се заколи, то се окичва с венец, захранва се със зелена трева, трици и сол и се запоява с вода; на десния му рог се запалва свещ, свещеникът или стопанинът го прекадяват с тамян. Агнето се коли вкъщи при огнището или до източната стена на къщата, като се гледа кръвта му да изпръска стената. По опръсканата на стената кръв гадаят за реколтата през годината или за здравето на домашните. Останалата кръв се събира в съд и се заравя в земята на място, където не се стъпва. \r\nЗапазва се кокалчето от десния преден крак на агнето - с него на другата година украсяват гергьовденските обредни хлябове. Пази се и костта от предната плешка - с нея лекуват децата. Агнето се пече цяло и цяло се отнася за освещаване в църква или направо на празничната трапеза, където свещеникът или най-старият стопанин го прекадяват.  \r\nНа Гергьовден се приготвят и обредни хлябове. Около времето на трапезата се изпълняват обичаи и обреди с брачна насоченост. Край трапезата и през целия ден се играят гергьовденски хора.  \r\nДенят 6-ти май е и Празник на Българската армия. Започва да се чества още със създаването й. На 1 януари 1880 г. с Указ № 1 княз Александър I учредява първото българско отличие - ордена “За храброст”. Той е предназначен само за отличили се по време на война българи, проявили мъжество, героизъм и подвизи на бойното поле. С указ от 9 януари същата година се постановява честването на празника. На този ден Българската православна църква отслужва традиционнен водосвет на бойните знамена, флаговете и знамената-светини на Българската армия пред паметника на Незнайния воин в София. Ще бъдат поднесени цветя и венци в памет на загиналите български воини.  \r\nНа този ден празник имат редица градове в страната, сред които Пещера, Каварна, Русе, Поморие. Храмов празник празнуват десетки църкви и манастири, сред които Зографският манастир на Света Гора – Атон, Букоровският манастир, Гложенският манастир, Кремиковският манастир, както и най-старият архитектурен паметник в столицата – ротондата „Св. Георги“ – от края на 3-ти и началото на 4-ти век. Гергьовден, наричан още Гергьовден, Гергевден, Гюрговден, Герги, Джурджевдан е почитан и сред християни и мюсюлмани.", "date": "2019.05.06", "title": "Гергьовден е"}
{"url": "http://www.focus-news.net/news/2019/05/06/2654257/interfaks-mayk-pompeo-potvardi-che-na-sreshtata-sas-sergey-lavrov-shte-bade-obsaden-vaprosa-za-venetsuela.html", "text": "Държавният секретар на САЩ Майк Помпео потвърди, че на срещата с руския външен министър Сергей Лавров във финландския град Раваниеми ще бъде обсъден въпроса за Венецуела, но не е уверен, че ще бъде постигната договореност, предаде агенция  Интерфакс .  \r\n„Аз, разбира се, ще повдигна въпроса за Венецуела. Това ще бъде една от многото теми, които ще обсъдим с външния министър Лавров. Що се касае до конкретни договорености, то това може да покаже само времето“, заяви Помпео, в интервю пред телевизия CBS.  \r\nПо-рано руският външен министър потвърди, че Венецуела ще бъде една от основните теми на преговорите между ръководителите на външнополитическите ведомства на двете страни, допълва агенцията.   Светлин Божков", "date": "2019.05.06", "title": "Интерфакс: Майк Помпео потвърди, че на срещата със Сергей Лавров ще бъде обсъден въпроса за Венецуела"}
{"url": "http://www.focus-news.net/news/2019/05/06/2654251/api-za-kratko-shte-bade-spryano-dvizhenieto-po-avtomagistrala-trakiya-mezhdu-119-ti-i-165-ti-km-za-poseshtenieto-na-papa-frantsisk-v-rakovski.html", "text": "За кратки интервали от време преди обяд и в следобедните часове ще бъде спряно движението по автомагистрала „Тракия“ в участъка от 119-ти до 165-ти км. Това съобщиха от пресцентъра на  Агенция \"Пътна инфраструктура\" (АПИ) . Ограничението е във връзка с посещението на папа Франциск в Раковски.  \r\nОбходният маршрут в посока Бургас е от пътен възел „Пловдив-Запад“ при 119-ти км на автомагистрала „Тракия“ по път I-8 към с. Поповица, а след това по път II-66 Поповица - Чирпан към пътен възел „Плодовитово“ при 165-ти км на АМ „Тракия“, и обратно за пътуващите към София.", "date": "2019.05.06", "title": "АПИ: За кратко ще бъде спряно движението по автомагистрала  „Тракия“ между 119-ти и 165-ти км за посещението на папа Франциск в Раковски"}
{"url": "http://www.focus-news.net/news/2019/05/06/2654255/evropeyski-izbori-2019-kandidatite-za-evrodeputati-ot-gerb-i-sds-mariya-gabriel-i-asim-ademov-shte-posetyat-dobrinishte.html", "text": "Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Асим Адемов ще посетят Добринище по случай традиционния ритуал \"Топене на китки\". Това съобщиха от пресцентъра на  ГЕРБ . Те ще бъдат придружени от областния координатор на ГЕРБ- Благоевград и народен представител в 44-ото Народно събрание Даниела Савеклиева. Събитието ще се проведе от 9.00 часа на централния площад.", "date": "2019.05.06", "title": "Европейски избори 2019: Кандидатите за евродепутати от ГЕРБ и СДС Мария Габриел и Асим Адемов ще посетят Добринище"}
{"url": "http://www.focus-news.net/news/2019/05/06/2654261/denyat-5-may-v-balgarskata-istoriya.html", "text": "На 5 май 1876 г. по стар стил (16 май 1876 г. по нов стил) турската потеря потушава въстанието в Батак. През 1903 г. е съставен кабинет начело с безпартийния ген. Рачо Петров и започва Втори стамболовистки режим. През 1916 г. с Указ на цар Фердинанд е утвърден Закон за военните въздухоплаватели. През 1922 г. след обиск са разкрити документи, уличаващи белогвардейските части в България в действия против властите. България се присъединява към оръжейното ембарго, наложено от ООН на Югославия заради военния конфликт в Косово, през 1998 г. На 5 май са родени: Екзарх Йосиф І- църковен и просветен деятел, публицист и преводач, Сергей Дмитриевич Станишев – политик, Крум Лекарски - зам.-министър на войната. На тази дата умират: Петър Попйорданов- актьор, Иван Каранджулов - политик, общественик и юрист и поетът Георги Братанов. \r\n2016 г. \r\nБългария е първата европейска държава, която подписа с Турция двустранен протокол за прилагане на Споразумението за връщане на нелегалните мигранти на територията на Турция, сключено между ЕС и Анкара. Целта на протокола е да осигури връщането на бежанците, влезли нелегално в България, обратно на турска територия, а също и да пресече пътищата на нелегалната миграция и на хората, организиращи нелегалния трафик. \r\n2016 г. \r\nФормулярите за лечение на деца в ЕС S2 вече ще бъдат разписвани само от здравния министър и управителя на НЗОК, а не както досега от управителя на Фонда за лечение на деца. \r\n2004 г. \r\nСофийският градски съд решава столичният кмет Стефан Софиянски да бъде отстранен от поста си до приключване на разследването по сделката за Централните хали. Съдия Петя Шипкова посочва като основен аргумент, че със служебното си положение кметът може да повлияе на свидетелите, които са му подчинени и ще бъдат разпитани като свидетели. Мярката е наложена по искане на прокуратурата, която проверява случая. Магистратите постановяват, че кметът е ощетил общината, като е апортирал сградата на Халите и прилежащия й терен по балансовата им стойност, която е многократно по-ниска от реалната им оценка. На 12 май 2004 г. Софиянски обжалва решението на съда. Съставът на Софийски апелативен съд - Галина Тонева, Антоанета Данова и Мина Топузова потвърждава отстраняването от длъжност на столичния кмет. \r\n2001 г. \r\nЗапочва двудневната Дванадесета национална конференция на СДС, която приема предизборната програма на коалицията ОДС - СДС, Народен съюз (ДП и БЗНС-Народен съюз), НДПС и БСДП. В предизборната си програма СДС обещава, че през следващия си мандат ще постигне 420 лв. средна заплата, 160 лв. средна пенсия и ще открива по 100 000 работни места годишно. \r\n1998 г. \r\nБългария се присъединява към оръжейното ембарго, наложено от ООН на Югославия заради военния конфликт в Косово. \r\n1992 г. \r\nПарламентът приема декларация, с която се признава задължителната \r\nюрисдикция на Международния съд в Хага. Главният съдебен орган на ООН разглежда правни спорове между държавите, свързани с нарушаване на международни договори, задължения или възникващи при тяхното тълкуване. Приема задължителни решения по всички спорове, които държавите му предоставят за разглеждане и дава консултативни заключения по правни въпроси и по искане на Общото събрание, на Съвета за сигурност и на други органи на ООН. \r\n1936 г. \r\nВ София започва да излиза всекидневникът \"Нова камбана\". Изданието е продължение на в. \"Камбана\" (1907–1919 г. и 1925–1935 г.).Директор-издател е Л. Т. Поповски, а редактори са Тр. Доброславски, П. Карчев и Г. Ив. Вълков. \"Нова камбана\" поддържа връзки с Политическия кръг \"Звено\". Сътрудници са Т. Павлов, Г. Бакалов, Н. Вапцаров, Мл. Исаев, Б. Делчев и др. \r\n1925 г. \r\nПубликуван е Закон за настаняване на работа и осигуряване при безработица. Създават се първите държавни и общински трудови борси и временни компенсации при безработица. \r\n1922 г. \r\nСлед обиск са разкрити документи, уличаващи белогвардейските части в България в действия против властите. На 11 май те са разпуснати с постановление на правителството, а висшите чинове са арестувани и екстернирани. До края на годината са закрити всички военни формирования и руската императорска легация в София. По решение на конференцията на посланиците на Антантата от 17 май оръжието на Врангеловата армия е предадено на Съглашението. През 1922 г. е извършен опит на българската буржоазия съвместно с белогвардейските войски на барон Врангел да свали от власт правителството на Александър Стамболийски. Врангеловите войски са настанени в България през 1921 г. под натиска на Антантата. Това са крупни въоръжени части – около 24 000 души, със своя организация, съд и военни училища. Конституционният блок влиза в преговори с Врангеловите генерали за общи действия срещу правителството на БЗНС. БКП научава за подготвяния заговор и започва да публикува на страниците на в. \"Работнически вестник\" изобличителни материали. Тя призовава трудещите се да се борят за изгонването на белогвардейските заговорници от България. Правителството на Ал. Стамболийски пристъпва към екстрадиране на провинилите се Врангелови офицери. Впоследствие хиляди врангелисти се завръщат в Съветска Русия. \r\nПьотър Николаевич Врангел е руски дворянин, барон, гвардейски офицер, генерал-лейтенант (1917 г.). Завършва Минния институт в Петербург (1901 г.) и постъпва на служба в Лейбгвардейския конен полк. През 1902 г. е произведен в чин офицер. Той участва в Руско-японската война. През 1910 г. завършва Николаевската академия на Генералния щаб . По време на Първата световна война е командир на кавалерийски корпус. След болшевишкия преврат (1917 г.) постъпва в национално-патриотичната Доброволческа армия, в която командва конна дивизия и конен корпус. Той е командващ Доброволческата армия от декември 1919 г. до януари 1920 г. Пьотър Врангел участва и в Гражданската война и защитава демокрацията, свободата и правата на човека от настъплението на болшевиките. След поражението на доброволческата армия е емигрант. Автор е на мемоари \"Записки\" (1928 г.). \r\n1916 г. \r\nС Указ на цар Фердинанд е утвърден Закон за военните въздухоплаватели. \r\n1912 г. \r\nВ Тиквешко при засада, устроена от турски войски, е убит Пере Тошев. След Младотурската революция 1908 г. той участва в списването на сп. \"Културно единство\" и е редактор на в. \"Конституционна заря\". През 1910–1911 г. е екзархийски училищен инспектор на българските училища в Солунско. \r\nПере Тошев е деец на македоно-одринското революционно движение. Роден е през 1865 г. в Прилеп. Участва като доброволец в Сръбско-българската война 1885 г. След войната учителства в Пловдив и в няколко родопски села. През 1888–1889 г. предприема опит за създаване на революционна организация на българското население в Солун. В началото на 90-те години на ХIХ век Тошев следва литература във Висшето училище в София (днес СУ \"Св. Климент Охридски\"). От есента на 1892 г. е в Македония и продължава учителската си дейност. След създаването на ВМОРО Пере Тошев е един от близките съратници на Даме Груев и взема дейно участие в учредяването на революционни комитети в Прилеп, Скопие и Битоля. След Солунския конгрес на ВМОРО през 1896 г. подпомага Гоце Делчев в работата му над програмата и устава на организацията. През 1901 г. той е арестуван, осъден на 101 г. крепостен затвор и изпратен на заточение в Подрумкале, Мала Азия. Година по-късно е амнистиран и екстерниран в България. През този период взема участие в подготовката на Илинденско-Преображенското въстание 1903 г. По време на въстанието е ръководител на четите в Прилепско. След неуспеха на въстанието продължава революционната си дейност. По време на Рилския конгрес през октомври1905 г. Пере Тошев, заедно с Даме Груев и Тома Попантов, е избран за член на ЦК. На конгреса в Рилския манастир се приема нов устав и правилник и името Вътрешна македоно-одринска революционна организация (ВМОРО). \r\n1904 г. \r\nВ София от печат излиза първият брой в. \"Свободно слово\". Той е орган на Либералната партия и просъществува до 3 юни 1912 г. Излиза 2 пъти седмично. Главен редактор е Ф. Ганчев, а отговорен редактор: Кр. Чешмеджиев. \"Свободно слово\" е наследник на в. \"Свободна дума\" (17 март 1901 г.–22 април 1904 г.). \r\n1903 г. \r\nОбразуван е кабинет начело с безпартийния ген. Рачо Петров, в който влизат дейци на Народнолибералната партия. Започва Втори стамболовистки режим. Ген. Рачо Петров е роден на 12 февруари 1861 г. в Шумен. Получава офицерско звание през 1878 г., след което завършва и Военна академия в Русия през 1883 г. В Сръбско-българската война 1885 г. е началник-щаб на българската войска. Той участва и в потушаването на военните бунтове 1887 г. на офицерите русофили в Силистра и Русе. От юни до август същата година е военен министър в кабинета на д-р К. Стоилов. През април 1894 г. отново заема същия пост, който запазва и в кабинета на народняците, дошли на власт след падането на първия стамболовистки режим през май 1894 г. Недоволен от външнополитическия курс на правителството, през ноември 1896 г. генерал Петров си подава оставката. Отново се включва в политическия живот на страната през януари 1901 г., когато оглавява служебен кабинет, просъществувал до следващия месец. От май 1903 г., когато оглавява и Министерството на външните работи и изповеданията до октомври 1906 г. отново участва в управлението на страната. По време на Междусъюзническата война 1913 г. генерал Петров е командващ Трета армия. След въвличането на България в Първата световна война 1914-1918 г. е назначен за военен губернатор на Македония. Като военен и държавен деец той съдейства за налагането на личния режим на Фердинанд I. Рачо Петров е съден като един от виновниците за двете национални катастрофи през 1913 г. и 1918 г. и съответно е хвърлен в затвора. \r\n1876 г. \r\nНа 05 май 1876 г. по стар стил (16 май 1876 г. по нов стил) турската потеря потушава въстанието в Батак. ЛЕТО 1876 – Текат дните на една тревожна пролет. Март, април... Един народ се готви за смъртен бой в името на свободата си. Мъже, жени, млади и стари. Всички! \r\nТайни пароли, тайни събрания. Съзаклятници шепнат думите на Апостола Левски: „Нож трябва да играе, нож, мастилото вече не помага. Наместо сълзи, ние сме се захванали да леем куршуми, наместо пъшкане и молене, ние точим ножовете си...” \r\nПо решение на Българския революционен централен комитет (БРЦК) в Гюргево, българите се готвят за всенародно въстание. Територията, населена с българи е разделена на четири революционни окръга. Във всеки окръг са определени организатори – апостоли, със задача: във всяко селище да се създаде революционен комитет, който да организира населението по места. \r\nВ ІV Революционен окръг с център гр.Панагюрище действията на въстаниците са най- активни. В пределите на този революционен окръг попада и Батак. \r\n21 февруари 1876 г. – Тодоров ден. Апостола Волов пристига в Батак. С препоръчителните си писма от Пазарджишкия комитет той отива в къщата на видния батачанин Петър Горанов. Свикани са по-издигнатите местни люде. Волов държи пламенно слово: „България трябва да въстане!” \r\nИзбран е Революционен комитет: Петър Горанов-председател, Трендафил Керелов, Ангел,Стефан и Петър Трендафилови Керелови, Иван Божин, Вранко Паунов, Тодор поп Нейчев, Димитър Гълев Коларов, Петър Банчев, Стоян Стойчев, Горьо Хр. Кавлаков. Съзаклятниците полагат клетва. \r\n14 април 1876 г. – Събранието в местността Оборище. Апостолите на ІV революционен окръг решават, че подготовката е достатъчно напреднала, за да се извърши обща проверка на силите, да се начертае окончателният план за действие и да се определи началната дата на въстанието. На събранието в Оборище се събират 65 души, представляващи 58 села и градове. Батачани изпращат Петър Горанов. На Оборище Горанов, както и останалите депутати- дава отчет за извършеното в Батак. При около 2000 души, годни да носят оръжие, Батак разполага с 500 кремъклийки, 380 пищова, 6 револвера, 8 чифтета, 50 шишенета, около 150 ятагана и маждрака и около 30 000 фишека. Приготвят се черешови топчета ( прави се опит да се отлее метален топ), да се доставят по-съвременни оръжия от чужбина, както и бойни бинокли. \r\n14-17 април 1876 г – Панагюрище. Заседава избраната на събранието в Оборище Военна комисия. Формулиран е окончателния план на въстанието в ІV революционен окръг. В този план, на Батак, като планинско и по-непристъпно селище е определено стратегическо място. В него трябва да се съсредоточи населението на всички български села между Перущица и Костенец, от Марица до Пирин и 12-те Разложки села. \r\n21 април 1876 г. – Евтим Пунчев, Георги Христосков и Георги Кавлаков донасят на Петър Горанов калпак с лъвче, изпратен му от Иван Ръжанков от Пазарджик. Това e единствения знак, получен в Батак за началото на въстанието. Кървавото писмо, препратено от Петлешков от Брацигово, член на Военната комисия, попада в предателски ръце и не стига в Батак. \r\nНощта срещу 22 април 1876 г.- Историческо заседание на Революционния комитет в Батак. Взето е решение - БАТАК въстава. Избран е Революционен съвет: Петър Горанов- главен воевода; Трендафил Тошев Керелов – пръв съветник; Ангел и Стефан Керелови - петстотници; избрани са стотници и петдесятници. В 3 часа сутринта воеводата Петър Горанов провъзгласява Батак за свободен и независим от султанската власт. Организираният въоръжен състав наброява 1100 души, а конницата на воеводата- 50 души. Въстаниците заемат позициите и предните стражи около Батак. \r\n23 април 1876 г. На мегдана в Батак се събират въстаници и население. Петър Горанов се обръща към тях с пламенна реч за свободата. Свещениците Нейчо Паунов и Петър поп Илиев освещават въстаническото знаме и благославят бунтовното начало. \r\nСъщия ден – Петлешков изпраща от Брацигово копие на „Кървавото писмо” до батачани. \r\n24 април 1876 г-Стефан Керелов и Димитър Тенчев убиват турските полицаи Караджа Асан и Помак Мустафа. От началото на въстанието до този момент са убити 10 турски заптиета. \r\n25 април 1876г. В местността Керелова тумба сред Баташкото поле пред баташките воеводи падат на колене бейовете, довчерашните господари, и молят милост и пощада за населението на съседните Чепински села. Това е първата дипломатическа среща, на която е призната БАТАШКАТА РЕПУБЛИКА. \r\n26 април 1876 г. – При м.Попов чучурук, под Батак се срещат за първи път от началото на бунта пратеници на Петлешков с баташките въстаници. Обсъден е въпросът за пренасяне на Брациговския въстанически пункт в Батак. \r\n27 април 1876 г.- След повторна среща с хората на Георги Ангелиев-главнокомандващ в Брацигово, батачани провождат 200 коня обоз и 60 въстаници за прехвърлянето. Обозът е пръснат от турска войска при с. Чанакчиево /дн.Розово/ и планът- провален. \r\n28 април 1876 г.- Воеводата Горанов провожда куриери до центъра Панагюрище. Ангел Керелов и Костадин Вранчов стигат до Белово и са принудени да се върнат, без да изпълнят възложената им мисия. \r\n29 април 1876 г.- Стражата в м. Семералан донася вестта за приближаването на многобройна башибозушка армия откъм Доспат. \r\n30 април 1876 г.- Батак осъмва обграден от 8 хилядна башибозушка армия. По височините се веят турските знамена, пищят зурните и тягостно думкат тъпани. \r\n- Първите боеве започват на позициите „Св.Троица” и „Кънева борика”. Геройски се защитават позициите „Гробето”, „Беглишките хармани”, „Калино бърдо”. На „Галагонката” падат последователно 4 турски байрактари. Въстаниците се командват от Колю Църпев и Т.Колчов. Силите са катастрофално неравностойни. Обръчът се стяга. \r\n- При създалата се обстановка Революционния съвет взема решение за пробив на отбраната и спасяване на населението. През нощта опитът им се увенчава с успех-обръчът е пробит при Пищроневото дере. За съжаление само около 800 души тръгват след Петър Горанов и Стефан Керелов. Изтеглят се в гората и се спасяват кой както може. \r\n1 май 1876 г. Батак пламва от четири страни. По-масивните къщи се укрепват и бранят до последния жив човек. \r\n2 май 1876 г. \r\n-Тежки боеве при Богдановата къща. Избити и брутално заклани са около 500 батачани. \r\n- Училището – крепост „Кирил и Методий” изгаря заедно с укрилите се в него 200 жени и деца. \r\n- Ахмед ага Барутанлията дава лъжливи обещания пред Ангел Кавлаков за пощада на баташкото население. Той поискал незабавно предаване на оръжието, след което батачани можели да излязат да спасяват горящите си къщи, а башибозукът щял да се оттегли. \r\nБатачани не се доверяват на Барутанлията, та пращат първенците си още веднъж да чуят клетвите му. Вместо това Ахмед ага ги взема за заложници и този път батачани предават оръжието си и се пръсват да спасяват от огъня къщите си. \r\nТогава Барутанлията заповядва общо клане и плячкосване на Батак, започвайки от намиращите се в неговия стан баташки първенци, като сам дава пример за варварска жестокост. По негова заповед старецът Трендафил Керелов е кълцан, пробождан и още жив опечен на ръжен. \r\n- Неравен бой се води в двора на църквата „Света Неделя”. Около 2000 души намират смъртта си. \r\n3 май 1876 г. – Защитата на църквата продължава. Трето денонощие укрепилите се в нея батачани устояват на неспиращия за миг огън на пушките, жиленето на пчелите, задушливият дим от запалената с газ слама, жаждата... Башибозуците правят опит да изгорят църквата. Последни отчаяни боеве. Пленените живи батачани избират дръвника пред чалмата. \r\n4 май 1876 г.- Ахмед ага Барутанлията получава заповед от пазарджишкия каймакамин Али бей „да пресуши баташкия корен”, за да не остават живи свидетели на нечуваните злодейства. Оцелелите са отведени при училището и на дървения мост пред него става последното клане. \r\n5 май 1876 г. – Богатото родопско село осъмва сринато и опожарено. Изпепелени са 700 къщи, загиват около 5 хил. от 6-7 хил. население на Батак. Остава да стърчи само църквата „Света Неделя”. Запаления в нея пожар поглъща красивия резбован иконостас и овъглява дървените детайли. Но камъкът спасява църквата от пълно унищожение и разруха. \r\nТова е краят на баташката кървава пролет 1876 г. Слънцето се скрива зад облаци дим, птиците спират своята песен, а Стара река тече много дни кървава... \r\nПрез тази пролет батачани не засяват нивите си, напускат чарковете си, прежалват домовете си, челядта си и себе си пред олтара на Отечеството. \r\n1873 г. \r\nТурските власти в Хасково провеждат първите разпити на Атанас Узунов, но той отказва да даде отговор на поставените му въпроси. Разпитани са и други хасковски граждани, между които са и комитетските дейци Стоян Заимов, Мирчо Попов, Петър Берковски. Ден по-рано Атанас Узунов е заловен при опит да убие хасковския чорбаджия хаджи Ставри Примо. По-късно са арестувани и други членове на Хасковския революционен комитет. Руският вицеконсул в Пловдив Найден Геров прави опит да ги освободи или намали присъдите им. През декември 1873 г. Узунов е осъден на 15 години каторга в медните рудници на Мадена (Аргана Мадени). Решението за убийството на Хаджи Ставри се взима на заседание на Хасковския революционен комитет, тъй като той е подозиран в предателство. \r\n1204 г. \r\nПратеници на цар Калоян пристигат в Константинопол с предложение за мир. По това време градът е завладян от кръстоносците. Рицарите твърдят, че българският цар незаконно владее земя, която принадлежи на византийския император, а сега принадлежи на тях - неговите победители. Като господари на европейския югоизток те изискват цар Калоян да се откаже от престола и да им се покори, като заплашват, че в противен случай ще навлязат в страната му. \r\nВ този период българският владетел активно действа относно затвърждаването на позициите си. В края на лятото на 1204 г. завършват преговорите с папа Инокентий ІІІ, в които участва и българският архиепископ Василий. Събитията на Балканите стимулират активността както на българския владетел, така и на папата. След дълга преписка и размяна на пратеници е сключен договор, с който българският владетел се задължава да приеме върховенството на Римската църква, срещу което трябва да получи най-висше признание за царското си достойнство и патриаршески сан за главата на българската църква. Така на 8 ноември с тържествена церемония в Търново цар Калоян получава корона, скиптър и знаме като знаци на владетелско достойнство от кардинал Лъв, легат на папа Инокентий ІІІ. Титлата, която получава е крал. В цялата си дълга кореспонденция с папата Калоян иска за себе си титлата император, а за своя архиепископ – титлата патриарх. От името на владетеля си, ръководителят на българската църква Василий, в писмо до папата му съобщава, че легатът Лъв “ме посвети за патриарх” и “короняса и благослови император Калоян”. \r\nСъщевременно в този период цар Калоян сключва с византийските аристократи от тракийските градове съюз за съвместни действия срещу латинците. Предложението е на ромеите, които изпращат при българския цар пратеници с обещанието, че “ще го обявят за император и всички ще му се подчиняват”. При преговорите е изработена тактика за съвместните действия. Започва подготовка на въстание във всички градове в Тракия. Цар Калоян поема задължението да подкрепи въстаниците със своята армия. \r\nНа 14 април 1205 г. българският владетел разбива войската на кръстоносците в битката при Одрин. На бойното поле Калоян пристига с цялата българска армия и 14 000 кумани. Маневрената куманска конница предприема лъжлива атака срещу латинския лагер и увлича рицарите в преследване. Така неорганизирано те се отдалечават от своя лагер, за да достигнат до очакващата ги в засада българска войска. Затворени в плътен кръг, латините се оказват срещу очакващите ги в засада отряди на Калоян. Някои от спасилите се рицари след време признават, че в битката при Одрин загива “цветът на рицарската войска”. Император Балдуин е пленен и отведен в Търново. Малкото рицари, които успяват да избягат от полесражението, бягат към Родосто и Константинопол. \r\nСлед тази битка българската държава се утвърждава като първостепенна политическа и военна сила на Балканите. Скоро Калоян превзема Пловдив и се насочва на юг към Солунското маркграфство. Успява да освободи за кратко време редица крепости - Серес, Костур, Битоля, Охрид и др., и стига до стените на Солун. След заговор, в който участват и български боляри, недоволни от прекомерното засилване на централната власт, цар Калоян е убит от куманския вожд Манастър. На тази дата са родени:", "date": "2019.05.06", "title": "Денят 5 май в българската история"}
{"url": "http://www.focus-news.net/news/2019/05/06/2654262/evropeyski-izbori-2019-kandidatat-za-evrodeputat-ot-listata-na-gerb-i-sds-za-izborite-za-evropeyski-parlament-emil-radev-shte-posetyat-oblast-dobrich.html", "text": "Кандидатът за евродепутат от листата на ГЕРБ и СДС за изборите за Европейски парламент Емил Радев ще посетят област Добрич, съобщиха от пресцентъра на  ПП ГЕРБ . Той ще бъде придружен  от народния представител Даниела Димитрова. \r\nОт 12.00 ч. те ще посетят село Стефаново, община Добричка, което отбелязва своя празник.   \r\nПо-късно Емил Радев ще посети град Добрич, където в Етнографската къща се провежда възстановка на обичаите за Гергьовден и ще се проведе изложба на хлябове. \r\nОт 14.00 ч. кандидатът за евродепутат ще бъде гост на празника на село Люляково, община Генерал Тошево.  \r\nОт 16.00 ч. ще се присъединят към жителите и гостите на село Езерец, община Шабла, които също празнуват на Гергьовден. \r\nВ 18.00 ч. Емил Радев ще се срещна с членове и симпатизанти на ГЕРБ от община Каварна. Срещата ще се проведе в офиса на партията.", "date": "2019.05.06", "title": "Европейски избори 2019: Кандидатът за евродепутат от листата на ГЕРБ и СДС за изборите за Европейски парламент Емил Радев ще посетят област Добрич"}
{"url": "http://www.focus-news.net/news/2019/05/06/2654265/sliven-narodni-borbi-shte-se-provedat-za-gergyovden-v-selo-zhelyu-voyvoda.html", "text": "И тази година село Желю войвода ще бъде домакин на превърналите се вече в традиция народни борби. На Гергьовден селото отбелязва и своя празник. Това съобщиха от пресцентъра на  Община Сливен . \r\nТурнирът ще се проведе на стадиона на селото. В него ще участват състезатели от различни възрастови групи. В програмата е включен и празничен концерт с участието на самодейни групи от селото. \r\nОрганизатори на мероприятието са Община Сливен, кметството на с. Желю войвода, Народно читалище „Даскал Димитър Димов -1908“ и местни спонсори.", "date": "2019.05.06", "title": "Сливен: Народни борби ще се проведат за Гергьовден в село Желю войвода"}
{"url": "http://www.focus-news.net/news/2019/05/06/2654263/blagoevgrad-gergyovden-shte-sabere-stotitsi-hora-v-narodni-nosii-v-dobrinishte.html", "text": "Гергьовден в Добринище събира стотици хора в народни носии. Това съобщиха от пресцентъра на  Община Банско . Стремежът на хората да споделят празника, да общуват, да бъдат част от всеобщото веселие, продължи една стара традиция, характерна за Добринище. Млади момичета, облечени в носии, ще представят обичая „Топене на китки“, навръх Гергьовден и в четирите махали на града. Навръх Гергьовден, веселбата започва още в 05.00 часа сутринта във всяка една от четирите махали с песента „Ти, убави свети Георги“. След обичая, всяка махала ще дефилира пред публиката на централния площад от 09.00 часа, а накрая всички заедно ще се хванат на общо хоро. От 11.00 часа ще започне музикална програма, с участието на народната певица Ирина Паскалева.", "date": "2019.05.06", "title": "Благоевград: Гергьовден ще събере стотици хора в народни носии в Добринище"}
{"url": "http://www.focus-news.net/news/2019/05/06/2654253/nachalnikat-na-shtaba-na-vms-kap-i-rang-kamen-kukurov-shte-prieme-stroya-v-denya-na-hrabrostta-i-praznika-na-balgarskata-armiya-vav-varna.html", "text": "Началникът на Щаба на Военноморските сили (ВМС) кап. I ранг Камен Кукуров ще приеме строя на площад „Св. Св. Кирил и Методий“ в Деня на храбростта и Празника на Българската армия – 6 май, във Варна. Във Варна празничната програма ще започне от 10.00 часа на площад „Св. Св. Кирил и Методий” представителни блокове с бойни знамена на военни формирования от Варненския гарнизон ще участват във военния ритуал „Водосвет и благославяне на бойните знамена”. Негово Високопреосвещенство Варненският и Великопреславски митрополит Йоан ще благослови бойните знамена и представителните части. В 10.40 часа от площада ще тръгне шествие, водено от представителния блок на Висшето военноморско училище „Никола Й. Вапцаров”. То ще премине по булевард „Мария Луиза” до „Паметника на приморци, загинали в Сръбско-българската война 1885 година”, до сградата на Общината. След пристигането на шествието там ще бъде отслужена заупокойна молитва и ще се проведе военен ритуал по поднасяне на венци и цветя.", "date": "2019.05.06", "title": "Началникът на Щаба на ВМС кап. I ранг Камен Кукуров ще приеме строя в Деня на храбростта и Празника на Българската армия във Варна"}
{"url": "http://www.focus-news.net/news/2019/05/06/2654268/denyat-5-may-v-svetovnata-istoriya.html", "text": "В САЩ е приета 13-ата поправка в Конституцията, забраняваща робството, през 1865 г. През 1891 г. в Ню Йорк е открита известната концертна зала “Карнеги хол”. През 1944 г. Махатма Ганди е освободен от затвора. През 1949 г. в Лондон е създаден Съветът на Европа. През 2012 г. във военна база Гуантанамо започва съдебен процес по делото Атентати от 11 септември 2001 г. През 1921 г. Коко Шанел представя легендарния парфюм Chanel No. 5. На 5 май са родени: Фердинанд Паул Вилхелм Рихтхофен - германски географ и теолог, Карл Маркс - германски философ-материалист. На тази дата умират: Наполеон Бонапарт - френски император, Леополд I – австрийски владетел.  \r\n2018 г.  \r\nРуската полиция задържа около 1600 антиправителствени протестиращи, включително лидера на опозицията Алексей Навални. \r\n2018 г. \r\nДесетки хиляди демонстранти преминават в Париж в протестно шествие, за да изразят недоволството си от реформите, подети от френския президент Еманюел Макрон. \r\n2017 г. \r\nИндийска организация за космически изследвания успешно изстрелва нов комуникационен сателит за Южна Азия от космическия център Сатиш Дауан, Индия. \r\n2015 г. \r\nУчени от Калифорнийския университет откриват най-далечната известна галактика EGS-zs8-1 на разстояние от 13 милиарда светлинни години. \r\n2014 г. \r\nМинистър-председателят на Словения Аленка Братушек подава оставка. \r\n2013 г. \r\nВ Малайзия се провеждат парламентарни избори. \r\n2012 г. \r\nВъв военна база Гуантанамо започва съдебен процес по делото Атентати от 11 септември 2001 г. \r\n2012 г. \r\nВ Япония спира работа последната атомна електроцентрала. За първи път от 42 години в страната не действа нито един атомен реактор. \r\n2006 г. \r\nДиректорът на ЦРУ Портър Гос поддава оставка. Портър Гос е ръководител на американските разузнавателните служби в продължение на две години. Той заменя на този пост подалия оставка през юни 2004 г. Джордж Тенет. \r\n2005 г. \r\nВъв Великобритания се провеждат парламентарни избори. Лейбъристката партия на премиера Тони Блеър спечелва абсолютно мнозинство. Тони Блеър става първия лидер на Лейбъристите спечелил трети последователен мандат. \r\n2005 г. \r\nВ Багдад е извършено покушение срещу заместник-министъра на вътрешните работи на Ирак Хикмет Мусу Салман. Покушението е извършено чрез кола-бомба, която е експлоадира пред дома на иракския министър. В резултат на експлозията един от телохранителите на Хикмет Мусу Салман умира, а други шестима са ранени. Самият министър, който по това време не се е намирал в дома си не е пострадал. \r\n2002 г. \r\nЖак Ширак е преизбран за президент на Франция. Той печели изборите с значителна преднина. \r\n1980 г. \r\nСлед шест дневна обсадата на Иранското посолство в Лондон е освободено при акция на специалните части. Посолството е нападнато от шест въоръжени иранци с искания да се освободят 91 политически затворници държани в Иран и самолет, с който да напуснат страната. При акцията петима от тях са убити, а един е арестуван. В кръстосания огън един от заложниците е убит и двама са ранени. \r\n1967 г. \r\nПървият изцяло британски спътник “Ариел 3” е изведен в орбита. Той е изстрелян от военно въздушната база в Вандерберг в Калифорния. Сателита ще остане 3 месеца в орбита около Земята за да изучава йоносферата. \r\n1961 г. \r\nАлън Шепърд става първият американец, извършил суборбитален космически полет. Той е изстрелян на борда на Мъркюри- Редстоун 3 (Фрийдъм 7) 23 дни след Гагарин. Руснакът е в безтегловност 89 минути, а Шепърд само 5. Гагарин прави една обиколка, а Шепърд е изстрелян на височина 180 km и впоследствие пада обратно на Земята, като целия му \"полет\" продължава само 15 минути. Суборбиталеният полет е полет по балистична траектория със скорост, по-малка от първа космическа, т. е. без да излиза на орбита като изкуствен спътник на Земята. Състои се от активен участък на полета при работещи двигатели на ракетата носител по балистична траектория, участък на спиране в атмосферата и участък на спускане. След Алън Шепърд на 21 юли 1961 г. и Върджил Грисъм е изстрелян в космоса. Максималната продължителност на полета му е около 16 минути, на далечина - 509 км и височина на траекторията - 189 км. \r\n1955 г. \r\nРатифицирани са Парижките споразумения и се създава ЗЕС (Западноевропейския съюз) с участието на ФРГ. Западна Германия става суверенна държава. \r\n1944 г. \r\nМохандас Карамчанд Ганди, ръководител на националноосвободителното движение в Индия е освободен от затвора. Мохандас Карамчанд Ганди, наречен Махатма - \"велика душа\" е индийски патриот и общественик. Той е един от ръководителите на индийското национал-освободително движение. Мохандас Ганди е роден на 2 октомври 1869 г. в Порбандар. През 1891 г. завършва право в Лондон и става адвокат в Бомбай. От 1893 г. до 1914 г. живее в Южна Африка, където се заема със защитата на 150 000 индийци, заселени в тази страна. По време на Англо-бурската (1899-1902 г.) и Англо-зулуската войни (1906 г.) създава санитарни отряди от индийци за помощ на англичаните, за да докаже лоялността им към Британската империя. Мохандас Ганди е лидер на партията ИНК. Учението му става програма за националноосвободителната борба на Индия. След извоюване на независимостта и разделянето й на 2 държави (Индийски съюз и Пакистан) Мохандас Ганди се обявява срещу започналите индо-мюсюлмански погроми. Убит е от членове на индуските шовинистични организации на 30 януари 1948 г. в Делхи. \r\n1935 г. \r\nИзбухва втората от Итало-абисински войни. Италианските войски завладяват столицата Адис Абеба, а след това и цялата страна, след което тя е включена в състава на Италианска Източна Африка. Първата от колониалните войни на Италия срещу Абисиния (днес Етиопия) се води през 1896 г. и завършва с поражение на италианските войски при Адуа. \r\n1921 г. \r\nКоко Шанел представя легендарния парфюм Chanel No. 5. \r\n1893 г. \r\nСтоковата борса в Ню Йорк претърпява най- големия си срив до тогава известен като “паниката от 1893”. В последствие той води страната до икономическа депресия. \r\n1891 г. \r\nВ Ню Йорк е открита известната концертна зала “Карнеги хол”. \r\n1873 г. \r\nДания и Швеция сключват Скандинавски паричен съюз. \r\n1865 г. \r\nВ САЩ е приета 13-тата поправка в Конституцията, забраняваща робството. \r\n1865 г. \r\nВ Белгия влиза в експлоатация първата в Европа железопътна линия. \r\n1494 г. \r\nХристофор Колумб открива Ямайка. Пътешественикът е роден през 1451 г. в Генуа. През 1476 г.- 1484 г. той живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV век, той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция в екипаж от 90 души през 1492 г.- 1493 г. е направена с корабите “Санта Мария”, “Пинта” и “Ниня”. Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г. Това става и официалната дата на откриването на Америка. От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция (1493 г. – 1496 г.), която Колумб оглавява с чин адмирал, се състои от 17 кораба с повече от 1 500 д. екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември- остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива о-в Ямайка, а след това архипелага Хардинес дела Рейна, п-в Сапата и о-в Пинос. Ямайка е островна държава в Карибско море, тя включва о-в Ямайка и прилежащите малки острови. Площта й е 10 992 кв. км. Населението през 2000 г. е 2 700 000 жители, от които 80% негри, останалите - метиси и мулати, европейци и китайци. Официалният език е английски. По-голяма част от вярващите са протестанти. Столица на Ямайка е град Кингстън. Административното й деление е оформено от 3 графства. Парична единица е ямайски долар. Кралицата на Великобритания, представлявана от ген.-губернатор е глава на държавата. Законодателният орган на Ямайка е двукамарен парламент (Палата на представителите и Сенат). \r\n1260 г. \r\nВнукът на Чингиз хан, Хубилай е избран за хан на Монголия. \r\nЧингиз хан е основател и хан на Монголската империя (1206 г.). Провежда завоевателни походи срещу народите, населяващи Азия и Източна Европа. Резултат от походите е изчезването на цели народи и довежда до установяването на монголо-татарско иго в завоюваните територии. На тази дата са родени: \r\n1833 г. \r\nРоден е Фердинанд Паул Вилхелм Рихтхофен - германски географ и теолог. Той следва в университетите в Бреслау (дн. Вроцлав) и Берлин. Професор е в Бонския (1875-1879 г.), в Лайпцигския (1883-1886 г.) и в Берлинския (1886 г.) университет. Президент е на Берлинското географско дружество и член на Пруската АН. През 1860-1862 г. Рихтхофен пътува из Източна и Югоизточна Азия. През 1862-1868 г. провежда геологични изследвания в Калифорния и Сиера Невада. Извършва много пътувания в Китай (1868-1872 г.), като изучава природата и изгражда хипотеза за произхода на горите. През 1886 г. Рихтхофен предлага генетичната класификация на релефните форми и прави характеристика на големи природни области в Азия с различни релефообразуващи процеси, полага основите на геоморфологията. Разглежда географската наука като система, състояща се от физическа география, биогеография и антропогеография. Определя като основна задача на физическата география изучаването на земната повърхност (форми, състав, динамика, произход). В трудовете си по антропогеография се проявява като вулгарен материалист. Името на Рихтхофен носи планински хребет в Наншан, Китай. \r\n1818 г. \r\nРоден е Карл Маркс - германски философ-материалист. Той е създател на т. нар. диалектически и исторически материализъм. През 1835 г. завършва гимназия и учи последователно в Бонския и Берлинския университети. В началото е последовател на младохегелианците, но постепенно преминава на радикални позиции. През лятото на 1844 г. в Париж Маркс се запознава с Фридрих Енгелс. В съвместния си труд “Немска идеология” (1845-1846 г.) те критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” (1845 г. ) създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове на пролетариата. В “Нищета на философията” (1847 г.) Маркс критикува радикалните схващания на Прудон за общественото преустройство и формулира принципите на историческия материализъм и пролетарската политическа икономия. През 1845 г. по настояване на пруското правителство Маркс е изгонен в Белгия, през 1848 г. белгийското правителство също го изгонва. Известно време живее в Кьолн, където издава “Нов Рейнски вестник”, след това в Париж, а от 1849 г. до смъртта си - в Лондон. Философската система на Маркс представлява еклектика от диалектиката на Хегел, материализма на Л. Фойербах и социализма на някои социалисти-утописти, живеещи по това време във Франция и Англия. В развитието на идеите си стига постепенно и до т. нар. “исторически материализъм”. От т. нар. материалистически позиции Маркс проповядва класовата борба, която според него е единственото средство за достигане на политическо съвършенство в обществото. Според него пролетариатът като най-многобройна класа, лишена от собственост върху производствените средства, е единствено достойната и способна да управлява обществото. Това ще се постигне чрез т. нар. класова борба. Основното му икономическо произведение е “Капиталът” (I т. – 1867 г., II и III т. – 1884 г., под редакцията на Фр. Енгелс). Чрез подробни изследвания на икономиката на Англия, Франция и Германия Маркс открива източника на капитала - принадената стойност, създавана в процеса на разширеното капиталистическото производство и присвояване от собствениците. Теориите на Маркс и Енгелс предизвикват спорове в международното социалистическо движение, но остават идеологическата основа, върху която градят политическата си борба в началото на XX век. \r\n1813 г. \r\nРоден е Киркегор Сьорен - датски философ и писател, смятан е за основоположник на екзистенциализма. През 1845 г. той е кандидат по теология и е поканен за пастор, но се отказва и започва борба против официалната религия. Нарича себе си “вярващ антитеолог”, критикува и официалната Църква, и Хегел поради това, че не отивал докрай в идеализма. За Киркегор науката, която е основа на производството, не може да отговори на въпроса за истината и свободата. За основното понятие на неговата философия - екзистенцията, смята, че не може да се обхване от науката, защото стои в основата на мисленето. Затова екзистенцията се разбира най-добре в художественото творчество. Философът определя 3 стадия в развитието на човешката личност. На тях е посветено и основното му произведение “Или-или”. Първият стадии е естетически, втория- етически и третия религиозен стадий на крайностите. Ключова в религиозното учение на философа е категорията “парадокс”. Идеите му са основа на екзистенциализма във философията, възприети са от различни католически и протестантски философи, оказват влияние върху “диалектическата теология” на К. Барт. \r\n1747 г. \r\nРоден е Леополд II- император на Свещената Римска империя (1790-1792 г.). Син е на император Франц I и Мария Терезия и брат на Йосиф II и френската кралица Мария-Антоанета. Леополд II отменя почти всички реформи на Йосиф II. Сключва Райхенбахската конвенция с Прусия през 1790 г., потушава Брабантската революция през 1789-1790 г. и сключва съюзът с Прусия, насочен срещу революционна Франция през февруари 1792 г. На тази дата умират: \r\n1904 г. \r\nУмира Мор Йокаи - унгарски писател. Първият му роман \"Ежедневие\" е написан в духа на романтизма и определя по-нататъшното му творчество. Йокаи редактира либералното сп. \"Елеткепек\" (1847 г. ). Заедно с Ш. Петьофи участва в революцията през 1848 г., но по-късно подкрепя официалната държавна политика. В романите си \"Златният век на Трансилвания\" (1852 г.), \"Синовете на коравосърдечния\" (1869 г.) възпява национално-освободителната борба. В романите си \"Унгарски богаташ\" (1853 г.) и \"Золтан Карпати\" (1854 г.) представя идеята за постепенни реформи. Други негови романи са \"Черните диаманти\" (1870 г.), \"Златният човек\" (1873 г.), \"Жълтата роза\" и др. Филмираните му романи са \"Синовете на коравосърдечния\" (1959 г. ) и \"Унгарски богаташ\" (1966 г.). \r\n1821 г. \r\nУмира Наполеон Бонапарт - френски император. Роден е в град Аячо на остров Корскика през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\n1705 г. \r\nУмира Леополд I – австрийски владетел. От 1658 г. той е император на Свещената Римска империя от Хабсбургската династия. Син е на Фердинанд II. Опирайки се на Католическата църква, владетелят се опитва да укрепи абсолютизма. Политиката му по отношение на Унгария - ликвидиране на автономията, католическа реакция, предизвиква поредица от антихабсбургски бунтове. Войната с турците, които обсаждат Виена през 1683 г., приключва с Карловацкия мир от 1699 г. Леополд I взема участие във войната за испанското наследство от 1701 г., като се стреми да обедини в ръцете на Хабсбургите испанския и австрийския престол. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.06", "title": "Денят 5 май в световната история"}
{"url": "http://www.focus-news.net/news/2019/05/06/2654269/veliko-tarnovo-s-parad-i-kontsert-shte-bade-otbelyazan-v-svishtov-denyat-na-hrabrostta-i-praznik-na-balgarskata-armiya.html", "text": "С парад и концерт ще бъде отбелязан в Свищов Денят на храбростта и празник на Българската армия – 6 май. Честванията ще започнат в 10.15 часа с общоградско шествие, което ще се проведе от пл. „Алеко“ в центъра на града до паметника на 33-ти Свищовски полк. В 10.30 часа пред монумента на пл. „Велешана“ ще се състои ритуал по поднасяне на венци и цветя в памет на загиналите в бой воини. В него ще се включат както военни, така и официални лица и граждани. Час по-късно, в 11.30 часа, в беседката в Градската градина ще започне празничен концерт на Духовия оркестър към 55-ти Инженерен полк – Белене.", "date": "2019.05.06", "title": "Велико Търново: С парад и концерт ще бъде отбелязан в Свищов Денят на храбростта и празник на Българската армия"}
{"url": "http://www.focus-news.net/news/2019/05/06/2654247/prodalzhava-poseshtenieto-na-papa-frantsisk-v-balgariya.html", "text": "Продължава посещението на папа Франциск в България. Светият отец ще посети бежанския център в столичния кв. „Враждебна“, където ще се срещне с настанените там деца и семейства, както и със служителите в центъра. След това той ще посети град Раковски, наричан българската „столица на католицизма“, защото там живее най-голямата католическа общност у нас. От 11.15 часа в църквата „Пресвето сърце Исусово“ папа Франциск ще отслужи света литургия с първо причастие на 250 деца от цяла България. Първото причастие е паметен ден за децата католици, а този път те ще бъдат със самия папа. \r\nВ Раковски папа Франциск ще се движи по определен маршрут със своя папамобил и всички жители и гости на града ще могат да го видят. В 14.30 часа Светият отец ще се придвижи от квартал „Секирово“ до църквата „Архангел Михаил“. Той ще се движи по бул. „Раковски“, като маршрутът му минава през площад „Европа“ и стига до църквата. Голяма видеостена ще предава това, което се случва в самата църква. В 15.30 часа папа Франциск ще се срещне с католическата общност и ще произнесе реч. \r\nЖителите и гостите на града ще могат да проследят светата литургия с първо причастие, което папа Франциск ще даде на деца в църквата „Пресвето сърце Исусово“ За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието. \r\nУлиците, по които Светият отец ще премине,  са затворени, като през целия ден движението в града ще е пешеходно. Ще бъде затворен и главният път от село Стряма за Раковски. За града ще може да се влиза и излиза през Шишманци и през град Брезово. За целта ще има изградени два буферни паркинга – в кв. „Николаево“ и в кв. „Секирово“. Стюарди ще насочват движението към тях. \r\nКулминацията на посещението на папа Франциск на българска земя ще е последното събитие – „Среща за мир“, което ще се проведе от 18.15 ч. на пл. „Независимост“ в София, по време на което представители на вероизповеданията в България ще отправят свое послание за мир на земята заедно със Светия отец.  \r\nНа 7 май папа Франциск ще бъде изпратен от България от премиера Бойко Борисов. Той ще отпътува за столицата на Северна Македония - Скопие, която е следващата дестинация от апостолическото му пътуване. \r\nМотото на апостолическото пътуване на Светия отец е „Мир на земята“, което е заглавието на енцикликата, написана през 1963 г. от папа Йоан XXIII или т.нар. български папа – Анджело Ронкали. Това показва желанието на папа Франциск посещението му у нас да бъде под знака на мира, да поздрави и благослови всички българи, да отправи своите послания за мир и благоденствие по света от нашите земи. Главата на Римокатолическата църква идва по покана на държавните власти. Такава бе отправена от министър-председателя Бойко Борисов по време на посещението му във Ватикана на 25 май 2018 г. Тогава българският премиер и Светия отец проведоха среща на четири очи, след която министър-председателят връчи официална покана на папа Франциск. В нея бе отбелязано, че в България от векове традиционно съжителстват различни култури, цивилизации и вероизповедания. През първия ден от посещението си в България  папа Франциск проведе срещи на четири очи с министър-председателя Бойко Борисов и президента Румен Радев. Светият отец се срещна и с Българския патриарх Неофит и представители на Св. Синод. Следобед папа Франциск произнесе традиционната неделна молитва „Царица Небесна“ от пл. „Св. Александър Невски“, която беше наблюдавана от милиони хора по целия свят. По-късно той отслужи и неделна света литургия на пл. „Княз Александър I Батенберг“.", "date": "2019.05.06", "title": "Продължава посещението на папа Франциск в България"}
{"url": "http://www.focus-news.net/news/2019/05/06/2654258/plovdiv-obshtina-asenovgrad-i-voenno-formirovanie-24490-shte-otbelezhat-gergyovden-i-denya-na-hrabrostta-i-na-balgarskata-armiya.html", "text": "Община Асеновград и Военно формирование 24490 ще отбележат Гергьовден и Деня на храбростта и на Българската армия на площад „Акад. Николай Хайтов” от 11.00 часа, съобщиха от пресцентъра на  Общината . С тържествен ритуал ще бъде издигнато националното знаме на Република България в присъствието на кмета на Асеновград д-р Емил Караиванов и началника на щаба подполковник Кирил Байлов. \r\nЗа празничното настроение ще се погрижат талантливите музиканти от оркестър „Славяни”, които канят всички на гергьовденско хоро.", "date": "2019.05.06", "title": "Пловдив: Община Асеновград и Военно формирование 24490 ще отбележат Гергьовден и Деня на храбростта и на Българската армия"}
{"url": "http://www.focus-news.net/news/2019/05/06/2654267/blagoevgrad-v-petrich-shte-se-sastoi-kontsertat-gergyovden-e-za-praznika-na-grada.html", "text": "Редица спортни и културни прояви тази година са посветени на празника на Петрич – Гергьовден. Това съобщиха от пресцентъра на Община Петрич. На самия ден, от 11.00 часа на площада в града ще бъде концертът „Гергьовден е…“ с участието на Фолклорна формация „Хераклея“ и гостуващият изпълнител Румяна Попова.", "date": "2019.05.06", "title": "Благоевград: В Петрич ще се състои концертът „Гергьовден е…“ за празника на града"}
{"url": "http://www.focus-news.net/news/2019/05/06/2654260/sofiya-vavezhda-se-vremenna-organizatsiya-na-dvizhenieto-vav-vrazka-s-apostolichesko-poseshtenie-na-negovo-sveteyshestvo-papa-frantsisk.html", "text": "Въвежда се временна организация на движението във връзка с Апостолическо посещение на Негово Светейшество Папа Франциск. Това съобщиха от пресцентъра на  Столична община . Във връзка с Апостолическо посещение на Негово Светейшество Папа Франциск в периода 05 май - 07 май 2019 година се въвеждат промени в организацията на движение. \r\nЗабраняват се престоят и паркирането на пътни превозни средства, както следва: \r\n- До приключване на мероприятията на 06 май 2019 г. на всички паркинги на пл. „Княз Александър I “. \r\n- до приключване на мероприятията на 06 май 2019 г.: на пл. „Николай Гяуров“; на паркинга на моста пред Националния стадион „Васил Левски“; на ул. „Ген. Гурко“ между бул. „Евлоги и Христо Георгиеви“ и бул. „Васил Левски“; при сектор Г на Националния стадион „Васил Левски“. \r\n- до приключване на мероприятията на 06 май 2019 г.: ул. „Славянска“ между ул. „Г. С. Раковски“ и площада пред Народен театър „Иван Вазов“; ул. „Иван Вазов“ между ул. „Г. С. Раковски“ и площада пред Народен театър „Иван Вазов“; ул. „Г. Бенковски“ между бул. „Цар Освободител“ и ул. „Иван Вазов“. \r\n- до приключване на мероприятията на 07 май 2019 г. на: пл. „Св. Александър Невски“; ул. „Оборище” между ул. „Г.С. Раковски” и бул. „Васил Левски” и да се закрият базарите за художествени изделия; ул. „11-ти август” между бул. „Кн. Ал. Дондуков” и пл. „Св. Ал. Невски”; ул. „15-ти ноември” между бул. „Цар Освободител” и пл. „Св. Ал. Невски”; ул. „Врабча“ между ул. „Г. С. Раковски“ и бул. „Васил Левски“; ул. „Московска” между бул. „Васил Левски” и бариерата на британското посолство; ул. „Дунав“ между бул. „Кн. Ал. Дондуков“ и пл. „Св. Александър Невски“; бул. „Кн. Александър Дондуков“ между бул. „Васил Левски“ и пл. „Независимост“; ул. „Съборна“ между пл. „Св. Неделя“ и ул. „Кн. Александър I“; ул. „Дякон Игнатий“ между бул. „Цар Освободител“ и ул. „Ген. Гурко“; ул. „Кн. Александър I“ между бул. „Цар Освободител“ и ул. „Ген. Гурко“; ул. „Аксаков“ между ул. „Г. С. Раковски“ и ул. „Дякон Игнатий“; ул. „Будапеща“ в частта пред „Арена ди Сердика“; ул. „Париж“ между бул. „Кн. Ал. Дондуков“ и ул. „Московска“. \r\n- до приключване на мероприятието на 06 май 2019 г. на: ул. „8-ма“, ж.к. „Враждебна“, от бул. „Владимир Вазов“ до Летище София; на паркинга на София хотел Балкан; на ул. „Кн. Борис I“ между бул. „Тодор Александров“ и ул. „Екзарх Йосиф“; на ул. „Триадица“ между ул. „Сердика“ и бул. „Кн. Мария Луиза“; бул. „Кн. Мария Луиза“ между бул. „Кн. Ал. Дондуков“ и ул. „Триадица“; ул. „Екзарх Йосиф“ между „бул. „Кн. Мария Луиза“ и ул. „Кн. Борис I“. \r\nЗабранява се влизането в двете посоки на пътни превозни средства:  \r\n- до приключване на мероприятията на 06 май 2019 г. по бул. „Цар Освободител“ между ул. „Г. С. Раковски“ и пл. „Независимост“. \r\nЗабранява се  влизането на пътни превозни средства  в двете посоки , само при необходимост и по преценка на отдел „Пътна полиция“ при СДВР, както следва: \r\n- до приключване на мероприятията на 07 май 2019 г.: по бул. „Кн. Ал. Дондуков“ между бул. „Васил Левски“ и пл. „Независимост“; по ул. „11-ти август” между бул. „Кн. Ал. Дондуков” и пл. „Св. Ал. Невски”; по ул. „Врабча“ между ул. „Г.С.Раковски“ и бул. „Васил Левски“; по ул. „Московска” между бул. „Васил Левски” и бариерата на британското посолство; по ул. „Дунав“ между Бул. „Кн. Ал. Дондуков“ и пл. „Св. Александър Невски“; по ул. „Париж“ между бул. „Кн. Ал. Дондуков“ и ул. „Московска“; по ул. „Будапеща“ , в частта пред „Арена ди Сердика“; по ул. „Оборище“ между ул. „Г. С. Раковски“ и бул. „Васил Левски“; по ул. „15-ти ноември” между бул. „Цар Освободител” и пл. „Св. Ал. Невски”. \r\n- до приключване на мероприятията на 06 май 2019 г. по: ул. „Кн. Александър I“ между ул. „Ген Гурко“ и бул. „Цар Освободител“; ул. „Аксаков” между ул. „Г.С.Раковски” и ул. „Дякон Игнатий”; ул. „Г. Бенковски” между ул. „Иван Вазов” и бул. „Цар Освободител”; ул. „Леге” между ул. „Съборна” и бул. „Цар Освободител”; ул. „Дякон Игнатий“ между ул. „Аксаков“ и бул. „Цар Освободител“; \r\n- до приключване на мероприятията на 06 май 2019 г. по бул. „Цар Освободител“ между ул. „Г. С. Раковски“ и бул. „Васил Левски“. \r\n- до приключване на мероприятията на 06 май 2019 г. по: бул. „Кн. Мария Луиза“ между бул. „Александър Стамболийски“ и ул. „Екзарх Йосиф“, с изключение на колите на масов градски транспорт; бул. „Тодор Александров“ между бул. „Христо Ботев“ и бул. „Кн. Мария Луиза“; ул. „Кн. Борис I“ между бул. „Тодор Александров“ и ул. „Екзарх Йосиф“; ул. „Екзарх Йосиф“ между „бул. „Кн. Мария Луиза“ и ул. „Княз Борис I“; ул. „Триадица“ между ул. „Сердика“ и бул. „Кн. М. Луиза“.", "date": "2019.05.06", "title": "София: Въвежда се временна организация на движението във връзка с Апостолическо посещение на Негово Светейшество Папа Франциск"}
{"url": "http://www.focus-news.net/news/2019/05/06/2654272/evropeyski-izbori-2019-kandidatite-za-evrodeputati-andrey-kovachev-mariya-gabriel-i-lilyana-pavlova-shte-se-sreshtnat-s-grazhdani-vav-voluyak-i-bankya.html", "text": "Кандидатът за евродепутат Андрей Ковачев ще присъства на откриване на ремонтирания паметник на загиналите в Първата световна война в сeло Волуяк, съобщиха от пресцентъра на  ПП ГЕРБ . Събитието ще се проведе от 11.00 часа. \r\nВ 17.00 часа  кандидатите за евродепутати Андрей Ковачев, Мария Габриел и Лиляна Павлова ще се срещнат с жители на Банкя. Събитието е от 17.00 часа в парк „Ротонда“ в града.", "date": "2019.05.06", "title": "Европейски избори 2019: Кандидатите за евродепутати Андрей Ковачев, Мария Габриел и Лиляна Павлова ще се срещнат с граждани във Волуяк и Банкя"}
{"url": "http://www.focus-news.net/news/2019/05/06/2654266/yambol-s-litiyno-shestvie-i-voenen-marsh-shte-bade-otbelyazan-gergyovden.html", "text": "По повод светлия християнски празник Гергьовден, кметът на Ямбол Георги Славов и началникът на военния гарнизон подп. Милен Димитров канят всички жители и гости на Ямбол да бъдат част от празничните прояви в града. Това съобщиха от пресцентъра на  Община Ямбол . Отбелязването на Св. вмчк. Георги Победоносец ще започне от 8.30 часа в храм „Св. вмчк. Георги Победоносец“ с отслужването на празничната Света литургия. По традиция от храма в 10.00 часа ще тръгне лития с иконата, в която е вградена частица от мощите на светеца по маршрут: ул. „Св. Георги“, „Ат. Кратунов“, „Индже войвода“, „Г. Дражев“, „Цар Ив. Александър“, пл. „Освобождение“, ул. „Г. Раковски“, площадно пространство пред община Ямбол. \r\nС тържествен ритуал по издигане на националния флаг, отслужване на молебен и марш на представителни блокове от военните формирования на ямболския гарнизон в 10.30 часа пред сградата на общината ще бъде отбелязан Денят на храбростта и Българската армия. \r\nВ рамките на честването от 11.30 часа в Музея на бойната слава ще бъде представена презентация, посветена на участието на 29-ти пехотен Ямболски полк в Първа световна война 1915 - 1918 г., с лектор инж.Теодор Масов. Традиционно, 6 май е ден на отворени врати в ямболския военен музей, като от 10.00 до 16.00 часа всеки може да разгледа експозициите при вход свободен.", "date": "2019.05.06", "title": "Ямбол: С литийно шествие и военен марш ще бъде отбелязан Гергьовден"}
{"url": "http://www.focus-news.net/news/2019/05/06/2654274/veliko-tarnovo-obshtina-gorna-oryahovitsa-preduprezhdava-pchelarite-v-regiona-che-predstoi-praskane-s-preparati-sreshtu-vrediteli-praskane-sreshtu-vrediteli.html", "text": "Предстои пръскане с препарати срещу вредители, съобщиха от пресцентъра на  Община Горна Оряховица . Третирането срещу вредител – едногодишни и многогодишни житни и широколистни плевели с продукт за растителна защита (препарат НАСА 360 СЛ, карантинен срок 30 дни, доза 4% разтвор),  ще се проведе както следва: \r\n- от 6 до 8 май 2019 г. от 08.00 до 17.00 часа на терена в сервитута (разстояние шест метра от глава релса от двете страни) по жп линия Русе – Стара Загора (участък Бяла – Горна Оряховица); \r\n- от 11 до 13 май 2019 г. от 08.00 до 17.00 часа на терена в сервитута (разстояние шест метра от глава релса от двете страни) по жп линия Русе – Стара Загора (участък Горна Оряховица – Дебелец). \r\nЗа организиране и провеждане на третирането отговаря инж. Димитър Маринов Велев, тел.: 0889 807 810.", "date": "2019.05.06", "title": "Велико Търново: Община Горна Оряховица предупреждава пчеларите в региона, че предстои пръскане с препарати срещу вредители пръскане срещу вредители"}
{"url": "http://www.focus-news.net/news/2019/05/06/2654264/tass-vaorazhenite-sili-na-izrael-potvardiha-postiganeto-na-sporazumenie-za-prekratyavane-na-oganya-v-ivitsata-gaza.html", "text": "Пресслужбата на въоръжените сили на Израел обяви днес, че отменя ограниченията в областта на сигурността за жителите в районите в 40-километровата зона около Ивицата Газа, предаде  ТАСС . По този начин, израелската армия фактически потвърди информацията за постигнато споразумение за прекратяване на огъня с радикалните палестински групировки в Ивицата Газа.  \r\n„От 07:00 часа в понеделник се отменят всички защитни мерки по отношение на тила“, се казва в изявление на израелските въоръжени сили. След избухването на поредните сблъсъци, израелските власти въведоха в действие специални инструкции за сигурност за жителите на 40-километрова зона около ивицата Газа. В частност, бяха отменени учебните занятия и забранени събиранията на повече от 300 души на едно място.  \r\nСпоразумението за прекратяване на огъня в Ивицата Газа беше постигнато с посредничеството на Египет.   Светлин Божков", "date": "2019.05.06", "title": "ТАСС: Въоръжените сили на Израел потвърдиха постигането на споразумение за прекратяване на огъня в Ивицата Газа"}
{"url": "http://www.focus-news.net/news/2019/05/06/2654275/vidinskiyat-mitropolit-daniil-shte-oglavi-arhiereyska-sveta-liturgiya-na-gergyvden-v-manastira-sv-vmchk-georgi-na-sveta-gora-na-aton.html", "text": "На 6 май, Гергьовден, в изпълнение на Решение на Светия Синод на Българската православна църква, Негово високопреосвещенство Видинският митрополит Даниил ще оглави Архиерейска света Литургия българската светиня - манастира „Св. вмчк Георги” на Света Гора, Атон, предаде репортер на  Агенция „Фокус“ .  \r\nНикола ПЕТКОВ", "date": "2019.05.06", "title": "Видинският митрополит Даниил ще оглави Архиерейска света Литургия на Гергьвден в манастира „Св. вмчк Георги” на Света Гора на Атон"}
{"url": "http://www.focus-news.net/news/2019/05/06/2654259/den-na-otvoreni-vrati-i-praznichno-nastroenie-sa-predvideni-za-6-may-v-natsionalniya-voennoistoricheski-muzey.html", "text": "Със специална празнична програма Националният военноисторически музей (НВИМ) ще посрещне своите посетители в Деня на храбростта и Празника на Българската армия – 6 май. Това съобщиха от пресцентъра на  музея . Традиционно НВИМ обявява вход свободен от 10.00 до 17.00 ч. за постоянната си хронологична и външната експозиция. \r\nВ празничния ден посетителите ще могат да разгледат безплатно най-новата изложба в Музея – „На борда на флотската история“, посветена на 140-ата годишнина от създаването на Военноморските сили на Република България. Публиката ще се запознае с малко известни, но ценни предмети, документи и художествени произведения от фондовете на Националния военноисторически музей и неговия филиал – Военноморския музей. \r\nСамо на 6 май гостите на Музея ще разберат какво е усещането да влезеш в пилотската кабина на транспортен хеликоптер МИ-8 и в отделенията за управление на ракетен комплекс 2К 52 Фрог „Луна-М“ и подвижен радиовисотомер ПРВ-11 „Вершина“. Атракциите с военен характер ще продължат с дегустация на емблематичната боб чорба, приготвена от истински военен готвач на полеви условия. В духа на народните традиции и обичаи, малките приятели на НВИМ ще могат сами да замесят гергьовденски хляб, който да украсят с орнаменти от тесто и да се забавляват, докато рисуват с брашно. Ателиетата на Мрежа Хлебни къщи, ще се състоят между 11.00 и 13.00 ч., а за участие в тях е необходимо предварително записване на място, което стартира в 10.00 ч. \r\nЗа празничното настроение между 13.30 и 14.30 ч. ще се погрижи и Представителният духов оркестър на Сухопътни войски. Музикалното пътешествие ще продължи с Представителен фолклорен ансамбъл „Шевица“, който от 15.00 до 16.00 ч. ще представи магията на българските народни песни и танци и ще поведе празнично гергьовденско хоро, в което ще може да се включат малки и големи. \r\nС Ден на отворени врати празникът ще бъде отбелязан и във филиалите на НВИМ – Военноморския музей във Варна и Музея на авиацията в Крумово.  Програма: 10.00 – 17.00 ч. вход свободен за постоянната хронологична и външна експозиция; \r\n10.00 – 17.00 ч. изложба „На борда на флотската история“; \r\n10.00 – 17.00 ч. екпонатите оживяват – свободен достъп до пилотската кабина на транспортен хеликоптер МИ-8 и отделенията за управление на ракетен комплекс 2К 52 фрог „Луна-М“ и подвижен радиовисотомер ПРВ-11 „Вершина“; \r\n11.00 – 13.00 ч. приготвяне на гергьовденски хляб с мрежа хлебни къщи; \r\n12.00 ч. традиционна дегустация на войнишка боб чорба; \r\n13.30 – 14.30 ч. концерт на Представителния духов оркестър на сухопътни войски; \r\n15.00 – 16.00 ч. магията на българския фолклор с представителен фолклорен ансамбъл „Шевица“.", "date": "2019.05.06", "title": "Ден на отворени врати и празнично настроение са предвидени за 6 май в Националния военноисторически музей"}
{"url": "http://www.focus-news.net/news/2019/05/06/2654276/evropeyski-izbori-2019-kandidatite-za-evrodeputati-eva-maydel-i-andrey-novakov-shte-posetyat-rusenska-oblast.html", "text": "Кандидатите за евродепутати на листата на ГЕРБ и СДС за изборите за Европейски парламент Ева Майдел и Андрей Новаков ще посетят Русенска област на 6 май 2019 г. (понеделник), съобщиха от пресцентъра на  ПП ГЕРБ . Те ще бъдат придружени от Пламен Нунев – областен координатор на ГЕРБ – Русе и народен представител и неговите колеги Светлана Ангелова и Андриан Райков. \r\nОт 9.00 часа кандидатите за евродепутати ще посетят град Сливо поле (Община Сливо поле), като ще се срещнат с кмета на Общината Валентин Атанасов и екипа му, както и с граждани на площад „Демокрация“ № 1. \r\nОт 10 часа Майдел и Новаков ще присъстват на тържествена света литургия и курбан в село Ряхово (Община Сливо поле). Събитието ще се състои в храма „Свети Георги“ в населеното място. \r\nКандидатите за евродепутати ще присъстват на честванията по повод празника на Русе. В 11 часа те ще бъдат пред т. нар. „Часовник“ до Съдебната палата и на площад „Княз Александър Батенберг“, където ще се насладят на музикални етюди в изпълнение на ученици от НУИ „Проф. Веселин Стоянов“ – Русе. В 12 часа на площад „Княз Александър Батенберг“ двамата ще поднесат венец и цветя пред Паметника на загиналите в сръбско – българската война на площад „Княз Александър Батенберг“. \r\nВ 13.30 часа започва посещението на кандидадите за евродепутати от листата на ГЕРБ и СДС в русенския автомобилен производител Sin Cars, намиращ се на бул. „Трети Март“ № 56. \r\nВ 15 часа Ева Майдел и Андрей Новаков ще направят преглед на изграждащите се спортна и стрийт фитнес площадки в село Копривец (Община Бяла). \r\nОт 17 часа ще се проведе среща с жители на град Бяла.", "date": "2019.05.06", "title": "Европейски избори 2019: Кандидатите за евродепутати Ева Майдел и Андрей Новаков ще посетят Русенска област"}
{"url": "http://www.focus-news.net/news/2019/05/06/2654279/dobrich-vavezhda-se-vremenna-organizatsiya-na-dvizhenieto-vav-vrazka-s-denya-na-grad-kavarna.html", "text": "Въвежда се временна организация на движението във връзка с Деня на град Каварна – 6 май. Това съобщиха от пресцентъра на  Общината . Забранява се движението и паркирането на пътни превозни средства до 23.00 часа по ул. „България” и ул. „Добротица”, както следва:  \r\n- по ул. „България”  в участъка от ул. „Георги Кирков” до ул. „Димитър Дончев - Доктора”;  \r\n- по ул. „Добротица” в участъка от ул. „Никола Вапцаров” до края на пешеходната зона.  \r\nЗа осигуряване на безопасността на движението да се използват обходни маршрути, както следва:  \r\n- за идващите от посока гр. Шабла - по ул. „Добруджанка”, покрай базата на „Агроспектър”ООД, ул. „Добротица”, ул. „Георги Кирков”;  \r\n- за идващите от посока гр. Балчик - по ул. „Георги Кирков”, ул. „Добротица”, покрай базата на „Агроспектър”ООД, ул. „Добруджанка”.", "date": "2019.05.06", "title": "Добрич: Въвежда се временна организация на движението във връзка с Деня на град Каварна"}
{"url": "http://www.focus-news.net/news/2019/05/06/2654271/haskovo-v-grada-shte-se-sastoi-tarzhestveno-chestvane-na-denya-na-hrabrostta-i-balgarskata-armiya.html", "text": "Община Хасково и Военно формирование 52740 организират тържествено честване на Деня на храбростта и празника на Българската армия, което ще се състои от 11.00 часа. Това съобщиха от пресцентъра на  Община Хасково . Празникът ще започне с ритуал по поднасяне на венци и цветя пред паметника на Незнайния воин на площад \"Свобода\".  \r\nВ концертната програма ще участват: Духов оркестър при Община Хасково с диригент Недялка Ангелова, Народен оркестър при Община Хасково с диригент Димчо Йорданов, Представителен танцов ансамбъл „Златна Тракия“ с художествен ръководител Златка Тимонова. Поканени са всички граждани, политически партии и обществени организации.", "date": "2019.05.06", "title": "Хасково: В града ще се състои тържествено честване на Деня на храбростта и Българската армия"}
{"url": "http://www.focus-news.net/news/2019/05/06/2654283/kathimerini-sasht-prizova-turtsiya-da-se-otkazhe-ot-sondazhite-v-iiz-na-kipar.html", "text": "Държавният департамент призовава Турция да отмени решението си да започне сондажни операции в рамките на изключителната икономическа зона на Кипър, пише електронното издание на гръцкия вестник  Kathimewrini . \r\nВ изявление говорителят на Държавния департамент Морган Ортагъс нарича решението \"силно провокативно\", което \"рискува да предизвика напрежение в региона\". \r\n\"Съединените щати са дълбоко обезпокоени от обявените от Турция намерения за започване на офшорни сондажни операции в област, заявена от Република Кипър като изключителна икономическа зона\", заяви Ортагъс в неделя. \r\n\"Тази стъпка е силно провокативна и рискува да повиши напрежението в региона. Призоваваме турските власти да спрат тези операции и всички страни да действат сдържано.\"  Юлиян Марков", "date": "2019.05.06", "title": "Kathimerini: САЩ призова Турция да се откаже от сондажите в ИИЗ на Кипър"}
{"url": "http://www.focus-news.net/news/2019/05/06/2654273/smolyan-gergyovden-shte-bade-otbelyazan-v-zlatograd.html", "text": "От 09.00 часа ще бъде отслужена Божествена света литургия в храм „Св. Георги Победоносец” в Златоград. От 10.00 часа жителите и гостите на града ще могат да видят програмата „Гергьовден в Златоград – Силата на традициите и мистиката на ритуала”. Това съобщиха от  Община Златоград . От 10.30 часа ще започне Празничен хоровод с Оркестър „Орфей” и гост солист Искра Макакова. \r\nОрганизаторите на празника призовават жителите и гостите на града да облекат народни носии в празничните дни.", "date": "2019.05.06", "title": "Смолян: Гергьовден ще бъде отбелязан в Златоград"}
{"url": "http://www.focus-news.net/news/2019/05/06/2654284/veliko-tarnovo-vavezhda-se-vremenna-organizatsiya-v-dvizhenieto-vav-vrazka-s-izlachvaneto-na-audio-vizualniyat-spektakal-tsarevgrad-tarnov-zvuk-i-svetlina.html", "text": "Във връзка с излъчването на Аудио-визуалният спектакъл „Царевград Търнов - звук и светлина“, като част от събитията, с които ще бъде отбелязан Денят на храбростта и Българската армия ще бъде въведена временна организация на движението. Това съобщиха от пресцентъра на  Община Велико Търново . За времето от 20.30 до 21.30 часа ще бъде затворен за движение на МПС Площад „Цар Асен I“, както и прилежащите улици.", "date": "2019.05.06", "title": "Велико Търново: Въвежда се временна организация в движението във връзка с излъчването на Аудио-визуалният спектакъл „Царевград Търнов - звук и светлина“"}
{"url": "http://www.focus-news.net/news/2019/05/06/2654285/hadzhidimovskiyat-manastir-sv-vmchk-georgi-pobedonosets-chestva-svoya-hramov-praznik.html", "text": "С празнични вечерни във всички епархии на Българската православна църква се чества паметта на един от най-обичаните и уважавани светци в целия християнски свят - св. Великомъченик Георги Победоносец. Храмов празник има манастирът „Св. Вмчк Георги Победоносец“ край град Хаджидимово в Неврокопска епархия, предаде репортер на  Агенция „Фокус“ . По този повод от 08.30 часа ще започне Архиерейска Света Литургия. Тя ще бъде оглавена от Негово високопреосвещенство Неврокопския митрополит Серафим. \r\nНикола ПЕТКОВ", "date": "2019.05.06", "title": "Хаджидимовският манастир „Св. Вмчк Георги Победоносец“ чества своя храмов празник"}
{"url": "http://www.focus-news.net/news/2019/05/06/2654282/otets-ivelin-genov-katolicheskata-obshtnost-v-rakovski-ochakva-poseshtenieto-na-papa-frantsisk-sas-zadushevno-nastroenie-i-vaztorzheni-chuvstva.html", "text": "Католическата общност в Раковски очаква посещението на папа Франциск със задушевно настроение и  възторжени чувства. Това каза отец Ивелин Генов, свещеник в храма „Пресвето сърце Исусово“ в кв. „Генерал Николаево“ в град Раковски в интервю за  Агенция „Фокус“  за папската визита и подготовката в града за пристигането на Светия отец. „Хората са в приготовление. Всички очакват и се молят на Бог, ако е възможно папата да нарушава все повече и все по-често протокола. По път за църквата да слезе от папамобила, за да му кажат нещо и да чуят от него една думичка на надежда и благослов“, каза отец Генов. По думите му преди всичко подготовката в Раковски е духовна. „След това са всички други неща – украсяване на църквата и последните детайли. Дечицата, които ще вземат от него първото причастие, от вечерта ще подготвят белите си одежди. Очакваме една молитвена среща, изпълнена с много вяра, надежда и изживяване заедно със Светия отец“, допълни свещеникът. Той уточни, че програмата на папа Франциск в Раковски е свързана с отслужването на Светата литургия, по време на която над 250 деца от католическите енории в цяла България ще приемат първото причастие. „След богослужението Светият отец ще отиде за кратък момент на отдих в Манастира на сестрите францисканки, където по време на обяд ще се срещне с нашите епископи. В 15.00 ч. ще бъде в другата църква на кв. „Секирово“ в Раковски, където ще се срещне с всички общности, монашески групи и католически движения в България. Заедно ще сподели един момент на молитва, радост и бащинско насърчение. Така ще завърши неговата визита в Раковски, за да се отправи в София в късните часове на следобеда. Там ще се състои молитва за мир, в която ще участват представители на различните вероизповедания в България“, допълни още той.  \r\nДеница КИТАНОВА", "date": "2019.05.06", "title": "Отец Ивелин Генов: Католическата общност в Раковски очаква посещението на папа Франциск със задушевно настроение и  възторжени чувства"}
{"url": "http://www.focus-news.net/news/2019/05/06/2654270/pazardzhik-na-gergyovden-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-georgi-v-selo-momina-klisura.html", "text": "На Гергьовден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия в храм „Св. Георги” в село Момина клисура, предаде репортер на  Агенция „Фокус“ . \r\nНачалото е в 09.00 часа.  \r\nНикола ПЕТКОВ", "date": "2019.05.06", "title": "Пазарджик: На Гергьовден Константийският епископ Яков ще оглави архиерейска света Литургия в храм „Св. Георги” в село Момина клисура"}
{"url": "http://www.focus-news.net/news/2019/05/06/2654278/burgas-pomorie-shte-praznuva-gergyovden-s-pesnite-na-nikolina-chakardakova.html", "text": "Любимата народна певица Николина Чакърдъкова и Неврокопският танцов ансамбъл ще поздравят жителите и гостите на Поморие с празничен Гергьовденски концерт на откритата сцена до манастир „Свети Георги” по повод празника на града. Това съобщиха от пресцентъра на  Община Поморие . Празничната програма започна още на 2 май с детската изложба „Празничен букет за моя град”. Празничният 6 май ще започне с литургия в манастир „Свети Георги” и ще продължи с фолклорния концерт на Николина Чакърдъкова. \r\n„Заповядайте да отбележим заедно празника на Поморие!” , призовават от Общината. Програма на „Гергьовденски празници Поморие 2019”: 09.00  часа – Отслужване на Света литургия по случай празника на Поморие – Гергьовден, място на провеждане: Манастир „Свети Георги” - Поморие; \r\n- 10.00  часа – музикален поздрав от Общински духов оркестър – Поморие; \r\n- 10.30 часа – официално откриване на празника, приветствие от кмета на Община Поморие Иван Алексиев, приветствия от официалните гости; \r\n- 11.30 часа – празничен концерт с участието на Николина Чакърдъкова - място на провеждане: открита сцена на НЧ „Светлина 1939” - Поморие.", "date": "2019.05.06", "title": "Бургас: Поморие ще празнува Гергьовден с песните на Николина Чакърдъкова"}
{"url": "http://www.focus-news.net/news/2019/05/06/2654281/burgas-s-vodosvet-na-boynite-znamena-i-kontsert-v-grada-shte-bade-otbelyazan-gergyovden.html", "text": "С водосвет на бойните знамена и концерт в Бургас ще бъде отбелязан Денят на храбростта и празник на Българската армия. Това съобщиха от пресцентъра на  Общината . Честванията започват в 11.00 часа с поднасяне на венци и цветя пред паметника на 24-ти пехотен Черноморски полк на ул. „Христо Ботев“ 48. В 11.30 часа на площад „Св. св. Кирил и Методий“ ще бъде извършен тържествен водосвет и молебен за здраве на българските воини от гарнизон Бургас. Празничният концерт от програмата за отбелязване на Гергьовден стартира в 12.00 часа на пл. „Атанас Сиреков“. Изпълнителите от ансамбъл „Тунджа“ ще представят пред почитателите на българската музика богата гама от фолклорни изпълнения.", "date": "2019.05.06", "title": "Бургас: С водосвет на бойните знамена и концерт в града ще бъде отбелязан Гергьовден"}
{"url": "http://www.focus-news.net/news/2019/05/06/2654277/d-r-atanas-kambitov-kmet-na-blagoevgrad-6-may-e-povod-da-svedem-glava-v-znak-na-priznatelnost-kam-mnogobroynite-znayni-i-neznayni-hrabri-geroi.html", "text": "6 май е повод да сведем глава в знак на признателност към многобройните, знайни и незнайни храбри герои! Това казва кметът на Благоевград д-р Атанас Камбитов в поздравителен адрес по повод Деня на християнското семейство, съобщиха от пресцентъра на  Общината . В поздравлението на кмета Камбитов се посочва още: „Поздравявам Ви по повод 6 май, денят, в който почитаме  Св. великомъченик Георги Победоносец и отбелязваме Деня на храбростта и българската армия. Нека свети Георги ни закриля! Пожелавам ви здраве, сила, благоденствие и светли дни! Честит празник!“", "date": "2019.05.06", "title": "Д-р Атанас Камбитов, кмет на Благоевград: 6 май е повод да сведем глава в знак на признателност към многобройните, знайни и незнайни храбри герои"}
{"url": "http://www.focus-news.net/news/2019/05/06/2654289/evropeyski-izbori-2019-elena-yoncheva-bsp-ako-vaprosat-e-koga-shte-pobedim-otgovorat-e-na-26-may.html", "text": "Ние всички ще победим на тези избори. Не само левицата, а цяла България. Ще отстраним това авторитарно управление, което е завладяло страната. В България истината вече се чува. Българинът показва, че може да реагира на неправдата и може да защити собствените си интереси. Това заяви водачът на листата на „БСП за България“ за евроизборите Елена Йончева по време на среща с обществеността в Благоевград, съобщиха от пресцентъра на  БСП . По думите ѝ, след 12 години, все още не можем да се доближим до Европейския съюз, който искаме. Йончева изтъкна, че Европа означава също всеки да има достъп до добро здравеопазване, докато при нас то се е превърнало в търговия. „Това не е Европа. Младите напускат, защото не виждат перспектива в България – дава се надежда само на малък кръг от хора, които са близки до шайката. Можем да сложим началото на битката на 26-и. Ако въпросът е кога ще победим, отговорът е- на 26 май”, категорична бе тя.  \r\n„40 процента от българите днес са на ръба на социалното изключване, след всички еврофондове, които получаваме. Всяко десето село е без жители – или има по-малко от 10 жители. Можем да спрем всичко това - средставта, които идват от Европейския съюз идват за всички нас”, каза Йончева в Кюстендил. Тя посочи, че в Кюстендил има прекрасни череши и овощни градини и попита- защо държавата не се е погрижила да има пазари, преработваща промишленост. \r\n„Искам да ви уверя, че можем да променим това. Имаме конкретна програма, с която средствата могат да бъдат разпределени по начин, по който ще стигнат до малките стопанства”, изтъкна водачът на листата.  \r\n„Голяма част от нашите приятели и роднини в чужбина са там по принуда, защото нямат надежда, че тук нещата могат да се променят. Можем да постигнем промяна във всяка сфера, не само в българското селско стопанство. Мерки можем да вземем сега – за нас и нашето бъдеще. На 26 май можем ще го направим\", заключи Йончева.", "date": "2019.05.06", "title": "Европейски избори 2019: Елена Йончева, БСП: Ако въпросът е кога ще победим, отговорът е - на 26 май"}
{"url": "http://www.focus-news.net/news/2019/05/06/2654287/sofiya-horata-koito-zhiveyat-v-zonite-zatvoreni-za-poseshtenieto-na-papata-shte-imat-pravo-da-parkirat-v-sasedni.html", "text": "Хората, които живеят в зоните, затворени за посещението на папата, ще имат право да паркират в съседни. Това съобщиха от  Центъра за градска мобилност . Живущите в 4-та и 5-а подзони на „синя зона“, които имат винетни стикери, могат да паркират в съседните в периода до 7 май. По това време част от улиците в този район ще бъдат затворени заради официалното посещение на папа Франциск в България. Живущите в 4-та подзона ще могат да паркират в първа и във втора подзона на „синя зона“, както и в 11-та „зелена“ подзона. Тези, които имат винетни стикери за 5-та, могат да ползват местата в „зелените“ 12-та, 13-та, 15-та и 16-та подзони. Промяната на начина на паркиране ще важи до 7 май 2019 г. включително.", "date": "2019.05.06", "title": "София: Хората, които живеят в зоните, затворени за посещението на папата, ще имат право да паркират в съседни"}
{"url": "http://www.focus-news.net/news/2019/05/06/2654290/sport-napoli-pobedi-kalyari-s-21.html", "text": "Футбол: Отборът на Наполи победи Каляри с 2:1 в мач от 35-ия кръг на италианската Серия „А“. Гостите от Каляри поведоха с гол на Леонардо в 63-ата минута, но в 85-ата минута Мартенс и в последната минута на добавеното време Инсиние от дузпа обърнаха резултата в полза на Наполи. Гостите от Сардиния завършиха с човек по-малко, след като в края на добавеното време Йоаница получи червен картон. Кирил Десподов не взе участие в мача. Наполи са си  осигурили второто място в Серия „А“ с 73 точки, а Каляри са 12-ти с 40 точки.", "date": "2019.05.06", "title": "Спорт: Наполи победи Каляри с 2:1"}
{"url": "http://www.focus-news.net/news/2019/05/06/2654292/sofiya-sinya-i-zelena-zoni-za-pochasovo-plateno-parkirane-nyama-da-rabotyat.html", "text": "„Синя\" и „Зелена\" зони за почасово платено паркиране няма да работят на Гергьовден. Това съобщиха от пресцентъра на  Центъра за градска мобилност .", "date": "2019.05.06", "title": "София: „Синя\" и „Зелена\" зони за почасово платено паркиране няма да работят"}
{"url": "http://www.focus-news.net/news/2019/05/06/2654280/yambol-poveche-ot-3000-dushi-v-grada-praznuvat-imen-den-na-gergyovden.html", "text": "Повече от 3000 души в града празнуват имен ден на Гергьовден. Това съобщиха от пресцентъра на  Общината . Георги е едно от най-разпространените имена в град Ямбол. Общо 2705 от мъжете в Ямбол носят името на св. Георги Победоносец. Сред празнуващите мъже се нареждат и 10 с името Гошо, 25 – Жоро, четирима с името Жорж и един Гергин. \r\nЗначително по-малко ще са празнуващите жени на 6-ти май. Едва 291 носят името Гергана. Сред останалите именички са Герга – 37, Гергина – 20, Георгина - 7 и Георгия – 5 жени.", "date": "2019.05.06", "title": "Ямбол: Повече от 3000 души в града празнуват имен ден на Гергьовден"}
{"url": "http://www.focus-news.net/news/2019/05/06/2654293/ministar-krasimir-karakachanov-tryabva-da-obarnem-oshte-vnimanie-na-sotsialniya-paket-za-voennite.html", "text": "Недокомплектът в армията е 5000 човека. А миналата година завършихме за първи път с положителна тенденция – около 160 човека повече са назначените, от тези, които са напуснали. Това каза вицепремиерът и военен министър Красимир Каракачанов в предаването  „Здравей, България”  по  Нова телевизия .  „Трябва да обърнем още повече внимание на социалния пакет. 2 години увеличавахме заплатите на военнослужещите, надявам се, че и 2020 г. отново ще вдигнем заплатите. Обществото и бюджетът дължат още”, заяви Каракачанов. \r\nПо отношение на закупуването на нови бойни самолети за авиацията ни, военният министър припомни, че във вторник заминава делегация за Вашингтон. „Не се притеснявам по отношение на сроковете. Имам уверението на „Локхийд Мартин”, че в рамките на 3 години след подписването на договорите, ще получим самолетите”, коментира министърът. \r\n„Двата подводни камъка са следните. Първо е сумата. Парламентът ни гласува доверие да излезем извън рамката, но не можем да излезем безкрайно. България има определен ресурс, не може да го надскочи. Второ са вноските на плащането. Ако бъдат поставени непреодолими условия, правителството ще реши дали да тръгне към сключването на тези договори. Ако искат цена, непосилна за нашата страна, и искат плащане накуп, това са тежки условия, не са изгодни”, заяви Каракачанов.", "date": "2019.05.06", "title": "Министър Красимир Каракачанов: Трябва да обърнем още внимание на социалния пакет за военните"}
{"url": "http://www.focus-news.net/news/2019/05/06/2654295/brig-general-yavor-mateev-komandir-na-68-a-brigada-spetsialni-sili-voenniyat-parad-na-6-may-e-preklonenie-kam-slavnite-pobedi-na-balgarskata-voyska-prez-vekovete.html", "text": "Военният парад на 6 май е преклонение към традициите и славните победи на българската войска през вековете. Това каза в интервю за празничното издание на предаването „За честта и славата на България“ на  Радио „Фокус“  командирът на 68-а бригада „Специални сили“ бригаден генерал Явор Матеев. „Военният парад е традиция, започнала в далечната 1880 година с различно име, но винаги се е чествал като Празник на храбростта и на Българската армия. Тази традиция прекъсва за определен период от време през 1947 година по разбираеми причини, но през 1993 година е възстановена.  Ние сме горди да участваме в този военен парад, 6 май е преди всичко преклонение към нашите воински традиции и славните победи на българската войска през вековете. В реално време - акт на преклонение към воинския труд на действащите военнослужещи и живите ветерани“, заяви той. Бригаден генерал Явор Матеев допълни, че традиционно 68-а бригада „Специални сили“ ще участва във военния парад с блок, като военнослужещите ще бъдат въоръжени с най-новата екипировка на силите за специални операции. \r\nЕвелина БРАНИМИРОВА", "date": "2019.05.06", "title": "Бриг. генерал Явор Матеев, командир на 68-а бригада „Специални сили“: Военният парад на 6 май е преклонение към славните победи на българската войска през вековете"}
{"url": "http://www.focus-news.net/news/2019/05/06/2654288/na-gergyovden-arhimandrit-visarion-shte-sluzhi-v-tsarkvata-sv-georgi-pobedonosets-v-zlatograd.html", "text": "Златоградският празник на Гергьовден в едноименната църква ще бъде почетен от архиерейския наместник на Смолянска духовна околия архимандрит Висарион. Това съобщиха от Архиерейско наместничество – Смолян. Негово Високопреподобие ще възглави светата божествена Литургия от 09.00 часа. С него ще съслужи енорийският свещеник Константин Атанасов,  песенното озвучаване на богослужението ще бъде от църковния хор. Предвидено е да се извърши литийно шествие с храмовата икона на св. Георги Победоносец по съседните на храма улици в града. След това ще има празничен  водосвет и благословена трапеза. \r\nЦърквата „Св. Георги Победоносец“ в Златоград е осветена на 23 юли 1872 г. от тогавашния Пловдивския митрополит Панарет.  Тя е вписана в ценностната книга на българското духовно и материално наследство  като паметник с местно значение.", "date": "2019.05.06", "title": "На Гергьовден архимандрит Висарион ще служи в църквата „Св. Георги Победоносец“ в Златоград"}
{"url": "http://www.focus-news.net/news/2019/05/06/2654300/veliko-tarnovo-normalno-se-izvarshva-dvizhenieto-v-oblastta.html", "text": "Спокоен е трафикът във Велико Търново към този час, предаде репортер на  Радио „Фокус“ – Велико Търново .  Условията за пътуване в града са добри. Пътните настилки са сухи. Времето е облачно. Температурата  на въздуха е 16 градуса. Днес се очаква   интензивен трафик по ул. „Магистрална“ във Велико Търново, която е  част от главен път София – Варна. По интензивно ще е движението в района на пътен възел„Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nДобри са условията за пътуване на територията на областта. Интензивен трафик се очаква по-основните пътни артерии на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.05.06", "title": "Велико Търново: Нормално се извършва движението в областта"}
{"url": "http://www.focus-news.net/news/2019/05/06/2654298/papa-frantsisk-poseti-bezhanskiya-tsentar-v-stolichniya-kv-vrazhdebna.html", "text": "Папа Франциск посети бежанския център в столичния кв. „Враждебна“, предаде репортер на  Агенция „Фокус“ . Светият отец се срещна с настанените там деца и семейства, както и със служителите в центъра. Семействата на бежанците поздравиха папа Франциск с приветствено слово, а децата изпълниха български детски песни - за буквите и за пролетта. Децата подариха на Светия отец картини рисувани от тях.  \r\n„Много Ви благодаря за вашето гостоприемство. благодаря за тези толкова хубави песни. те са, които носят радост във вашия път. Той не е винаги лесен, защото е изпълнен с болка. Трябвало е да оставите родината си и да търсите друга. Но винаги остава надеждата. Светът е изпълнен с емигранти, с хора, които търсят ново място за живеене и техният път е един кръст. Благодаря ви за вашата добра воля и пожелавам всичко добро на вас и на вашите сънародници, които са останали във вашата родина. Молете се за мен“, обърна се папа Франциск към настанените в центъра. \r\nОт бежанския център папата ще отиде в Раковски, където живее най-голямата католическа общност у нас.  \r\nЦветилена СИМЕОНОВА", "date": "2019.05.06", "title": "Папа Франциск посети бежанския център в столичния кв. „Враждебна“"}
{"url": "http://www.focus-news.net/news/2019/05/06/2654297/kyustendil-denyat-na-hrabrostta-i-praznik-na-balgarskata-armiya-shte-bade-tarzhestveno-otbelyazan-v-dupnitsa.html", "text": "В Дупница ще бъде отбелязан тържествено Деня на храбростта и празник на българската армия. Това съобщиха за  Радио „Фокус” – Кюстендил  от отдел „Култура” към Община Дупница. Честването ще започне от 11.00 часа на площад „Свобода”. Програмата предвижда вдигане на знамето на Република България, молебен по освещаване на знамето на Съюза на офицерите и сержантите от резерва и запаса, както и концертна програма. Присъстващите ще поднесат цветя и венци на паметната плоча на генерал Георги Тодоров при Военния клуб. Отбелязването се организира от Община Дупница, Съюза на офицерите и сержантите от резерва и запаса и читалище „Генерал Георги Тодоров”. \r\nВенцеслав ИЛЧЕВ", "date": "2019.05.06", "title": "Кюстендил: Денят на храбростта и празник на българската армия ще бъде тържествено отбелязан в Дупница"}
{"url": "http://www.focus-news.net/news/2019/05/06/2654302/plovdiv-bezplatno-e-parkiraneto-v-sinya-zona-na-gergyovden-v-grada.html", "text": "Безплатно е паркирането в „Синя зона“ в Пловдив на Гергьовден – Денят на храбростта и Българската армия. Това съобщиха за  Радио „Фокус“ – Пловдив  от ОП „Паркиране и репатриране“. Престоят на автомобили в „Синя зона“ ще е безплатен през целия ден. Призовават се гражданите да се съобразяват с правилата за движение и поставените съобразно с тях пътни знаци. \r\nДнес автобусите по линиите от масовия вътрешноградски транспорт в Пловдив се движат с празнично разписание.", "date": "2019.05.06", "title": "Пловдив: Безплатно е паркирането в „Синя зона“ на Гергьовден в града"}
{"url": "http://www.focus-news.net/news/2019/05/06/2654303/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е облачно. Температурата е 15 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.05.06", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/05/06/2654299/plovdiv-vavezhda-se-vremenna-organizatsiya-na-dvizhenieto-po-am-trakiya-v-oblastta-vav-vrazka-s-poseshtenieto-na-papa-frantsisk-v-rakovski.html", "text": "Въвежда се временна организация на движението по АМ „Тракия“ в Пловдивска област във връзка с посещението на папа Франциск в Раковски. Това съобщиха за  Радио „Фокус“ – Пловдив  от Областното пътно управление. Организацията за движение ще бъде в сила за кратки интервали от време преди обяд и в следобедните часове в участъка от 119-ти до 165-ти км на магистралата. Обходният маршрут в посока Бургас е от пътен възел „Пловдив-Запад“ при 119-ти км на АМ „Тракия“ по път I-8 към село Поповица, а след това по път II-66 Поповица – Чирпан към пътен възел „Плодовитово“ при 165-ти км на АМ „Тракия“, и обратно за пътуващите към София. Затворен за автомобили ще бъде и основният път от Стряма за Раковски – квартал „Парчевич“ и квартал „Генерал Николаево“ до ул. „Москва“. Другият затворен участък ще е бул. „Георги Раковски“, от ул. „Москва“ до църквата „Свети Архангел Михаил“ в кв. „Секирово“. По пътищата и кръстовищата към подходите за Раковски движението се регулира от служители на „Пътна полиция“. \r\nПоради изграждане на ново кръгово кръстовище движението по път Карлово – Сопот при км 254 в посока София се извършва в една лента. Срокът на ремонтните дейности е до 18 май.  По пътя Пловдив-Асеновград, от км 14 до км 25 се полага износващ асфалтобетонов пласт чрез пълното поетапно затваряне на платната за движение. Автомобилното движението се прехвърля в свободното платно в условията на двулентов, двупосочен път при ограничаване на скоростта на движение до 40 км/час и 60 км/час. Шофьорите трябва да се движат с повишено внимание и съобразена скорост, стриктно спазвайки пътната сигнализация. Срокът за извършване на дейностите е до 17 май. \r\nТрафикът на територията на град Пловдив се осъществява нормално и без затруднения към този час. По-засилено автомобилно движение се отчита по булевардите „Христо Ботев“, „Цар Борис III Обединител“, „Руски“, „Васил Априлов“ и „Източен“. Пътните настилки в града са сухи и нормално проходими. \r\nТони МИХАЙЛОВ", "date": "2019.05.06", "title": "Пловдив: Въвежда се временна организация на движението по АМ „Тракия“ в областта във връзка с посещението на папа Франциск в Раковски"}
{"url": "http://www.focus-news.net/news/2019/05/06/2654305/sofiya-vremenno-e-promenen-marshrutat-na-troleybusite-po-liniya-9-zaradi-parada-po-sluchay-gergyovden.html", "text": "Временно е променен маршрутът на тролейбусите по линия 9 заради парада по случай Гергьовден. Това съобщиха от пресцентъра на  Столична община . Маршрутът на тролеите се измества временно от ул. „Г. С. Раковски“ по бул. „Васил Левски“.", "date": "2019.05.06", "title": "София: Временно е променен маршрутът на тролейбусите по линия 9 заради парада по случай Гергьовден"}
{"url": "http://www.focus-news.net/news/2019/05/06/2654286/nad-6000-sa-imenitsite-koito-praznuvat-v-denya-na-sveti-georgi-pobedonosets-v-obshtina-stara-zagora.html", "text": "Над 6000 са имениците, които празнуват в деня на свети Георги Победоносец в община Стара Загора. Това съобщиха от пресцентъра на  Община Стара Загора . \r\nПопулярното българско име Георги носят 3701 от тях, сочи справката от Дирекция  „Гражданско състояние“ на Община Стара Загора. С кратките му форми – Гошо, са 91, а Жоро - 47 господа, 3-ма са с име Жорж. По един представител имат имената Гергин, Гоце и Гюро. \r\nДамският вариант – Георгина, носят само 5 старозагорки, а с името Гергана са 714.  \r\nНа Гергьовден ще почерпят и 351 дами, носещи името Галя, 459 с име Ганка, както и 188 с името Гинка. Празнуващите още са Генчо, Ганчо, Гиньо и всички произходни от обичаното име Георги.  \r\nНародът почита паметта на Св. Георги с различни ритуали. Това е един от най-големите и тържествени народни празници, който поставя началото на лятото.", "date": "2019.05.06", "title": "Над 6000 са имениците, които празнуват в деня на свети Георги Победоносец в община Стара Загора"}
{"url": "http://www.focus-news.net/news/2019/05/06/2654306/burgas-patnata-obstanovka-v-oblastta-e-normalna.html", "text": "Пътната обстановка в областта е нормална.  Това съобщи за  Радио „Фокус“ – Бургас  дежурният от Областното пътно управление. Пътищата са сухи и нормално проходими. Няма задръствания. \r\nВ града движението се извършва с нормална интензивност. По-натоварен е трафикът в централна градска част – по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща, по бул. „Стефан Стамболов“ в района на бургаска болница. Водачите да се движат с повишено внимание и съобразена скорост и по бул. „Захари Стоянов“ в посока ж.к. „Меден Рудник“, където движението също е натоварено, заради ремонта на булеварда. \r\nМария КУРТЕВА", "date": "2019.05.06", "title": "Бургас: Пътната обстановка в областта е нормална"}
{"url": "http://www.focus-news.net/news/2019/05/06/2654304/evropeyski-izbori-2019-kandidati-za-chlenove-na-ep-ot-listata-na-bsp-za-balgariya-se-sreshtnaha-s-predstaviteli-na-balgarskata-obshtnost-vav-velikobritaniya.html", "text": "Кандидатите за евродепутати от \"БСП за България\" Сергей Станишев, Иван Кръстев и Цветелина Пенкова се срещнаха с представители на българската общност във Великобритания. Това съобщиха от пресцентъра на  БСП . Срещата бе проведена в рамките на Фестивала за източноевропейска култура, който се провежда тази година в Енфилд, Северен Лондон. Срещата и фестивалът бяха организирани с участието на организацията на БСП в Лондон и нейния председател Нишан Джингозян, както и с помощта на Българския център за социална интеграция и култура. \r\nСергей Станишев посочи, че в редица разговори, представителите на българската общност искат в България да се създадат условия за работни места, достойно и справедливо заплащане и възможност за развитие. Станишев изтъкна: \"Дългосрочната голяма цел на България трябва да бъде реализирането на всеки човек чрез своя талант и своите знания и да допринася за развитието на България.  Най-големият капитал на страна са хората.\" Председателят на ПЕС подчерта необходимостта да се промени икономическата политика и институциите така, че да се отворят много повече възможности за всеки човек, много повече отколкото е сега. \"Това е мисията на БСП, защото тя е партията, която защитава обикновените хора, тя търси равен старт за дребния и среден бизнес. Нужна е много по-цялостна, активна и добре осигурена кадрово финансова политика на българската държава за българите в чужбина\", отбеляза Сергей Станишев. Той добави, че е необходимо българските посолства да бъдат значително подсилени. Повече от 280000 души живеят във Великобритания и те имат нужда от институционална и експертна подкрепа. За това трябва целенасочена и фокусирана политика.  \r\nИван Кръстев посочи, че трябва да се създадат предпоставки за българите да се върнат в родината си. Кандидатът от \"БСП за България\" подчерта, че е необходимо да се направи всичко възможно да не се къса връзката на младите поколения с България и че страната има нужда от национална стратегия, и по-точно, национална доктрина за работа с българските общности зад граница. \"Инвестициите в България от страна на българите в чужбина са в пъти по-големи от преките чуждестранни инвестиции в страната. Случващото се в България показва, че загубата на човешки капитал застрашава демографските процеси у нас. Родилите се деца през 2018 г. са едва около 53000 при близо 88 000 преди 10 години.\"- каза Иван Кръстев. Той посочи, че това е ужасяваща криза и  изтъкна, че една от причините е, че хората в трудоспособна възраст са извън страната.  Иван Кръстев посочи, че България имаше своите училища зад граница и трябва да се възстанови практиката за държавно финансиране на повече училища, защото тези, които се финансират по програмата „Роден език и култура зад граница”, не са достатъчни. Кръстев посочи, че може да се създадат държавни училища там, където има голяма концентрация на българска общност ( Великобритания, Испания, Германия ). Той  посочи, че един от основните проблеми е, че през последните 10 години Министерство на външните работи закри редица дипломатически  представителства зад граница. Той отбеляза разпродаването на сграден фонд на стойност десетки милиони, които не са инвестирани, за да се разширят услугите, предлагани в тези държави, в които има големи български общности.  \r\nЦветелина Пенкова изтъкна, че събори като този крепят българските общности зад граница и че този фестивал съживява българския дух. Тя добави, че е нужно да почне да се мисли в посока- как да се реши проблемът с напускането на България от страна на толкова много хора заради липса на възможности за развитие, било то професионално или академично. \"Приемам като лична кауза работата за българските общности в чужбина. Българската държава разполага с много възможности, които обаче, към момента, остават нереализирани. Голяма част от чуждестранните инвестиции в България идват от българските общности извън страната. България разполага с човешки капитал, който не остава в родината си\"- каза Пенкова. \r\nНишан Джингозян, председателят на организацията на БСП в Лондон, смята, че трябва да се  улесни интеграционният процес на българската общност. Като проблем изтъкна, че голяма част от българската общност във Великобритания няма достъп до социалните услуги, посещаемостта на българските деца в местните училища е ограничена, а достъпът до лекарски услуги също. Той посочи, че българите зад граница не са емигранти, а мобилни граждани на ЕС. Джингозян изтъкна, че българската общност във Великобритания има същите права и задължения, каквито имат и гражданите на Великобритания и Франция.", "date": "2019.05.06", "title": "Европейски избори 2019: Кандидати за членове на ЕП от листата на \"БСП за България\" се срещнаха с представители на българската общност във Великобритания"}
{"url": "http://www.focus-news.net/news/2019/05/06/2654291/belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-vmchk-georgi-v-grad-dupnitsa.html", "text": "На Гергьовден, 6 май, с благословението на Негово светейшество Българския патриарх и Софийски митрополит Неофит,   \r\nНегово преосвещенство Белоградчишкият епископ Поликарп - викарий на Софийския митрополит, ще оглави Архиерейска света Литургия в храм „Св. Вмчк Георги“ в град Дупница. Началото е в 9.30 часа, предаде репортер на  Агенция „Фокус“ . \r\nВ софийския храм „Св. Георги“ на Петте кьошета също от 9.30 часа ще бъде отслужена Архиерейска света Литургия. Ще бъде направено традиционното литийно шествие около храма и ще бъде отбелязан празникът на община „Триадица“.  \r\nНикола ПЕТКОВ", "date": "2019.05.06", "title": "Белоградчишкият епископ Поликарп ще оглави Архиерейска света Литургия в храм „Св. Вмчк Георги“ в град Дупница"}
{"url": "http://www.focus-news.net/news/2019/05/06/2654307/zapochna-tarzhestveniyat-vodosvet-na-boynite-znamena-i-znamenata-svetini-na-balgarskata-armiya-v-stolitsata.html", "text": "Започна тържественият водосвет на бойните знамена и знамената светини на Българската армия по повод Деня на храбростта, предаде репортер на  Агенция „Фокус“ . Водосветът се отслужва от Негово Светейшество Българският патриарх Неофит. В ритуала участват представителни формирования на Националната гвардейска част и знаменен взвод със Самарското знаме, щандарта на Първи конен полк, знамето на 30-и пехотен Шейновски полк, знамето на 23-ти пехотен Шипченски полк, знамето на 15-и пехотен Ломски полк, знамето на 13-ти пехотен Рилски полк, знамето на 6-и пехотен Търновски полк и знамето на 25-и пехотен Драгомански полк. В честванията на празника  участват президентът и върховен главнокомандващ въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия. Присъстват още председателят на Народното събрание Цвета Караянчева и народни представители, вицепрезидентът Илияна Йотова, Симеон Сакскобургготски, кметът на София Йорданка Фандъкова, лидерът на БСП Корнелия Нинова и други. Официални гости на тържествата, посветени на Деня на храбростта и празник на Българската армия, са също заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески.  \r\nДеница КИТАНОВА", "date": "2019.05.06", "title": "Започна тържественият водосвет на бойните знамена и знамената светини на Българската армия в столицата"}
{"url": "http://www.focus-news.net/news/2019/05/06/2654311/zhivko-todorov-na-balgariya-e-nuzhna-detsentralizatsiya-a-ne-vsichki-otgovornosti-da-se-stovarvat-na-premiera.html", "text": "На България е нужна децентрализация, а не всички отговорности да се стоварват на премиера. Това каза кметът на Стара Загора Живко Тодоров в интервю за предаването „Беновска пита“ по Канал 3 и Радио К2, съобщиха от  екипа на предaването . Илиана Беновска:   Ще отговаря кмета на Стара Загора Живко Тодоров и член на ИК на ГЕРБ. Добър ден, добре дошъл заповядайте! Живко Тодоров:   Добър ден, добре заварили! Илиана Беновска:   По темата „Защо да остана в България”. Определих тази тема, защото напоследък, ние с Вас може би преди година, година и нещо разговаряхме тук в един по-широк кръг с Кирил Домусчиев, Пламен Димитров, ректора на СУ Герджиков и т.н. по повод образованието на младите хора и начина, по който да ги задържаме в България. Вие сте млад човек, защо сте в България? Живко Тодоров:   В България съм, защото искам да се боря в страната ми да има по-добри условия за живот. Всеки млад човек е бил изправен пред алтернативата да замине някъде и да търси своето призвание там, но считам, че моето лично призвание не е в чужбина и навън, моето е тук в България. Илиана Беновска:   Употребихте глагола „боря”, за втори път го употребявате „боря”, с кого ще се борите? Живко Тодоров:   Смятам, че всеки човек трябва да се бори, когато иска да постига цели по пътя си. Илиана Беновска:   С кого да се борим? Живко Тодоров:   Това, което ми прави впечатление през последните години, е, че се говори постоянно кой какво ще направи за другия. Всеки пита кой какво ще направи за мен. Илиана Беновска:   Кой е единият и кой е другият? Живко Тодоров:   Гражданите например се питат какво ще направят политиците за нас, или какво ще направят духовниците, или въобще институциите, които отговарят за нещо, а аз смятам, че всеки ... Илиана Беновска:   Вие питате ли се какво да направят гражданите за Вас, или Вие правите нещо за тях? Живко Тодоров:   Не, никога не съм се питал подобни въпроси, аз смятам, че всеки човек трябва да се бори и да полага усилия в живота си, за да може после ние като цяло да вървим заедно напред. Защото ако винаги разчитаме на някой друг да ни оправи, това не е най-добрият начин. Илиана Беновска:   Добре, но трети път употребихте „боря” и вече се изкушавам направо да Ви попитам пряко – с кого се бори ГЕРБ в момента вътре в себе си? Живко Тодоров:   ГЕРБ се бори с всички проблеми, които имат партиите в България, включително и обществото като цяло. Илиана Беновска:   Но защо така набъбнаха проблемите, питам Ви като член на ИК на ГЕРБ – апартаментите, къщи за гости, какви други далавери имаше още някакви, „суджукгейт” и не знам какво, вече съм ги забравила? Човешкият фактор ли е кофти? Живко Тодоров:   Не че е кофти човешкият фактор, във всички партии има положителни хора, има разбира се и отрицателни персони. Аз смятам, че трябва да има сериозен контрол навсякъде и това, което чух в петък от премиера, ми хареса много. Илиана Беновска:   Кое точно? Живко Тодоров:   Виждам премиера в същия стил, в който говореше когато създаде ГЕРБ. Ако си спомняте през 2006 г. при учредяването на ГЕРБ, тогава Борисов каза следното – „Аз правя ГЕРБ сега с всички вас, но ако ние станем символ на корупцията, закривам тази партия и който откъдето е”.  Илиана Беновска:   Вярно ли го е казал, аз не го помня! Живко Тодоров:   Това го каза при учредяването и в петък той каза същото – „Всички, които са замесени, трябва да бъдат вън”. Защото той рязко и категорично се разграничи от това, което се случва в момента и от грешките, които се правят. За мен в България типично се греши по един и същ начин, просто хората не са свикнали с това, че носят голяма отговорност ... Илиана Беновска:   Отряза ли премиерът главата на Цветанов в интервюто в „Панорама”, той каза нещо много знаково ... Живко Тодоров:   Вижте, не е важно да обсъждаме конкретни личности! Илиана Беновска:   Чуйте ме малко, не искам да Ви вкарвам в интрига да влезем, но той каза – „За нас 26-те ще бъде денят на прошката, 26-ти май, денят на евроизборите” и даде да се разбере, че това ще бъде като последен може би изпит за Цветанов? Живко Тодоров:   Не бива да се персонализират по този начин нещата. Илиана Беновска:   Как да не се персонализират, не го е казал за мен! Живко Тодоров:   Нека да не вадим неща от контекста, които да се интерпретират по определен начин. На 26-ти хората няма да гласуват „за” или „против” Цветанов, на 26-ти хората ще гласуват за ГЕРБ и за кандидатите, които участват в листата. Илиана Беновска:   Мислите ли, че кампанията в момента е на принципна основа. Много хора ще гласуват „за” или „против” Елена Йончева, дали тя е милионерка, дали тя е завлякла пари от КТБ, нали разбирате. Други ще гласуват „за” или „против” Цветанов. Живко Тодоров:   Ето в този дебат не трябва да влизаме! Илиана Беновска:   Как ще убедите хората, хората вече са заразени? Живко Тодоров:   Аз затова казвам, в петък той ясно се разграничи и каза – всички замесени в скандали вън! Всеки да носи отговорността си, всеки да бъде съден и да отиде там, където му е мястото. Оттам нататък ние трябва да говорим за политика и за това кой какво ще свърши в ЕС. Тук вече влизаме в истинския дебат – защо трябва да изберем кандидатите на определена партия. Ето това аз не чувам от БСП. Освен скандалите, които постоянно се коментират и във Вашето студио, когато идват, те единствено говорят за ГЕРБ кой какво си бил купил и какво бил направил. Добре, вашите хора като влязат в ЕП ... Илиана Беновска:   Кои „вашите хора”? Живко Тодоров:   Говоря за БСП например. Чии наставления ще изпълняват те? Тези, които им се дават от България и се разминават с политиката на европейските социалисти ли, или тези на групата на европейските социалисти в ЕП, защото това е много важно? Илиана Беновска:   След Вас съм записала едно интервю, понеже той е в Англия в момента на едно събитие, с президента на ПЕС и кандидата за евродепутат номер 5, представете си, в евролистата на БСП Сергей Станишев. Живко Тодоров:   Това е истинският дебат! Илиана Беновска:   Основно му задавам въпроса и не скрих пред него неудовлетвореността си, че те трябва да намерят общ език – Борисов, като най-дълго управляващ министър-председател в България, и президента на ПЕС, който е трети мандат президент на ПЕС. Те трябва да имат национална отговорност в тази кампания за евроизборите, съгласен ли сте? Живко Тодоров:   Абсолютно съм съгласен с Вас! Даже него повече ... Илиана Беновска:   Само че знаете ли какво ми каза той, сега ще издам една тайна, не мога, това беше оф дъ рекърд, дано г-н Станишев не ми се сърдите, но той каза – „Ако аз продължа да говоря, че ние наистина трябва да намерим общи интереси, ще ме обвинят в БСП, че съм предател и съм про-ГЕРБ настроен”. Живко Тодоров:   Ето, това не е правилно! Илиана Беновска:   Това не е ли атавизъм? Вие сте млад човек, това ми се струва, че се намираме, тогава не съм била и аз родена, преди 9-ти септември? Живко Тодоров:   Абсолютно това не е правилно и аз смятам, че политиците трябва да си говорят. Аз нямам нищо против да си говоря с колегите си от БСП и да спорим там, където е необходимо, но накрая да стигнем с общи решения какво можем да свършим заедно за България в Европа, кой какво ще предложи, да начертаем националните приоритети, това, което с Вас коментирахме преди месеци.  Илиана Беновска:   Добре, не може ли Мария Габриел и Елена Йончева според Вас да намерят общи интереси? Живко Тодоров:   За съжаление в момента не виждам да се работи на общ език. Там е проблемът. Илиана Беновска:   На кои различни планети са те? Живко Тодоров:   Вижте, едни европейски избори се превръщат в национални избори. Вместо да говорим за Европа и това, което е важно за хората, тоест какво ще се промени в техния живот с приемането на различни решения на ЕП, какво ще стане, ние говорим за апартаменти, къщи за гости, подмятания, което няма да реши проблемите на хората. Илиана Беновска:   Вие колко къщи за гости имате в Стара Загора? Живко Тодоров:   Ами нямам къщи за гости! Илиана Беновска:   Язък, щях да дойда! А тераса нещо, туй-онуй? Живко Тодоров:   Не, нямам и тераса. Илиана Беновска:   Жалко, защо нямате? Живко Тодоров:   Но вижте, това не е реално дебатът.  Илиана Беновска:   Разбирате ли, това са дребнавости, защо да няма тераса и защо да няма къща за гости? Живко Тодоров:   Сега ще Ви кажа какво мисля аз, идвайки във Вашето студио мен ще ме е срам да говоря за такива неща – кой какви къщи за гости и апартаменти! Илиана Беновска:   Разбира се, че е срам! Живко Тодоров:   Първо един политик не бива да говори така! Илиана Беновска:   Мазе, таван, тераса! Живко Тодоров:   Един политик трябва да говори за това какво предлага на гражданите и защо те да гласуват за него. С къщите за гости и с апартаменти трябва да се занимават органи като прокуратурата, следствие, КОНПИ,\t всички, които се създадоха. Може ли от ефира да се раздават присъди? Илиана Беновска:   Но някои от политиците, сега ще сложите ръка на сърце и то и ваши представители бая ... Живко Тодоров:   Да, и наши представители! Илиана Беновска:   ... сведоха, как да кажа, респекта, доверието, уважението, очакванията към политиците в България и към тези от ГЕРБ до омерзението, че това са субекти, които са попаднали в политиката да се удовлетворят с къщи, апартаменти, асансьори! Живко Тодоров:   Знаете ли, преди малко чаках отвън и гледах всичко, което се случваше в студиото Ви и трябва да Ви кажа, че хората, които гледат в момента „Канал 3”, очакват да чуят какво ще предложи човекът, който стои срещу тях в ефир, какво ще направи, за да им подобри живота.  Илиана Беновска:   Хубаво е да има добри предложения, аз исках точно това да Ви питам.  Живко Тодоров:   Най-лесното е някой да излезе в ефира, това е най-лесното и да говори за апартаменти, воеводи и не знам какво друго.  Илиана Беновска:   Но ще отречете ли, че политиците сведоха дебата до ниво низши инстинкти? Живко Тодоров:   Политиците сведоха дебата до дъното и аз не съм свикнал по този начин. Когато излизам пред гражданите на Стара Загора аз не мога да им говоря кой какво не е свършил назад във времето.  Илиана Беновска:   Ето, сега ви предстоят местни избори. Живко Тодоров:   Точно така и аз трябва да им кажа какво аз ще направя за тях.  Илиана Беновска:   Тези месни избори ще бъдат осенчени, да Ви кажа, от тези „апартаментгейтове”. Живко Тодоров:   Не, аз ще изляза пред хората ... Илиана Беновска:   Как Вашето слънце ще изгрее? Живко Тодоров:   Аз ще изляза пред хората и ще им кажа какво аз ще свърша за тях, а няма да говоря за това кой какви грешки през живота си е допускал.  Илиана Беновска:   Вие понякога сте с вързани ръце, помня Вашата идея, наша обща даже бих казала, за общинска полиция, не стана, парламентът Ви върза ръцете, къде е законът? Живко Тодоров:   В парламента нямаше воля да се приеме закона за общинската полиция, което е глупаво. Илиана Беновска:   Кой определя волята на парламента, с извинение, г-н кмете? Живко Тодоров:   Политиците. Илиана Беновска:   Коя партия? Живко Тодоров:   Коалицията, която управлява в момента. Илиана Беновска:   Демек вашата – ГЕРБ плюс! Живко Тодоров:   И ГЕРБ. Илиана Беновска:   Но ето едно нещо, което беше хубаво, работеше и то ако се случи в цяла България, престъпността ще падне на много ниско равнище. Живко Тодоров:   Сега ще Ви кажа нещо, което е много важно. Когато съм отишъл при премиера и съм му дал разумни предложения, той ги е приемал винаги и е възлагал задачи на някой да ги свърши. Това е основният проблем, че много от хората, които работят надолу, не си вършат работата съвестно. Там е проблемът и затова смятам, че законът за общинската полиция все още не е приет. Илиана Беновска:   Но трябва ли всички да ходят при премиера? Живко Тодоров:   Очевидно така е в момента, защото пак казвам, има много хора, които не си вършат работата и смятам, че той ще се отърве от тези, които пречат. Илиана Беновска:   Чак вече започва да става някак неудържимо, премиерът трябва да огрее навсякъде – и Западните Балкани да обедини, и да прочисти България, и да прочисти ГЕРБ, и да хване престъпниците! Живко Тодоров:   Нека да включим и другата тема, по която сме говорили. От доста години аз смятам, че и премиерът, преди да влезе в политиката казваше следното – ние искаме да има по-голяма децентрализация в държавата, да има повече правомощия за регионите и за кметовете. Илиана Беновска:   Ох, неолиберализма, добре, който показва в момента недостатъците си! Живко Тодоров:   Мога ли аз да Ви задам един въпрос? Илиана Беновска:   Ако мога, ще отговоря. Живко Тодоров:   Преди години беше нахлула полицията случайно в Кърджали и беше пребила едно семейство, объркали са се. Илиана Беновска:   Погрешен адрес. Живко Тодоров:   Точно така. Илиана Беновска:   Това не е единственият случай, да Ви кажа.  Живко Тодоров:   Имаше въпрос в парламента с който занимаваха министъра с този въпрос. Според Вас това въпрос за министъра ли е и на парламента да го обсъжда? Илиана Беновска:   Е, не! Живко Тодоров:   Ето там е проблемът! Ето там е проблемът в държавата. Държавата има остра и крещяща нужда от децентрализация, да се вземат колкото се може по на ниско ниво решенията, за да не отива всичко до премиера, да не се претоварва той с хиляда задачи. Илиана Беновска:   Това ли ще Ви бъде предизборната платформа? Живко Тодоров:   Това е моето мнение. Илиана Беновска:   Не, това е много добро и мисля, че гражданите ще го харесат. Живко Тодоров:   И аз ще се боря вътре в ГЕРБ да има повече децентрализация в следващите години, защото мисля, че не е решението това да претоварваме един човек с прекалено много ангажименти и очакванията към него стават прекалено големи ... Илиана Беновска:   Ще Ви задам един коварен въпрос, г-н Тодоров, оказва се, че човешкият фактор, както се беше изразил и премиерът, не е от най-качествените и в ГЕРБ, така че как да го разтоварим този горкият натовареният премиер, кой ще поеме? Ето, сега дясната му ръка Цветанов е, как се казва,как се казва това, с което се обездвижва ръката? Живко Тодоров:   Тук няма значение това, важното е институциите ... Илиана Беновска:   Самообездвижила се е! Живко Тодоров:   Нека да Ви кажа, в Казанлък през 2013 – 14, когато падна ГЕРБ, имаше едно събиране на всички кметове, в което излязохме с декларация против начина, по който се разпределят парите от правителството „Орешарски”. Илиана Беновска:   Да, това беше много силно тогава! Живко Тодоров:   Ако искате попитайте моите колеги кметовете, аз вдигнах ръка и казах следното – по-важното е, когато ние се върнем на власт да променим системата и да направим така, че да не допускаме да зависи от един човек какво ще се случва. Тоест ако има ясни правила за начина, по който се разпределят парите от държавата, няма да се допускат такива несправедливости. Ето това е децентрализацията. Това означава да има по-голям контрол, той да се сведе на по-ниско ниво и съответно да няма възможност един човек да се претоварва с всички очаквания.  Илиана Беновска:   Апробирали ли сте тази теза отново днес от днешна гледна точка пред министър-председателя, пред ИК, или просто няма време в момента за това? Живко Тодоров:   Не е имало достатъчно време! Илиана Беновска:   Но планирате ли тогава да предизвикате разговор? Живко Тодоров:   Смятам да проведем един сериозен разговор, защото има много какво да се направи по отношение на прехвърляне на правомощия от държавата към общините надолу към кметовете. Хората, когато избират един кмет, те го избират мажоритарно и пряко. Те имат възможност да го контролират после през общинският съвет и през близкото си присъствие. Илиана Беновска:   Вие пак ли искате да бъдете кмет или може да Ви поблазни, ако Ви предложи министър-председателят в Народното събрание или нещо министерство? Живко Тодоров:   Личното ми развитие не е това, което в случая е важно. За мен е важно да се реализират тези идеи. Илиана Беновска:   Не, но в какво качество, какво вдъхновение, какво усещане имате Вие за Вашата личност, къде тежите на мястото си? Живко Тодоров:   Аз искам България да се променя към по-добро, да има работещи институции. Аз считам, че в момента, с така подредена държава, с така работещи институции, и перфектният човек да бъде поставен начело, той ще изпитва едни и същи проблеми, защото хората го натоварват с прекалено големи очаквания, защото той концентрира прекалено много ресори в ръцете си и по този начин рано или късно нещо започва да закуцва. Или прекалено много зависи от екипа си, който в даден момент може и да не е най-добрият. Илиана Беновска:   Сега малко ще Ви пратя в Стара Загора, знам, че много старозагорчани ни гледат, гледам, че ни отразяват и старозагорски медии, ако трябва да сте откровен, досега говорихме много откровено по различни проблеми на държавата ... Живко Тодоров:   Абсолютно и аз съм напълно откровен с Вас! Илиана Беновска:   Ако трябва да сте откровен, самокритичен, но и в същото време да подчертаете своите успехи като кмет, не така лицемерно скромен да ме похвалят другите, човек трябва да знае какво е свършил, не е ли така? Живко Тодоров:   Точно така! Илиана Беновска:   И да може да го каже. Кажете сега например, остават колко месеца, около 5-6 месеца до местните избори, кое е най-важното, което сте успял да направите за Стара Загора, Вие сте втори мандат кмет? И втората част на въпроса, кое е най-важното, което ще направите после, ако Ви изберат за трети? Живко Тодоров:   Трудно е човек да открои, когато се правят много неща. Илиана Беновска:   Може! Живко Тодоров:   Но смятам, че най-важното е запазването на парк „Бедечка”, което направихме заедно с организациите „Запазете Бедечка”, искам да ги похваля, защото много пъти сме влизали и в конфликти с тях! Илиана Беновска:   Какво значение имаше този пак – екология и археология, да? Живко Тодоров:   Това са над 300 декара зелени обществени площи и ние ще ги опазим! Илиана Беновска:   Не, какво обществено значение имаше? Живко Тодоров:   Това са дървета, които няма да бъдат изсечени, това са пространства, които няма да бъдат завладени от сгради, а ще останат за хората. Илиана Беновска:   Не само това имах предвид, това беше и победа за гражданското общество с Ваша помощ, не е ли така? Живко Тодоров:   Точно така. Илиана Беновска:   Не говоря за екология, говоря за екология в политиката. Живко Тодоров:   Това е един победил референдум, който направихме в Стара Загора. Да, нямаше достатъчно активност на него, активността беше около 20%. Илиана Беновска:   Не са свикнали още българите, това не е Швейцария! Живко Тодоров:   Но това, че им дадохме възможност да решават, е една първа победа и освен това ние удовлетворихме решението на хората, което считам, че е важно. Илиана Беновска:   Давайте, имате още 3 минути, почти като предизборен дебат.  Живко Тодоров:   Другото, което направихме, е новият парк на Стара Загора. Защо казвам, защото на фона на всички тези апартаменит, сгради, въобще ежедневието, което ни залива, смятам, че най-важното е общественият интерес да се запази. Илиана Беновска:   Извеждате ги на въздух, озонирате ги! Живко Тодоров:   Това е най-важното в случая и вместо да отредим тези площи за застрояване, ние сме ги дали на хората да могат да ги ползват и ще ги има и след 100 години.  Илиана Беновска:   Добре, обаче веднага аз да Ви пратя пак в нещо, което е свързано с екологията, но то косвено е свързано и с лоши перспективи пред региона. „Марица Изток” 2 се оказа по статистика най-големият замърсител в Европа. Знаете преди 2 години имаше голямо събиране именно в Стара Загора, Сергей Станишев след малко и той ще говори за това. Няма как да преодолеем май желанието на Европа да закрие този бранш? Живко Тодоров:   Дали е най-големият замърсител, това не съм сигурен, че е така! Илиана Беновска:   Така го пише в един европейски статистики, как са го нагласили не знам  Живко Тодоров:   Възможно е да са го написали някъде, но аз считам, че на този етап трябва да работим за максимално дълъг срок, в който  ТЕЦ 2 трябва да функционира, държавният ТЕЦ говорим. Мините също, защото имаме запаси от въглища. Илиана Беновска:   Колко хора работят там? Живко Тодоров:   Там има вложени милиони в екология, така че въздухът да бъде по-чист и аз ще Ви дам един пример, че Стара Загора от 2 години няма замърсяване с фини прахови частици. И ние в момента сме извън програмата, даже преди няколко седмици ходих при министър Нено Димов, за да го питам ние защо не можем да кандидатстваме по програмата, която е предвидена за поставянето на филтрите. Той ми каза – вие от 2 години нямате фини прахови частици, нямате такива замърсители, така че се радвайте, вместо да оспорвате. Илиана Беновска:   Финал – 30 секунди. Какво ще направим за „Марица Изток”, колко хора работят там? Живко Тодоров:   В „Марица Изток” пряко работят около 15 000 души. Илиана Беновска:   Умножете го по 3. Живко Тодоров:   Умножавайки го не само със семействата, но и с фирмите, които са доставчици, около 100 000 души са засегнати. Така че ние трябва да работим за максимално дълго запазване и едновременно с това, ето искам да кажа нещо, големи инвеститори като „Фолксваген” трябва да бъдат в регионите. Стига само със София, нека и в регионите да има подобни инвестиции! Илиана Беновска:   Ще видим за „Фолксваген”, премиерът помоли да не говорим за това. Благодаря Ви за този разговор, ще Ви очаквам пак!", "date": "2019.05.06", "title": "Живко Тодоров: На България е нужна децентрализация, а не всички отговорности да се стоварват на премиера"}
{"url": "http://www.focus-news.net/news/2019/05/06/2654310/el-pais-ispaniya-shte-ogranichi-deynostta-na-venetsuelskiya-disident-v-svoeto-posolstvo-v-karakas.html", "text": "Изпълняващият длъжността външен министър Жозеп Борел заяви в петък, че правителството ще \"ограничи\" политическата дейност на Леополдо Лопес, водещ опозиционен лидер, който се е укрил в сградата на испанското посолство, след като е взел участие в неуспешния опита за преврат срещу президента Николас Мадуро, пише англоезичното издание на испанския вестник  El Pais . \r\n\"Испания няма да позволи на посолството да се превърне в център на политически активизъм\", подчерта Борел. \r\nНеотдавнашните събития във Венецуела поставиха неочаквано Испания във фокуса на събитията. Само за няколко часа във вторник вълна от дипломатическа активност доведе до приемането на венецуелския опозиционен лидер Леополдо Лопес в резиденцията на испанския посланик в Каракас. \r\nОттогава натискът за всички участници в неуспелия бунт е нараснал: в четвъртък Върховният съд на Венецуела издаде заповед за арест на Лопес, като заяви, че той е нарушил условията на домашния си арест. Опозиционният лидер няма намерение да напуска резиденцията на испанския посланик, а Испания не смята, че последният ход на събитията е проблем за действащия министър-председател Педро Санчес, чиято социалистическа партия (ПСОЕ) бе победител в общите избори, проведени наскоро. \r\nВ четвъртък вечер испанската изпълнителна власт обяви, че няма планове да предаде политика на венецуелските власти. В съобщение, испанското правителство заяви, че вярва, че правителството на Николас Мадуро \"ще уважава неприкосновеността на резиденцията на испанския посланик\". \r\nМадрид отбеляза също, че Лопес, съпругата му Лилиан Тинтори и тяхната 15-месечна дъщеря са в резиденцията по „тяхната собствена свободна воля“. Говорейки пред медиите от градината на резиденцията, Лопес потвърди, че те се третират като гости  и няма да иска политическо убежище. \r\nИспанското правителство също заяви, че \"Испания не подкрепя военен преврат\" и вместо това подкрепя мирен демократичен процес и незабавно провеждане на избори. Той добави, че Хуан Гуайдо, ръководителят на Народното събрание на Венецуела, който е признат за действащ президент на страната от повече от 50 страни, включително Испания, \"беше и остава законният представител, който да извърши трансформацията във Венецуела.\"  Юлиян Марков", "date": "2019.05.06", "title": "El Pais : Испания ще „ограничи“ дейността на венецуелския дисидент в своето посолство в Каракас"}
{"url": "http://www.focus-news.net/news/2019/05/06/2654314/blagoevgrad-preminavaneto-prez-granichnite-punktove-kulata-i-ilinden-se-osashtestvyava-normalno.html", "text": "Преминаването през граничните пунктове „Кулата“ и „Илинден“ на границата с Гърция се осъществява нормално. Това съобщиха за  Радио „Фокус“ – Пирин  от Главна дирекция „Гранична полиция“. През пунктовете на българо-македонската граница също се преминава без забавяне. \r\nДенис НИКИФОРОВ", "date": "2019.05.06", "title": "Благоевград: Преминаването през граничните пунктове „Кулата“ и „Илинден“ се осъществява нормално"}
{"url": "http://www.focus-news.net/news/2019/05/06/2654312/sofiyska-voda-vremenno-shte-prekasne-vodosnabdyavaneto-v-chast-ot-kvartal-malinova-dolina-na-7-may.html", "text": "„Софийска вода” временно ще прекъсне водоснабдяването в част от квартал „Малинова долина“ на 7 май 2019 г. (вторник), съобщиха от пресцентъра на  дружеството .  \r\nВъв връзка с реконструкция на уличен водопровод на бул. „Св. Климент Охридски“ кв. „Малинова долина“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\n- бул. „Св. Климент Охридски“, ул. \"Георги Кьосеиванов“, ул. 7, ул. „Стоимен Сарафов“; \r\n- бул. „Св. Климент Охридски“, от №86 до №128 и от №61К до №105. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Св. Климент Охридски“, на ъгъла с ул. 2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.05.06", "title": "„Софийска вода” временно ще прекъсне водоснабдяването в част от квартал „Малинова долина“ на 7 май"}
{"url": "http://www.focus-news.net/news/2019/05/06/2654313/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Времето е сравнително тихо и облачно. В сутрешните часове няма валежи. Температурите са между 0 и 10 градуса. Във високите части на планините все още има снежна покривка. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.06", "title": "ПСС: Лоши са условията за туризъм в планините"}
{"url": "http://www.focus-news.net/news/2019/05/06/2654309/mvnr-nyama-danni-za-postradali-balgarski-grazhdani-pri-intsidenta-na-letishte-shemeretievo-v-moskva.html", "text": "Към 9:00 часа по информация на посолството на България в Москва няма да данни за пострадали български граждани при инцидента с пожар на борда на пътническия самолет „Сухой Суперджет 100\", извършил аварийно кацане на московското летище \"Шереметиево\". Това съобщиха от пресцентъра на  Министерството на външните работи . \r\nКонсулът ни в Москва Николай Панайотов осъществи контакт с международния отдел на Министерството на извънредните ситуации в Руската федерация. Оттам категорично е потвърдено, че няма пострадали или загинали български граждани при инцидента на 5 май. Мисията ни поддържа непрекъснат контакт с руските власти. \r\nЛетище \"Шереметиево\" работи в щатен режим. Полетите към София не се пренасочват към други московски летища. \r\nПо последни данни 41 души са загинали, от общо 78 души на борда.  \r\nПо информация на летището екипажът на самолета, пътуващ от Москва за Мурманск, е съобщил за неизправност след излитането и е решил да се върне на \"Шереметиево\". Самолетът е извършил аварийно кацане, след като на борда му е избухнал пожар, заяви пресслужбата на летището. \r\nПри необходимост от съдействие българските граждани могат да се свържат с посолството ни в Москва на:  Дежурен телефон в работно и извън работно време:+7 495 234 0226", "date": "2019.05.06", "title": "МВнР: Няма данни за пострадали български граждани при инцидента на летище „Шемеретиево“ в Москва"}
{"url": "http://www.focus-news.net/news/2019/05/06/2654296/shumen-tarzhestveno-chestvane-na-gergyovden-i-den-na-hrabrostta-shte-se-provede-na-memorial-voenno-grobishte-1916-v-s-shumentsi.html", "text": "Тържествено честване на Гергьовден и Ден на храбростта ще се проведе на Мемориал „Военно гробище-1916“ в с. Шуменци. Това съобщиха  организаторите  от Община Тутракан и Историческият музей в града. От 11.00 часа ще се проведе тържествен ритуал по запалване на Вечния огън. От 11.30 часа ще бъде извършено освещаване на бойните знамена и поднасяне на венци. Ще бъде даден и курбан.", "date": "2019.05.06", "title": "Шумен: Тържествено честване на Гергьовден и Ден на храбростта ще се проведе на Мемориал „Военно гробище-1916“ в с. Шуменци"}
{"url": "http://www.focus-news.net/news/2019/05/06/2654317/sport-spored-informatsii-krasimir-balakov-e-utvarden-za-selektsioner-na-natsionalniya-otbor.html", "text": "Футбол: Красимир Балъков вече е утвърден от ръководството на БФС за национален селекционер, но предстои назначението му да бъде обявено официално след празниците. \r\nПървият мач на новия селекционер ще е на 7 юни в гостуването на Чехия в Прага за евроквалификация. Три дни по-късно България играе срещу Косово на стадион “Васил Левски” в София. \r\nКрасимир Балъков ще довърши сезона като старши треньор на Етър.", "date": "2019.05.06", "title": "Спорт: Според информации Красимир Балъков е утвърден за селекционер на националния отбор"}
{"url": "http://www.focus-news.net/news/2019/05/06/2654318/odmvr-sofiya-dvizhenieto-po-osnovnite-patni-arterii-na-teritoriyata-na-kam-momenta-e-spokoyno.html", "text": "Движението по основните пътни артерии на територията на ОДМВР-София към момента е спокойно. Това съобщи за  Агенция „Фокус“  говорителят на ОДМВР-София Мариола Маркова. На автомагистралите „Тракия“ и „Хемус“ са обособени две ленти за движение в посока София. \r\nОт 14.00 до 20.00 часа влиза в сила забраната за движение на МПС над 12 тона по автомагистралите.  Алтернативни маршрути, които могат да се използват, са в посока Бургас - Подбалканският път, а в посока Монтана/Видин - проходът Петрохан и Искърското дефиле.  \r\nПредвид очаквания днес интензивен трафик в посока столицата, по трасетата са разположени допълнителни полицейски екипи на ОДМВР-София, които да регулират и подпомагат движението.  \r\nОт органите на реда обръщат внимание на водачите, че съобразно обстановката, е възможно прилагането на изкуствено забавяне на трафика чрез контролирано спиране на движението, с цел недопускане натрупването на автомобили в тунелите на автомагистрала „Хемус“.", "date": "2019.05.06", "title": "ОДМВР-София: Движението по основните пътни артерии на територията на към момента е спокойно"}
{"url": "http://www.focus-news.net/news/2019/05/06/2654308/veliko-tarnovo-v-pravoslavnite-hramove-v-grada-se-otsluzhva-praznichna-liturgiya-po-povod-denya-na-sv-velikomachenik-georgi-pobedonosets.html", "text": "В православните храмове във Велико Търново се отслужва празнична литургия по повод деня на св. великомъченик Георги Победоносец, предаде репортер на  Радио „Фокус“ – Велико Търново . Рано тази сутрин църковните камбани в града възвестиха началото на литургията. Най-много хора се стекоха в Катедралния храм „Рождество Богородично“, където палят свещ за здраве. \r\nСвети великомъченик Георги Победоносец е един от най-почитаните светци, мъченик за Христовата вяра в Източноправославната църква. На иконите той е изобразяван винаги на кон, а в краката му лежи убития от него змей.  \r\nДенят 6 май е и Празник на Българската армия. Започва да се чества още със създаването й. На 1 януари 1880 г. с Указ № 1 княз Александър I учредява първото българско отличие – ордена „За храброст”. Той е предназначен само за отличили се по време на война българи, проявили мъжество, героизъм и подвизи на бойното поле. С указ от 9 януари същата година се постановява честването на празника. \r\nГергьовден, наричан още Гергьо̀вден, Гѐргевден, Гю̀рговден, Гѐрги, Джу̀рджевдан е почитан и сред християни и мюсюлмани. Празникът поставя началото на летния обреден календар, който приключва с Димитровден. Св. Георги е тачен като покровител на земеделците и най-вече на овчарите и стадата. На този ден традиционно се коли агне и се прави празничен курбан. \r\nНадежда КРЪСТЕВА", "date": "2019.05.06", "title": "Велико Търново: В православните храмове в града се отслужва празнична литургия по повод деня на св. великомъченик Георги Победоносец"}
{"url": "http://www.focus-news.net/news/2019/05/06/2654320/varna-v-dva-uchastaka-ot-magistrala-hemus-v-oblastta-dvizhenieto-se-osashtestvyava-dvuposochno-v-edno-platno.html", "text": "В два участъка по автомагистрала „Хемус“ в област Варна движението се осъществява двупосочно в едно платно, предаде репортер на  Радио „Фокус“ – Варна . Между село Неофит Рилски и Девня трафикът преминава двупосочно в дясното платно в посока Варна. Ограничени са качването и слизането от магистралата при пътен възел „Неофит Рилски“. Движението се пренасочва по път I-2 Варна – Шумен. Преминаването през участъка между Повеляново и село Слънчево също се осъществява двупосочно в платното в посока Варна поради ремонтни дейности. Трафикът се отбива при км 416+200 до км 406+850 по път I-2 Русе – Варна. Ограничени са качването и слизането от магистралата при пътен възел „Слънчево“. Движението по пътя „Панорама“ – Куманово в района на Варна трябва да се извършва с повишено внимание поради неравности по асфалтовата настилка. Въведено е ограничение на скоростта до 30 километра в час в участъка при 11-тия километър. По пътя Кранево – Варна, при км 83+100, е ограничено движението на моторни превозни средства с маса над 10 тона. Обходният маршрут е през Кичево и Оброчище. \r\nПо информация от Община Варна във връзка с честването на Деня на храбростта и празника на Българската армия от 09.30 часа ще бъде преустановено движението по част от централните булеварди в града. До приключване на мероприятието около 10.40 часа ще бъде преустановено движението на автомобили на площад „Св. Св. Кирил и Методий”, бул. „Мария Луиза” – в частта от площада  до кръстовището с ул. „Шипка”. Движението ще бъде спряно временно и по бул. „Владислав Варненчик” – в отсечката от кръстовището с бул. „Съборни” до площад „Св. Св. Кирил и Методий”, по бул. „Христо Ботев” – от кръстовището с ул. „Кракра” до кръстовището с ул. „Бачо Киро”. За провеждането на празничното шествие, от 10.40 часа до около 11.00 часа ще се ограничи движението на пътно-превозни средства по бул. „Мария Луиза” – в частта от кръстовището с ул. „Шипка” до кръстовището с бул. „Сливница”. Забраната е за пътното платно, в посока към кръстовището с бул.„Цар Освободител“, както и на кръстовището на бул. „Сливница” и бул. „Осми Приморски полк“. \r\nДиана СТОЕВА", "date": "2019.05.06", "title": "Варна: В два участъка от магистрала „Хемус“ в областта движението се осъществява двупосочно в едно платно"}
{"url": "http://www.focus-news.net/news/2019/05/06/2654322/the-local-avstriya-avstriyskiyat-kantsler-iska-predogovaryane-na-lisabonskiya-dogovor.html", "text": "Австрийският канцлер иска предоговаряне на Лисабонския договор, пише австрийската редакция на европейското англоезично издание  The Local .  \r\n\"Необходим е нов договор с по-ясни санкции за членовете, които натрупват дългове, наказания за страни, през които преминават незаконни мигранти, без да ги регистрират, както и тежки последици за нарушения на върховенството на закона и либералната демокрация\", каза австрийският канцлер Себастиан Курц.    \r\nСпоред него \"много неща са се променили\" от приемането на Лисабонския договор от 2007 г., като визира еврозоната и миграционните кризи и Брекзит. \r\n Преразглеждането на Лисабонския договор обаче  ще изисква единодушно съгласие от всички държави-членки на ЕС. Също така Курц изрази скептицизъм по отношение на сътрудничеството между дясноцентристката Европейска народна партия (ЕНП), към която принадлежи и неговата партия, и партиите вдясно в Европейския парламент.    \r\n\"Ние не искаме да предадем ЕС на крайните периферии отляво или отдясно, а вместо това ни е необходима силна политика в центъра\", каза той.    \r\nВ страната Австрийската народна партия е в коалиция с крайно дясната Партия на свободата  след изборите в края на 2017 г., но през последните седмици Курц е подложен на нарастващ натиск да осъди действията на някои членове на младшия коалиционен партньор.    \r\nКурц също заяви, че подкрепя прекратяването на практиката евродепутатите да пътуват между Страсбург и Брюксел и призова Европейския парламент да бъде постоянно базиран в белгийската столица.    \r\nФранция винаги се е противопоставяла на преместването на Европейския парламент от Страсбург, но позовавайки се на френския президент Емануел Макрон и собствената му програма за реформи за Европа, Курц заяви: \"Този, който изисква реформи, трябва да бъде готов да ги направи там, където боли“.    \r\nАвстрийският канцлер иска да се намали размера на Европейската комисия и да прекрати практиката, при която всяка държава-членка автоматично получава комисар.  \r\nДлъжностите трябва да се разпределят на ротационен принцип, каза той, добавяйки, че понастоящем \"има повече комисари, отколкото области на отговорност\".  \r\nЩо се отнася до следващата Европейска комисия, която ще бъде назначена по-късно тази година, Курц каза, че е необходима „промяна на поколенията на върха“, „с нова политическа посока“.  Юлиян Марков", "date": "2019.05.06", "title": "The Local (Австрия): Австрийският канцлер иска предоговаряне на Лисабонския договор"}
{"url": "http://www.focus-news.net/news/2019/05/06/2654301/", "text": "Ако това бяха парламентарни избори, ВМРО-ДПМНЕ щеше да спечели най-много депутатски места, заяви лидерът на ВМРО-ДПМНЕ, цитиран от македонския вестник  “Нова Македония“ .  \r\nГордана може да загуби само след тежко фалшифициране или изборен инженеринг. На изборите имаше нередности, натиск, заплахи и вероятно бързи пръсти и улики за подкуп. Европа е все по-далечна цел с тези хора. Затова на Македония й трябваше служебно правителство, което да гарантира безпристрастност на процеса, заяви лидерът на ВМРО-ДПМНЕ, Християн Мицкоски, на пресконференция в партийното седалище. \r\nТой заяви, че не казва това, за да търси алиби, но това е истината за реалността в Македония. \r\n„Не давам обещания, които не мога да изпълня и затова казвам, че тази власт е наясно, че е минало и че ще падне - ще победим заедно с народа. Колкото и да празнуват това е лош резултат за тях, той е резултат от безскрупулни пазарлъци, ние знаем какво са обещали за да стане това.  Днес Македония се събужда в нова реалност, обществена реалност, която означава делегитимирана власт,\" каза Мицковски. \r\nТой казва, че Зоран Заев и Стево Пендаровски знаят какво ги чака и какво ще им тежи от днес нататък. \r\n\"От днес ги очаква един истински политически ад , който ще го предвожда ВМРО-ДПМНЕ като най-голямата политическа сила в страната. Стево казва, \"Слушайте върховният главнокомандващ\", а аз казвам, отново грешите, слушайте народа!\" - каза Мицковски. \r\nСпоред него реалността показва тяхната победа в повечето общини. \r\n„Спечелихме с още по-голяма и по-убедителна разлика, отколкото в първия тур. Дали му  харесва на някого или не, от днес реалността е следната - ако имаме парламентарни избори партията, която народът избра на тези избори и която щеше да има най-много  депутати е ВМРО-ДПМНЕ. Партията в сравнение с коалицията СДСМ спечели най-много гласове. ВМРО-ДПМНЕ постигна отличен резултат, партията отново е най-голямата политическа сила в Република Македония,\" каза Мицковски, добавяйки, че ще ВМРО-ДПМНЕ ще продължи да работи с два пъти по-голяма мотивация за следващите парламентарни избори, за да достигне до половин милион гласа.  Юлиян Марков", "date": "2019.05.06", "title": "Християн Мицковски: Ако това бяха парламентарни избори, ВМРО-ДПМНЕ щеше да спечели най-много депутатски места"}
{"url": "http://www.focus-news.net/news/2019/05/06/2654323/pazardzhik-ne-e-natovaren-trafikat-po-glavnite-patishta-v-oblastta-patnite-nastilki-sa-suhi.html", "text": "Пазарджик. Не е натоварен трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областното пътно управление. Пътните настилки са сухи.  \r\nДвижението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. На моста в село Бошуля е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.  \r\nВ родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.05.06", "title": "Пазарджик: Не е натоварен трафикът по главните пътища в областта, пътните настилки са сухи"}
{"url": "http://www.focus-news.net/news/2019/05/06/2654326/blagoevgrad-trafikat-v-oblastta-e-ne-e-natovaren-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Трафикът в Благоевградска област не е натоварен. Това съобщиха за  Радио „Фокус“ – Пирин  от Областно пътно управление – Благоевград. Повишена e опасността от падащи камъни в Кресненското дефиле и прохода Предел. През изминалата нощ не са регистрирани тежки пътни инциденти и сигнали за паднали камъни, които да са затруднявали трафика по републиканската пътна мрежа в региона.  \r\nОграничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Движението по пътя София – Кулата в района от изхода на Благоевград до тунела при село Железница, от км 366+000 до км 370+000, се осъществява с повишено внимание поради ремонтни дейности. Участъка е обозначен с пътни знаци. От Областно пътно управление – Благоевград отправят апел към водачите на моторни превозни средства да шофират със съобразена с условията скорост и да спазват правилата за движение. \r\nНе е натоварено и движението в областния център. До този момент няма възникнали тежки пътни инциденти. Градският транспорт се движи по разписание.  \r\nДенис НИКИФОРОВ", "date": "2019.05.06", "title": "Благоевград: Трафикът в областта е не е натоварен, повишена e опасността от падащи камъни в Кресненското дефиле и прохода Предел"}
{"url": "http://www.focus-news.net/news/2019/05/06/2654315/", "text": "6 май е велик ден, празник на всички носители на ордена за храброст. Това каза в интервю за празничното издание на предаването „За честта и славата на България“ на  Радио „Фокус“  ген. майор Груди Ангелов, началник на Военна академия „ Г.С. Раковски“. „Честит празник на всички военнослужещи от българската армия“, каза ген. майор Груди Ангелов. Той отбеляза, че по традиция военният парад и тази година ще бъде воден от представителен блок на Военната академия. „Блокът ще бъде воден от полковник Емил Янев, зам.-началник на Военна академия по логистиката и администрацията“, добави ген. майор Груди Ангелов. Той посочи, че отговорността, свързана с участието в парада, е огромна, като подготовката е вълнуваща и напрегната, но чувството е неописуемо. Ген. майор Груди Ангелов посочи, че Военната академия носи отговорност и за съхраняване на традициите и запазване на връзката между армията и хората. „Всеки един офицер чувства отговорност, защото преди всичко офицерът е родолюбец, обича България и е станал офицер, за да защитава родината си, да възпитава в чест и достойнство своите подчинени военнослужещи, както и подрастващото население“, каза още той. Вече втора година всяка сряда Военна академия организира Ден на отворените врати и урок по история за славните победи на армията, обясни ген. майор Груди Ангелов. Той подчерта, че Алеята на славата във Военната академия е създадена през 1934 година, за да се увековечат победите на славната българска армия и там са изписани всички победи. „Това дава повод на младите хора да се запознаят със славната история на българската армия“, каза още той. \r\nЕвелина БРАНИМИРОВА", "date": "2019.05.06", "title": "Ген. майор Груди Ангелов, началник на Военна академия „ Г.С. Раковски“: 6 май е велик ден, празник на всички носители на ордена за храброст"}
{"url": "http://www.focus-news.net/news/2019/05/06/2654319/predstaviteli-na-institutsii-i-grazhdani-podnesoha-ventsi-i-tsvetya-pred-pametnika-na-neznayniya-voin-v-stolitsata.html", "text": "Представители на институции и граждани поднесоха венци и цветя пред паметника на Незнайния воин в столицата по повод Деня на храбростта и празника на Българската армия, предаде репортер на  Агенция „Фокус“ . Преди това Българският патриарх и Софийски митрополит Неофит отслужи водосвет на бойните знамена и знамената светини на Българската армия. На събитието присъстваха президентът Румен Радев, вицепремиерът и министър на отбраната Красимир Каракачанов, председателят на парламента Цвета Караянчева и народни представители, вицепрезидентът Илияна Йотова, Н. В. Симеон Сакскобургготски, кметът на София Йорданка Фандъкова и други. Официални гости на тържествата, посветени на Деня на храбростта и празник на Българската армия, са заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески.  Десетки граждани с трибагреници в ръка, проследиха церемонията пред паметника на Незнайния войн. \r\nДеница КИТАНОВА", "date": "2019.05.06", "title": "Представители на институции и граждани поднесоха венци и цветя пред паметника на Незнайния воин в столицата"}
{"url": "http://www.focus-news.net/news/2019/05/06/2654316/pazardzhik-praznichna-liturgiya-za-gergyovden-se-otsluzhva-v-tsarkovnite-hramove-v-grada.html", "text": "Празнична света литургия за Гергьовден се отслужва в православните храмове в Пазарджик, предаде репортер на  Радио „Фокус“ – Пазарджик . Рано тази сутрин църковните камбани възвестиха началото на празничния ден. Най-много миряни на Гергьовден се очакват в едноименната църква „Свети Георги“, както и в катедралния храм „Света Богородица“.  \r\nХристиянският светец е смятан за защитник, воин и покровител на овчарите и техния добитък. В народния календар Гергьовден се свързва с изкарването на стадата в планината и на земеделците, които започват да работят по нивите. На този ден трапезата е общоселска –  прави се извън селото, някъде на зеленина и задължително в близост до параклис или манастир. Пече се цяло агне в пещ или на чеверме, а след това се носи в църква да се освети или се прикадява на място.  \r\nПо стара българска традиция на Гергьовден във всеки дом се пече агне, а около празничната трапеза се събира цялото семейство. \r\nАлбена ЖИЛЕКОВА", "date": "2019.05.06", "title": "Пазарджик: Празнична литургия за Гергьовден се отслужва в църковните храмове в града"}
{"url": "http://www.focus-news.net/news/2019/05/06/2654321/ministar-ekaterina-zaharieva-poslaniyata-na-papa-frantsisk-za-podavane-na-raka-na-bezhantsite-ne-oznachavat-otvaryane-na-granitsite.html", "text": "Посланията на папа Франциск за подаване на ръка на бежанците не означават отваряне на границите. Това каза вицепремиерът и министър на външните работи Екатерина Захариева в интервю за предаването „Тази сутрин“ по  бТВ . \r\n„Папа Франциск е много различен папа. Той казва, че свещениците и всички хора на църквата образно казано трябва да „миришат на обор“ – т.е. трябва да са сред хората и да бъдат там, където има нужда от там. Трябва да слязат от лъскавите коли и да помагат на хората в нужда“, заяви Захариева. Тя припомни, че вчера папа Франциск няколко пъти каза, че Иисус винаги дава нова надежда и ново начало. „Няма безизходица. Няма ситуация, от която от утре животът да не може да бъде друг. Той казва, че Бог е любов“, коментира още външният министър. \r\nЗахариева посочи, че посланието на папата за изход от „демографската зима“ показва, че това показва колко добре той и Светият престол познават ситуацията в света и съвременната политическа обстановка. „Неслучайно неговото послание у нас и в Северна Македония е „Мир на земята“. Той е отдаден на възстановяването на мира на земята и човешките права. Това е първият папа, който казва, че жените имат място в църквата. Дори и на литургията първото четене беше извършено от млада жена, а по принцип те се четат от мъже“, подчерта тя.  \r\nВъншният министър заяви, че демографският проблем е един от световните проблеми, който е особено тежък в Европа. „И споменаването му показва колко добре папа Франциск познава и България. Той идва тук с ясни послания – за мир, за обединение, да протегнем ръка на хората в нужда. Неговите думи бяха насочени основно към бежанците. И позицията на целия демократичен свят е, че България също им помага. Участваме активно в европейските формати и не само за прекратяване на тези конфликти, помагаме финансово“, каза още тя и посочи, че посланието да се подаде ръка не означава отваряне на границите. \r\nЗахариева заяви, че доверието в папа Франциск е много по-високо от това в самата Католическа църква. „Той е световен лидер и духовен водач. Всеки път той говори за мир, за смирение, за връщане към изконните ценности на доброто и любовта“, заяви тя.", "date": "2019.05.06", "title": "Министър Екатерина Захариева: Посланията на папа Франциск за подаване на ръка на бежанците не означават отваряне на границите"}
{"url": "http://www.focus-news.net/news/2019/05/06/2654325/", "text": "Българската армия е в състояние да изпълнява конституционните задължения и по трите мисии. Това каза в интервю за празничното издание на предаването „За честта и славата на България“ на  Радио „Фокус“  началникът на отбраната ген. Андрей Боцев. Той отбеляза, че рейтингът на Българската армия е повишен. „И това е благодарение на операциите, които провеждаме. Нашите  граждани трябва да са убедени, че Българската армия е в състояние да си изпълни конституционните задължения и по трите мисии. Българските военнослужещи дават всичко от себе си, макар и с доста ограничен личен състав, да бъдат добре подготвени и да си изпълняват задачите и мисиите, отредени им по Конституция. Бих искал да благодаря на всички, които бяха, са и са част от изпълнението на нашите приоритети. Без това съпричастие успехите биха били немислими. Очаквам да се запази тази енергия и в бъдещата ни дейност, за да гарантира изграждането на адекватни за въоръжените ни сили способности и успешно да изпълняваме конституционните си задължения в национален и в съюзен ангажимент“, заяви ген. Андрей Боцев. Той допълни, че организацията на военния парад не е лесна. „Ние сме я започнали предварително. С този парад ние демонстрираме пред нашите граждани какво е постигнала и какво представлява Българската армия и най-вече нашите данъкоплатци да видят, че имаме една боеспособна армия. Въпреки намаления състав, с достойнство и чест нашите военнослужещи изпълняват участието си в мисии както извън страната, така и на национални и международни учения“, заяви ген. Андрей Боцев. По думите му всеки един парад е планиран в плана за годишната подготовка на армията и въоръжените сили. \r\nЕвелина БРАНИМИРОВА", "date": "2019.05.06", "title": "Ген. Андрей Боцев, началник на отбраната: Имаме боеспособна Българската армия, в състояние да изпълнява конституционните задължения и по трите мисии"}
{"url": "http://www.focus-news.net/news/2019/05/06/2654329/the-scotsman-planira-se-zabrana-za-vlizane-na-koli-po-stari-ot-pet-godini-v-edinburg.html", "text": "Вместо да покрива само централна зона, предложението е зоната за ниски емисии на столицата да обхване целия град, пише шотландският вестник  The Scotsman . \r\nЗоната ще позволи само дизелови превозни средства с двигатели Евро 6, които бяха въведени преди пет години, и бензинови автомобили с двигатели Евро 4, въведени през 2005 г. Oграниченията ще се прилагат за частни автомобили, автобуси, камиони и други превозни средства. \r\nСчита се, че само около половината от автомобилите в града отговарят на необходимите стандарти. \r\nСътрудникът по транспорта Лесли Макинс каза, че този ход ще донесе големи ползи за здравето. Критиците обаче определиха предложенията като „драстични“ и предупредиха, че ще ударят най-тежко най-бедните. \r\nОчаква се зоната да бъде създадена до края на 2020 г., но не е ясно как ще бъдат въведени изискванията. \r\n„Ако имате по-стара кола, ще ви молим да не влизате в града или да плащате огромна глоба. Ние знаем, че това ще изисква много промени от хората, но нека разгледаме ползите. В момента, в който го свържете със здравните резултати и хората ще осъзнаят ползите.\"  Юлиян Марков", "date": "2019.05.06", "title": "The Scotsman: Планира се забрана за влизане на коли по-стари от пет години в Единбург"}
{"url": "http://www.focus-news.net/news/2019/05/06/2654331/pregled-na-osnovnite-temi-v-evropeyskiya-pechat-agentsiya-fokus.html", "text": "Интервю на австрийския канцлер Себастиан Курц, ситуацията около венецуелския опозиционен деец Леополдо Лопес, които потърси убежище в сградата на резиденцията на испанския посланик в Каракас, планираните ограничения за стари автомобили в Единбург и Брекзит са сред темите на европейските издания. \r\n*** Австрийският канцлер иска предоговаряне на Лисабонския договор, пише австрийската редакция на европейското англоезично издание  The Local .  \r\n\"Необходим е нов договор с по-ясни санкции за членовете, които натрупват дългове, наказания за страни, през които преминават незаконни мигранти, без да ги регистрират, както и тежки последици за нарушения на върховенството на закона и либералната демокрация\", каза австрийският канцлер Себастиан Курц.    \r\nСпоред него \"много неща са се променили\" от приемането на Лисабонския договор от 2007 г., като визира еврозоната и миграционните кризи и Брекзит. \r\n Преразглеждането на Лисабонския договор обаче  ще изисква единодушно съгласие от всички държави-членки на ЕС. Също така Курц изрази скептицизъм по отношение на сътрудничеството между дясноцентристката Европейска народна партия (ЕНП), към която принадлежи и неговата партия, и партиите вдясно в Европейския парламент.    \r\n\"Ние не искаме да предадем ЕС на крайните периферии отляво или отдясно, а вместо това ни е необходима силна политика в центъра\", каза той.    \r\nВ страната Австрийската народна партия е в коалиция с крайно дясната Партия на свободата  след изборите в края на 2017 г., но през последните седмици Курц е подложен на нарастващ натиск да осъди действията на някои членове на младшия коалиционен партньор.    \r\nКурц също заяви, че подкрепя прекратяването на практиката евродепутатите да пътуват между Страсбург и Брюксел и призова Европейския парламент да бъде постоянно базиран в белгийската столица.    \r\nФранция винаги се е противопоставяла на преместването на Европейския парламент от Страсбург, но позовавайки се на френския президент Емануел Макрон и собствената му програма за реформи за Европа, Курц заяви: \"Този, който изисква реформи, трябва да бъде готов да ги направи там, където боли“.    \r\nАвстрийският канцлер иска да се намали размера на Европейската комисия и да прекрати практиката, при която всяка държава-членка автоматично получава комисар.  \r\nДлъжностите трябва да се разпределят на ротационен принцип, каза той, добавяйки, че понастоящем \"има повече комисари, отколкото области на отговорност\".  \r\nЩо се отнася до следващата Европейска комисия, която ще бъде назначена по-късно тази година, Курц каза, че е необходима „промяна на поколенията на върха“, „с нова политическа посока“. \r\n*** Изпълняващият длъжността външен министър Жозеп Борел заяви в петък, че правителството ще \"ограничи\" политическата дейност на Леополдо Лопес, водещ опозиционен лидер, който се е укрил в сградата на испанското посолство, след като е взел участие в неуспешния опита за преврат срещу президента Николас Мадуро, пише англоезичното издание на испанския вестник  El Pais . \r\n\"Испания няма да позволи на посолството да се превърне в център на политически дейности\", подчерта Борел. \r\nНеотдавнашните събития във Венецуела поставиха неочаквано Испания във фокуса на събитията. Само за няколко часа във вторник вълна от дипломатическа активност доведе до приемането на венецуелския опозиционен лидер Леополдо Лопес в резиденцията на испанския посланик в Каракас. \r\nОттогава натискът за всички участници в неуспелия бунт е нараснал: в четвъртък Върховният съд на Венецуела издаде заповед за арест на Лопес, като заяви, че той е нарушил условията на домашния си арест. Опозиционният лидер няма намерение да напуска резиденцията на испанския посланик, а Испания не смята, че последният ход на събитията е проблем за действащия министър-председател Педро Санчес, чиято социалистическа партия  бе победител в общите избори, проведени наскоро. \r\nВ четвъртък вечер испанската изпълнителна власт обяви, че няма планове да предаде политика на венецуелските власти. В съобщение, испанското правителство заяви, че вярва, че правителството на Николас Мадуро \"ще уважава неприкосновеността на резиденцията на испанския посланик\". \r\nМадрид отбеляза също, че Лопес, съпругата му Лилиан Тинтори и тяхната 15-месечна дъщеря са в резиденцията по „тяхната собствена свободна воля“. Говорейки пред медиите от градината на резиденцията, Лопес потвърди, че те се третират като гости  и няма да иска политическо убежище. \r\nИспанското правителство също заяви, че \"Испания не подкрепя военен преврат\" и вместо това подкрепя мирен демократичен процес и незабавно провеждане на избори. Той добави, че Хуан Гуайдо, ръководителят на Народното събрание на Венецуела, който е признат за действащ президент на страната от повече от 50 страни, включително Испания, \"беше и остава законният представител, който да извърши трансформацията във Венецуела.\" \r\n*** Вместо да покрива само централна зона, предложението е зоната за ниски емисии на столицата да обхване целия град, пише шотландският вестник  The Scotsman . \r\nЗоната ще позволи само дизелови превозни средства с двигатели Евро 6, които бяха въведени преди пет години, и бензинови автомобили с двигатели Евро 4, въведени през 2005 г. Oграниченията ще се прилагат за частни автомобили, автобуси, камиони и други превозни средства. \r\nСчита се, че само около половината от автомобилите в града отговарят на необходимите стандарти. \r\nСътрудникът по транспорта Лесли Макинс каза, че този ход ще донесе големи ползи за здравето. Критиците обаче определиха предложенията като „драстични“ и предупредиха, че ще ударят най-тежко най-бедните. \r\nОчаква се зоната да бъде създадена до края на 2020 г., но не е ясно как ще бъдат въведени изискванията. \r\n„Ако имате по-стара кола, ще ви молим да не влизате в града или да плащате огромна глоба. Ние знаем, че това ще изисква много промени от хората, но нека разгледаме ползите. В момента, в който го свържете със здравните резултати и хората ще осъзнаят ползите.\" \r\n***  Ожесточената реакция на лейбъристите охлади надеждите на Тереза Мей за бързо постигане на споразумение за спасяването на Брекзит, пише на електронното си издание британският вестник  „Independent“ .  \r\nВисокопоставени представители на лейбъристите поляха със студена вода шансовете за пробив, дори след като източник от консерваторите обяви вторник за ден на постигане на сделка или на прекъсване на преговорите.  \r\nФинансовият министър в сянка Джон Макдонъл заяви, че премиера надценява перспективите за постигане на сделка, за да се опита да спаси работата си, докато от страна на някои консерватори се появиха нови призиви към Тереза Мей да напусне поста си.  \r\nМей е обвинявана, че отказва да разчисти терена за присъединяване към митническия съюз и в повишаване на рисковете Националната служба по здравеопазване „да отиде за продажба“.  \r\nВраждебната реакция към премиера последва след виртуално обръщение във вестникарска статия на Мей към Джереми Корбин, да помогне за постигане на споразумение за Брекзит.  \r\nПозицията на Мей беше подкопана от ново социологическо проучване, според което рекордните 82% от членовете на Консервативната партия искат тя да напусне премиерския пост незабавно, след слабите резултати на партията на местните избори.", "date": "2019.05.06", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2019/05/06/2654332/kyustendil-ne-e-natovaren-e-trafikat-po-patishtata-v-oblastta.html", "text": "Не е натоварен е трафикът по пътищата в Кюстендилска област. Това съобщиха за  Радио „Фокус“ – Пирин  от Областно пътно управление – Кюстендил. Движението по път I-6 Кюстендил – Радомир от км 43+300 до км 64+800 в участъка между границата на областите Кюстендил и Перник и разклона за село Върба се осъществява в едната пътна лента поради машинно подравняване на банкети, оформяне на окопи и изкоп под ограничителни системи, в двете направления. Организацията на движение се регулира с пътни знаци, за срок до 17 май. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътя при км 10+650, км 11+720, км 12+830 и км 13+360. Ограничението е сигнализирано с пътни знаци.  \r\nОт Областно пътно управление – Кюстендил отправят апел към водачите на моторни превозни средства да шофират внимателно, със съобразена с условията скорост и да спазват правилата за движение. \r\nДенис НИКИФОРОВ", "date": "2019.05.06", "title": "Кюстендил: Не е натоварен е трафикът по пътищата в областта"}
{"url": "http://www.focus-news.net/news/2019/05/06/2654327/plovdiv-grad-rakovski-e-v-trepetno-ochakvane-na-papa-frantsisk.html", "text": "Град Раковски е в трепетно очакване на папа Франциск, предаде репортер на  Радио \"Фокус\" - Пловдив . Градът вече е блокиран от полиция. Хората минават през КПП-та, за да влязат в зоната на площада, откъдето да наблюдават Светата литургия на папата. Децата, които ще вземат първо причастие, вече са в храма \"Пресвето сърце Исусово\". Папата все още не е пристигнал. Обстановката е тържествена. Духов оркестър оглася площада. \r\nЦветана ТОНЧЕВА", "date": "2019.05.06", "title": "Пловдив: Град Раковски е в трепетно очакване на папа Франциск"}
{"url": "http://www.focus-news.net/news/2019/05/06/2654334/glavna-direktsiya-granichna-politsiya-normalno-se-osashtestvyava-preminavaneto-prez-vsichki-kontrolno-propuskatelni-punktove.html", "text": "Нормално се осъществява преминаването през всички български гранични контролно-пропускателни пунктове, по данни към 10.00 часа. Това съобщиха от  Главна дирекция \"Гранична полиция\" .", "date": "2019.05.06", "title": "Главна дирекция \"Гранична полиция\": Нормално се осъществява преминаването през всички контролно-пропускателни пунктове"}
{"url": "http://www.focus-news.net/news/2019/05/06/2654294/shumen-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Шумен, предаде репортер на  Радио „Фокус“- Шумен . Времето е предимно слънчево и ясно, видимостта е нормална. Температурата на въздуха е около 14 градуса. Движението по пътя Радко Димитриево – Друмево e ограничено за товарни автомобили над 10 тона поради свлачищни процеси. Обходният маршрут е Шумен – Овчарово – Друмево. Ришки проход е отворен за движение. Върбишки проход е затворен за всички видове пътни превозни средства. \r\nИвелина ИВАНОВА", "date": "2019.05.06", "title": "Шумен: Сухи и нормално проходими са пътищата в областта"}
{"url": "http://www.focus-news.net/news/2019/05/06/2654338/chez-razpredelenie-udalzhava-sroka-za-konkursa-elektricheskite-stalbove-dom-na-divite-ptitsi.html", "text": "Поради големия интерес срокът на конкурса „Електрическите стълбове – дом на дивите птици“ се удължава до 20 май 2019 г. Това съобщиха от пресцентъра на  \"ЧЕЗ Разпределение\" . Инициативата е част от проекта „Живот за птиците“, който се изпълнява съвместно от „ЧЕЗ Разпределение България“ АД и Българското дружество за защита на птиците /БДЗП/. Конкурсът ще даде възможност за изява на таланта на художници и street art артисти върху електроразпределителните касети в градовете Перник, Пирдоп, Враца и Благоевград, като темата е свързана с живота на дивите птици и съжителството им с електрическите стълбове. ЧЕЗ Разпределение поема разходите за материали, необходими за изрисуване на съоръженията. \r\n„Надяваме се, че като превърнем централните градски улици в художествени галерии на открито от една страна ще допринесем нашите градове да станат по-цветни и уютни, а от друга да насочим вниманието на обществеността към опазването на дивата природа“, каза ръководителят на проекта Мария Георгиева от „ЧЕЗ Разпределение България“ АД. \r\nХудожествените проекти се приемат до 16.00 часа на 20 май 2019 г. на имейл адрес communications@cez.bg. Повече за конкурса и правилата за участие може да бъде намерена на сайта на проекта www.lifebirds.eu. Всички разпределителни касети, върху които ще се рисува, ще бъдат проверени, за да се потвърди изрядното им техническо състояние, а участниците ще преминат през инструктаж за работа върху тях. Непълнолетните участници трябва да притежават съответното разрешение от своите настойници за рисуване върху съоръженията на „ЧЕЗ Разпределение“. \r\nПроектът „Живот за птиците“ включва теренни проучвания, създаване на прототип за безопасни за птиците стълбове, осигуряване на възможности за безопасно гнездене, монтиране на защитни и маркиращи съоръжения и други дейности за опазване на живота на птиците, уязвими при досега с електроразпределителната мрежа.", "date": "2019.05.06", "title": "\"ЧЕЗ Разпределение\" удължава срока за конкурса \"Електрическите стълбове - дом на дивите птици\""}
{"url": "http://www.focus-news.net/news/2019/05/06/2654333/s-moshtno-ura-na-pl-aleksandar-i-batenberg-v-stolitsata-byaha-posreshtnati-znamenata-svetini-na-balgarskata-armiya.html", "text": "С мощно „Ура“ на пл. „Александър I Батенберг” в столицата бяха посрещнати знамената светини на Българската армия, предаде репортер на  Агенция „Фокус“ .  Бе посрещнат и командващият парада ген-майор Иван Лалов, а след това президентът Румен Радев поздрави българските военнослужещи с Деня на храбростта и празника на Българската армия. „Поздравявам ви по случай 6 май - Ден на храбростта и празник на Българската армия“, каза държавният глава, а войниците му отговориха с „Ура“. Десетки граждани с български трибагреници в ръка са се събрали, за да проследят военния парад по повод Деня на храбростта. За парада вече са се подредили Гвардейският представителен духов оркестър с духовите оркестри на видовете въоръжени сили. В парада ще участват над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация. В честванията на празника участват президентът и върховен главнокомандващ въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия. Присъстват още вицепрезидентът Илияна Йотова, премиерът Бойко Борисов, вицепремиерът Томислав Дончев, министърът на вътрешните работи Младен Маринов, Н.В. Симеон Сакскобургготски, кметът на София Йорданка Фандъкова и др. Поканени са да присъстват представители на държавното ръководство, Дипломатическият корпус, военно-патриотичните съюзи. Официални гости на тържествата, посветени на Деня на храбростта и празник на Българската армия, са още заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески. \r\nДенят 6-и май започва да се чества като празник на Българската армия още със създаването ѝ. На 1 януари 1880 г. с Указ № 1 княз Александър I учредява първото българско отличие - ордена “За храброст”. Той е предназначен само за отличили се по време на война българи, проявили мъжество, героизъм и подвизи на бойното поле. С указ от 9 януари същата година се постановява честването на празника. На този ден Българската православна църква отслужва традиционнен водосвет на бойните знамена, флаговете и знамената-светини на Българската армия пред паметника на Незнайния воин в София. \r\nДеница КИТАНОВА", "date": "2019.05.06", "title": "С мощно „Ура“ на пл. „Александър I Батенберг” в столицата бяха посрещнати знамената светини на Българската армия"}
{"url": "http://www.focus-news.net/news/2019/05/06/2654330/gen-andrey-botsev-nachalnik-na-otbranata-stranata-ni-prodalzhava-da-uchastva-v-11-misii-i-operatsii-zad-granitsa-s-okolo-1400-voennosluzheshti.html", "text": "Продължаваме да участваме в 11 мисии и операции зад граница с около 1400 военнослужещи. Това каза в празничното предаване „За честта и славата на България“ на  Радио „Фокус“  по повод 6 май началникът на отбраната ген. Андрей Боцев. Той уточни, че също така българските военнослужещи взимат участие в много международни учения в България и в чужбина, като над 100 човека има в международни щабове на НАТО. По думите му това допринася много за развитието и работата на българските военнослужещи в международна среда, придобиване на опит, обучение и работа в екип. „Както всички знаем, че при евентуална заплаха ще има операциите, които ще се провеждат в рамките на НАТО, те са съвместни и ще участват много нации. И това допринася за по-лесно комуникиране и по-лесно справяне с поставените задачи. Не е малък приносът от това, че членуваме в НАТО“, поясни той.  \r\nПо отношение на помощта на военнослужещите при бедствия и инциденти у нас ген. Андрей Боцев отбеляза, че се поддържат около 92 модула за операции при бедствия, аварии, подкрепа на населението. „През миналата година сме участвали в 103 операции такива, в подкрепа на населението в бедствия, с около 730 военнослужещи и над 230  единици бойна техника. Също така имам модулни формирования за откриване и разузнаване и унищожаване на боеприпаси. През миналата година имаме 85 операции такива с унищожени над 500 боеприпаса. И другото, което е също много важно, имаме 7 животоспасяващи задачи, изпълнени за нуждите на Министерството на здравеопазването от ВВС“, обясни началникът на отбраната. Той добави, че има и доста операции в помощ на Министерство на вътрешните работи по охрана на границата, където за миналата година са участвали около 1200 военнослужещи с над 220 единици техника.  \r\nЕва БРАНИМИРОВА", "date": "2019.05.06", "title": "Ген. Андрей Боцев, началник на отбраната: Страната ни продължава да участва в 11 мисии и операции зад граница с около 1400 военнослужещи"}
{"url": "http://www.focus-news.net/news/2019/05/06/2654324/varna-hramov-praznik-otbelyazva-navrah-gergyovden-tsarkvata-sveti-atanasiy.html", "text": "Храмов празник отбелязва навръх Гергьовден църквата „Свети Атанасий” във Варна. Това съобщиха за  Радио „Фокус“ – Варна  от Варненската и Великопреславска митрополия. Празничната програма започна с отслужването на света Литургия и водосвет. Църковното настоятелство е подготвило над 400 порции агнешко, които ще бъдат осветени и раздадени на миряните. Южният престол в олтара на храма е посветен на свети великомъченик Георги Победоносец. Той е пренесен от едноименната църква, намирала се на територията на Римските терми във Варна и разрушена през 1948 година. От 2014 година в църквата „Свети Атанасий” се намира още една голяма светиня – копие на чудотворната икона на свети Георги от Зографския манастир на Света Гора, която привлича много богомолци. \r\nДиана СТОЕВА", "date": "2019.05.06", "title": "Варна: Храмов празник отбелязва навръх Гергьовден църквата „Свети Атанасий”"}
{"url": "http://www.focus-news.net/news/2019/05/06/2654340/blagoevgrad-v-obednite-i-sledobednite-chasove-e-vazmozhno-trafikat-po-patishtata-v-oblastta-da-bade-natovaren-poradi-kraya-na-ot-poreditsata-pochivni-dni.html", "text": "В обедните и следобедните часове е възможно трафикът по пътищата в Благоевградска област да бъде натоварен поради края на поредицата почивни дни, предаде репортер на  Радио „Фокус“ – Пирин . Особено натоварени се предполага, че ще бъдат главен път Е-79 в посока и второкласен път 19 Симитли – Гоце Дечев в посока към столицата. Критични точки, в които е възможно струпване на автомобили и образуване на колони, са пътен възел Симитли – където се събират главен път Е-79 и второкласен път 19 – Симитли-Гоце Делчев, както и Кресненското дефиле и прохода Предел. Полицейското присъствие в областта е засилено, като на различни места са позиционирани полицейски патрули, които следят за спазване Закона за движение по пътищата и осъществяват организация с цел да не се допуска образуването на задръствания.  \r\nДвижението по третокласен 108 автомагистрала „Струма“ – село Рибник е ограничено за МПС над 12 тона поради аварийни ремонтни дейности. Въведен е обходен маршрут, който преминава по третокласен път 198 село Дрангово – село Ръждак – град Петрич и обратно. Движението по път София – Кулата в района от изхода на Благоевград до тунела при село Железница, от км 366+000 до км 370+000, се осъществява с повишено внимание поради ремонтни дейности. Участъка е обозначен с пътни знаци.  \r\nДенис НИКИФОРОВ", "date": "2019.05.06", "title": "Благоевград: В обедните и следобедните часове е възможно трафикът по пътищата в областта да бъде натоварен поради края на от поредицата почивни дни"}
{"url": "http://www.focus-news.net/news/2019/05/06/2654335/", "text": "До средата на юни се очаква да бъде сключен първоначален договор за новите бойни самолети. Това каза в интервю за празничното издание на предаването „За честта и славата на България“ на  Радио „Фокус“  началникът на отбраната ген. Андрей Боцев. „В момента върви процедурата за многофункционалните модулни патрулни кораби. Бяха отворени офертите, междуведомствена комисия ги разглежда, като очакваме до края на май да излезе с резултатите. Очакваме да стартира и проектът на Сухопътни войски, който се оказа много по-сложен поради наличието на различни видове техника и оборудване в тях. И също така единственото, което ни бави до момента е оценката на индустриалното сътрудничество“, каза още ген. Андрей Боцев. По отношение на личния състав ген. Андрей Боцев отбеляза, че недостигът на кадри в Българската армия е около 20 %. „Хубавото е, че през 2018 година този недостиг на кадри го спряхме, като мога да кажа, че от анализа, който сме направили през 2018 година, с около 150 човека повече сме приели, отколкото  са напуснали Българската армия“, каза той. Ген. Андрей Боцев определи като положителна кампанията  „Бъди войник“. Той допълни, че в подкрепа на населението армията разполага с около 92 модула за операции при бедствия, аварии и катастрофи. \r\nЕвелина БРАНИМИРОВА", "date": "2019.05.06", "title": "Ген. Андрей Боцев, началник на отбраната: До средата на юни се очаква да бъде сключен първоначален договор за новите бойни самолети"}
{"url": "http://www.focus-news.net/news/2019/05/06/2654337/prezidentat-rumen-radev-voyskata-prezhivya-nedoimak-sakrashteniya-i-politichesko-visokomerie-no-vinagi-otselyavashe-zashtoto-horata-s-pagoni-osaznavat-misiyata-si.html", "text": "Последните десетилетия войската преживя всякакви експерименти – недоимък, съкращения и политическо високомерие, но винаги оцеляваше, защото хората с пагони осъзнават мисията си. Това каза президентът Румен Радев на пл. „Александър I Батенберг“ по повод Деня на храбростта и празника на Българската армия, предаде репортер на  Агенция „Фокус“ .  \r\n„Малко са държавите, съхранили своето име, вяра и език през многовековни превратности и изпитания. Ако днес България е една от тях, то е защото нашият народ е изпитал и осъзнал необходимостта от единството на меч, дух и слово. Затова на днешния светъл християнски празник – Гергьовден, нашият народ отдава своето признание към своите войни и отбелязва Деня на храбростта и празника на Българската армия. Летописите пазят безчет победи на войската ни в защита на нашия народ, националното единство и независимост“, каза държавният глава. По думите му и в най-тежките дни на изпитания, когато други са бягали от отговорност, българският войник е бил последната саможертвена преграда в защита. За българина армията винаги е била символ на чест и храброст“, допълни президентът.  \r\nДеница КИТАНОВА", "date": "2019.05.06", "title": "Президентът Румен Радев: Войската преживя  недоимък, съкращения и политическо високомерие, но винаги оцеляваше, защото хората с пагони осъзнават мисията си"}
{"url": "http://www.focus-news.net/news/2019/05/06/2654339/prezidentat-rumen-radev-v-denya-na-hrabrostta-da-otdadem-dalzhimoto-i-na-vsichki-balgari-koito-voyuvat-za-istinata-vastavat-sreshtu-proizvola-i-zastoya.html", "text": "Да отдадем дължимото и на всички българи, които воюват за истината, въстават срещу произвола и застоя. Това каза президентът Румен Радев на пл. „Александър I Батенберг“ по повод Деня на храбростта и празника на Българската армия, предаде репортер на  Агенция „Фокус“ . „Да не забравяме, че днес 6 май е и Ден на храбростта. Да отдадем дължимото на всички българи, които воюват за истината, въстават срещу произвола и застоя и отстояват демокрацията. В тях е надеждата за една по-справедлива, по-човечна и просперираща България. Чест и слава за Българската армия и за всички храбри българи. Честит празник на хората с пагони. Да живее България“, каза Румен Радев.  \r\nПо думите му след десетилетия на пренебрежение Българската армия трябва да заеме своето достойно място в българското общество. „Това ще стане не само по силата на външните ни предизвикателства и съюзните ни задължения, а защото армията ни е призвана да бъде стожер на стабилност, държавност и конституционен ред. Като институция с високо обществено доверие, която трябва да бъде опазена от всякакви политически вмешателства. Българската армия е школа за патриотизъм и мъжество, на отдадени на Отечеството личности, които имат един идеал – свободна, силна и благоденстваща България. На тях дължим признание и по-добри условия, за да могат достойно да изпълняват своята трудна, рискована и високоотговорна мисия“, допълни държавният глава.  \r\nДеница КИТАНОВА", "date": "2019.05.06", "title": "Президентът Румен Радев: В Деня на храбростта да отдадем дължимото и на всички българи, които воюват за истината, въстават срещу произвола и застоя"}
{"url": "http://www.focus-news.net/news/2019/05/06/2654336/gabrovo-s-praznichen-vodosvet-zapochva-gergyovden-v-etnografski-muzey-na-otkrito-etar.html", "text": "С празничен водосвет започва Гергьовден в Етнографски музей наоткрито „Етър“ – Габрово, съобщиха от  музея . Посетителите могат да се поклонят пред копие на чудотворната икона „Св. Георги Зограф” от Света гора. \r\nДо 17.00 часа сдружение „Нишан” ще срещне традициите с дигиталните изкуства, чрез работилницата „Анимирай Гергьовден”. Ако едно дете обича да твори, тази работилница е точно за него. То ще може да създаде свое анимирано филмче, представящо определени моменти от гергьовденската обредност. Чрез метода „стоп кадър анимация” – техника, обвързваща традиционното изобразително изкуство с компютърните технологии и видеозаснемането, участниците в работилницата ще могат да изразят видяното и наученото в музея по нов и забавен начин. Заниманията са подходящи за деца на възраст между 8 и 15 години и са с продължителност 2 часа. Заявяване на участие се извършва в Книгопродавницата на музея. От 11.30 до 15.30 програмата продължава д образователната игра с отборен характер „Гергьовденски пъзел”. Благодарение на нея деца и възрастни не само могат да се забавляват, но и да научат повече за българските традиции, свързани с празника Герьовден. Заявката за участие отново може да се направи в Книгопродавницата. През целия ден в Балканската мандра ще се бие масло и ще се подсирва сирене.", "date": "2019.05.06", "title": "Габрово: С празничен водосвет започва Гергьовден в Етнографски музей на открито „Етър“"}
{"url": "http://www.focus-news.net/news/2019/05/06/2654341/tass-povecheto-ot-zaginalite-pri-intsidenta-na-letishte-sheremetievo-sa-se-zadushili-pri-pozhara.html", "text": "Повечето от пътниците, загинали в самолета, който е изгорял на летище Шереметиево, са били починали от вдишване на отровни газове, предава  TACC . \r\nОсвен това, повечето от загиналите имат тежки топлинни изгаряния. \"Причините за смъртта им  ще се определят при аутопсиите, но очевидно по-голямата част от останалите в салона са починали от отравяне\", каза източникът на агенцията. \r\nВ неделя, на летище Шереметиево, в резултат на пожар на самолет Аерофлот „Сухой Суперджет“ при полета Москва-Мурманск са загинали 41 души от общо 78 души на борда. \r\nЧетирима от петимата членове на екипажа са оцелели, а 23 души са ранени, като девет от тях са настанени в болница. \r\nСпоред първоначалната информация самолетът е бил ударен от мълния по време на набирането на височина при изключително тежките атмосферни условия при излитането  в района на Москва.  Юлиян Марков", "date": "2019.05.06", "title": "ТАСС: Повечето от загиналите при инцидента на летище Шереметиево са се задушили при пожара"}
{"url": "http://www.focus-news.net/news/2019/05/06/2654347/po-povod-svetovniya-den-na-cherveniya-krast-i-cherveniya-polumesets-bchk-organizira-vtoro-izdanie-na-uchilishte-za-humannost-na-8-may.html", "text": "По повод Световния ден на Червения кръст и Червения полумесец Българският Червен кръст (БЧК) организира второ издание на „Училище за хуманност“, което ще се проведе от 13.00 ч. на 8 май 2019 г. (сряда) в Мултидисциплинарното пространство ДНК в Националния дворец на културата. Това съобщиха от пресцентъра на  БЧК . \r\nСъбитието ще предизвика сетивата, емоциите и ума, и ще предостави пространство, в което свободно и вдъхновено ще говорим по темите, по които обикновено не смеем – освен анонимно и онлайн. \r\n„Всеки от нас има мнение – за расизма, дискриминацията, бежанците, мигрантите, ромите, хората със специални потребности. Но колко често попадаме в ситуация, в която „ние“ и „те“ се превръща в „аз“ и „ти“? Кога за последно попитахте незрящия човек как се справя в градския транспорт? Кога за последно имахте смелостта да го направите? \r\nВ нашето училище ще има място за различни видове смелост: смелостта да чуеш истинската история на човека зад обобщения медиен образ – тъжна, смешна клиширана или изненадваща; смелостта да видиш нещата, от които обичайно старателно отвръщаш поглед или отбягваш; смелостта да споделиш собствената си история; смелостта наистина да кажеш какво мислиш – и смелостта да приемеш, че някой друг не мисли като теб“, посочват от БЧК. \r\nПо време на „занятията“ участниците ще се опитат да се поставят на мястото на представители на различни уязвими групи – незрящи, мигранти и др. Така те ще се докоснат до тяхното ежедневие, а всички истории и мнения, които ще споделят след това, ще бъдат обединени в Малка онлайн книга на хуманността. \r\nНа събитието ще присъстват акад. Христо Григоров, д-р х.к. – председател на БЧК, проф. Красимир Гигов – генерален директор на БЧК,  Огнян Златев – ръководител на офиса на Европейската комисия в България, представители на дипломатически мисии, Рада Стаменкова – изпълнителен директор на Българска асоциация по семейно планиране и сексуално здраве, Моника Писанкънева – Фондация “Ресурсен център Билитис“, партньори, доброволци и ръководители на БМЧК.", "date": "2019.05.06", "title": "По повод Световния ден на Червения кръст и Червения полумесец БЧК организира второ издание на „Училище за хуманност“ на 8 май"}
{"url": "http://www.focus-news.net/news/2019/05/06/2654345/evropeyski-izbori-2019-kandidatat-za-evrodeputat-ot-gerb-nikolay-dikov-be-gost-na-praznika-na-s-hrishteni.html", "text": "Винаги когато идвам в село Хрищени, се срещам с позитивни и знаещи какво искат хора. Днес мога да кажа, че са решени почти всички проблеми на селото, които през изминалите години са били представяни пред мен като общински съветник. Това каза кандидатът за евродепутат от ГЕРБ Николай Диков, който бе гост на празника на Хрищени, съобщиха от пресцентъра на  ПП ГЕРБ . На 6 май храмов празник отбелязва и местната църква „Св. Георги“.  “В днешно време има много напрежение и сензации, но важното е как утрешният ден да бъде по-добър и ние да сме по-добри”, подчерта Диков. Той посочи, че европейската солидарност променя Стара Загора и това се вижда от всички. Така се дава възможност да се заделят повече средства от бюджета на общината за селата.", "date": "2019.05.06", "title": "Европейски избори 2019: Кандидатът за евродепутат от ГЕРБ Николай Диков бе гост на празника на с. Хрищени"}
{"url": "http://www.focus-news.net/news/2019/05/06/2654342/evropeyski-izbori-2019-mariya-gabriel-i-asim-ademov-byaha-gosti-na-praznika-na-petrich.html", "text": "Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Асим Адемов бяха гости на тържествата по повод празника на Петрич. Заедно с тях на празничното събитие присъстваха областният координатор на партията и народен представител Даниела Савеклиева, депутатът от Петрич Георги Динев, кметът на Сандански Кирил Котев, общинските съветници от ГЕРБ и симпатизанти на партията. Това съобщиха от пресцентъра на  ПП ГЕРБ . \r\nПредставителите на ПП ГЕРБ се включиха в традиционното празнично шествие до черквата „Св. Георги“, където запалиха свещичка за здраве и успех.  \r\nДесетки жители и гости на Петрич се спираха да поздравят Мария Габриел и Асим Адемов и да пожелаят победа на предстоящите на 26 май избори за членове на Европейския парламент. \r\n\"Петрич има славно минало, неизменна част от историята на България.  \r\nПетрич е и култура, която виждаме в невероятните таланти. Те са в основата на нашата българска и европейска идентичност\", обърна се към гражданите на Петрич водачът на листата на ПП ГЕРБ и СДС Мария Габриел при откриването на празничния концерт. Тя изрази удоволствието си да съпреживее празника на града заедно с кмета Димитър Бръчков,  десетките талантливи младежи и гостоприемните жители. \r\n\"Честит празник, Петрич - градът на Евтим Евтимов, баба Ванга, цар Самуил, гордите хора.  Тук се съчетават по неповторим начин любовта към земята и нашите корени, твърдостта на планината и борбения дух на петричани. Нека Свети Георги да закриля домовете и семействата и да пребъде Петрич за вековете\", каза още Мария Габриел. \r\n„Изключително е важно всеки един от нас да дава всичко от себе си, за да развиваме нашата община. Съдбата ни е свързана с това! Уверен съм за просперитета на Петрич! Заедно можем да го направим. Нека свети Георги закриля вас и семействата ви. Да си пожелаем вяра в доброто”, каза в празничното си слово кметът на общината Димитър Бръчков.", "date": "2019.05.06", "title": "Европейски избори 2019: Мария Габриел и Асим Адемов бяха гости на празника на Петрич"}
{"url": "http://www.focus-news.net/news/2019/05/06/2654346/prezidentat-rumen-radev-izpraveni-sme-pred-izpitanieto-da-transformirame-parite-za-armiyata-v-savremenni-otbranitelni-sposobnosti-bezmalvieto-dnes-mozhe-da-struva-skapo-utre.html", "text": "Изправени сме пред ново изпитание да трансформираме парите за армията в съвременни отбранителни способности. Това каза президентът Румен Радев на пл. „Александър I Батенберг“ по повод Деня на храбростта и празника на Българската армия, предаде репортер на  Агенция „Фокус“.    \r\n„Днес, когато окончателно се простихме с илюзиите, че членството в отбранителни съюзи без развитие на собствени способности е достатъчно условие за гарантиране на сигурност. Когато въоръжените ни сили са поставени най-сетне във фокуса на финансовата политика на държавата, сме изправени пред ново изпитание да трансформираме парите за армията в съвременни отбранителни способности, ефективно и ефикасно“, заяви Румен Радев. По думите му тази цел изисква ясна визия, прозрачност и зачитане на военната експертиза, защото сложността на съвременно военно дело и технологии изисква не само интензивен дилаог между държавното и висшето военно ръководство, но и активна и принципна позиция на българския генералитет. Безмълвието днес може да струва скъпо на подчинените и на данъкоплатците утре“, посочи още държавният глава. \r\nДеница КИТАНОВА", "date": "2019.05.06", "title": "Президентът Румен Радев: Изправени сме пред изпитанието да трансформираме парите за армията в съвременни отбранителни способности - безмълвието днес може да струва скъпо утре"}
{"url": "http://www.focus-news.net/news/2019/05/06/2654349/zapochna-voenniyat-parad-po-povod-denya-na-hrabrostta-na-pl-aleksandar-i-batenberg-v-stolitsata.html", "text": "Започна военният парад по повод Деня на храбростта и Българската армия в столицата, предаде репортер на  Агенция „Фокус“ . Военният парад e командван от заместник-командващия на Съвместното командване на силите генерал-майор Иван Лалов. В него ще участват над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация.  \r\nНад столицата ще преминат тройка вертолети от авиобаза Крумово, транспортния ни самолет „Спартан”, трите самолета „Пилатус“ от учебна авиационна база Долна Митрополия. По традиция ще прелетят и група самолети МиГ-29 от състава на авиобаза Граф Игнатиево. На площада ще премине и сухопътната техника - бронирани машини, бронетранспортьори, танковете Т-72, ракетни комплекси, както и ретро техника от времето на Втората световна война, предоставена от колекционери от страната. За първи път в празничния ден жителите и гостите на столицата ще  могат да разгледат образци военна техника на Сухопътните войски на статичен показ на ул. „Княз Александър I“, а който проявява интерес към службата в редиците на Българската армия ще може да получи информация на щанда на Централното военно окръжие - част от националната кампания „Бъди войник”. \r\nДеница КИТАНОВА", "date": "2019.05.06", "title": "Започна военният парад по повод Деня на храбростта на пл. „Александър I Батенберг“ в столицата"}
{"url": "http://www.focus-news.net/news/2019/05/06/2654328/ministar-ekaterina-zaharieva-ochakvam-razlichno-otnoshenie-kam-balgariya-ot-strana-na-noviya-prezident-na-severna-makedoniya-stevo-pendarovski.html", "text": "Очаквам различно отношение към България от страна на новия президент на Северна Македония Стево Пендаровски – нещо, което той в предизборната си кампания заяви. Това каза вицепремиерът и министър на външните работи Екатерина Захариева в интервю за предаването „Тази сутрин“ по  бТВ . „Пожелавам му успешен мандат. Пожелавам му да работи за неразрушими добросъседски отношения – такива, каквито трябва да бъдат“, заяви Захариева. \r\nТя подчерта, че следи работата на Българо-македонската комисия за историята. „Последното заседание беше едно от най-слабите заседания на тази комисия и то не от българска страна. И  много се надявам да няма повече такива. Разбирам, че са идвали избори там, но в крайна сметка те са историци, а ние сме политици – ние трябва да мислим за изброите, а не те. Излиза, че политиците сме по-смели от техните историци, защото общи чествания политиците вече ги правят. Двамата премиери вече два пъти имаха общи чествания“, заяви Захариева. Тя посочи, че е имало и големи пробиви на заседанията на комисията, но и очакванията от българска страна са доста по-големи.", "date": "2019.05.06", "title": "Министър Екатерина Захариева: Очаквам различно отношение към България от страна на новия президент на Северна Македония Стево Пендаровски"}
{"url": "http://www.focus-news.net/news/2019/05/06/2654351/premierat-boyko-borisov-izprati-saboleznovatelna-telegrama-do-ministar-predsedatelya-na-rusiya-dmitriy-medvedev-vav-vrazka-sas-samoletnata-katastrofa-na-letishte-sheremetievo.html", "text": "Премиерът Бойко Борисов изпрати съболезнователна телеграма до министър-председателя на Руската федерация Дмитрий Медведев във връзка с тежката самолетна катастрофа на летище „Шереметиево“ на 5 май, отнела многобройни човешки животи. Това съобщиха от  правителствената информационна служба . \r\n„Приемете моите най-искрени съболезнования за случилото се на летище „Шереметиево“, г-н министър-председател. Бих желал да изразя чрез Вас своята съпричастност към болката и страданието на близките на загиналите и да пожелая скорошно оздравяване на ранените в тази тежка катастрофа”, пише премиерът Борисов в съболезнователния адрес.", "date": "2019.05.06", "title": "Премиерът Бойко Борисов изпрати съболезнователна телеграма до министър-председателя на Русия Дмитрий Медведев във връзка със самолетната катастрофа на летище „Шереметиево“"}
{"url": "http://www.focus-news.net/news/2019/05/06/2654355/sport-stefan-yovetich-nyama-da-igrae-do-kraya-na-godinata-zaradi-operatsiya.html", "text": "Футбол: Футболистът на Монако Стеван Йоветич и черногорски национал претърпя операция на коляното. 29-годишният Йоветич няма да е на разположение за клуба си, нито за националния отбор в предстоящите квалификации за Европейското първенство през 2020-а. \r\nЧерногорецът ще се възстановява около осем месеца и се очаква да се завърне на терена чак през следващата година.", "date": "2019.05.06", "title": "Спорт: Стефан Йоветич няма да играе до края на годината заради операция"}
{"url": "http://www.focus-news.net/news/2019/05/06/2654344/papa-frantsisk-pristigna-v-rakovski.html", "text": "Папа Франциск пристигна в Раковски, предаде репортер на  Радио „Фокус- Пловдив . Светият отец се придвижва изграда с папамобилаи поздравява събралото се множество. В 11.15 часа в църквата \"Пресвето Сърце Исусово\" в кв. \"Генерал Николаево\" в „българската столица на католицизма“ Светият отец ще отслужи Света литургия с първо причастие на 250 деца от цяла България. По-късно папа Франциск ще се срещне с католическата общност в града и ще произнесе реч. Всичко това ще може да се наблюдава и извън църквата, в оградени зони за граждани, до които достъпът става през контролно-пропускателни пунктове. Те бяха отворени 3 часа преди началото на събитието. Не се допускат посетители във видимо нетрезво състояние, както и такива, които носят обемисти багажи и забранени предмети – огнестрелно оръжие, пиротехнически изделия, ножове, палки, боксове, бутилки, парфюми.  \r\nУлиците, по които Светият отец ще премине, са затворени, като през целия ден движението в града ще е пешеходно. Забранено е движението на автомобили по ул. \"Москва\" и части от улиците \"Михаил Добромиров\" и \"Филип Станиславов\" в кв. \"Генерал Николаево\", както и по улиците \"Цанко Дюстабанов\" и \"Никола Вапцаров\" в квартал \"Секирово\". Влизането и излизането в Раковски става само през входовете на Шишманци и Брезово. За превозните средства са предвидени два буферни паркинга. През целия ден ще бъде затворен пътят от Стряма за Раковски, а в следобедните часове и автомагистрала \"Тракия\" между 165 и 119 км, като движението ще се пренасочва през Пловдив. \r\nЦветана ТОНЧЕВА", "date": "2019.05.06", "title": "Папа Франциск пристигна в Раковски"}
{"url": "http://www.focus-news.net/news/2019/05/06/2654348/20-artileriyski-salyuta-byaha-izpalneni-za-denya-na-hrabrostta-v-stolitsata.html", "text": "20 артилерийски салюта бяха изпълнени под звуците на химна на Република България за Деня на храбростта в столицата, предаде репортер на  Агенция „Фокус“ . Преди химна бяха посрещнати знамената светини на Българската армия. Президентът Румен Радев прие и почетния караул по повод 6 май. \r\nДесетки граждани с български трибагреници в ръка наблюдават парада на живо на пл. „Александър I Батенберг”. Полицейското присъствие в района е засилено. \r\nДеница КИТАНОВА", "date": "2019.05.06", "title": "20 артилерийски салюта бяха изпълнени за Деня на храбростта в столицата"}
{"url": "http://www.focus-news.net/news/2019/05/06/2654343/", "text": "Възстановяването на военновъздушното училище в Долна Митрополия е дълго протекла битка. Това каза в интервю за празничното издание на предаването „За честта и славата на България“ на  Радио „Фокус“  ген. Константин Попов, председател на Комисията по отбрана в парламента, бивш началник на отбраната, командващ ВВС. „На два пъти беше поставен този въпрос от мен в комисията по отбрана. И там беше намерен консенсус, заслугата е не само на управляващи, но и на опозиция. Трябва да отдадем дължимото и на изпълнителната власт - на Министерството на отбраната, на Министерството на образованието и огромното усилие на правителството и на премиера, които наистина успяха да мобилизират администрацията решението да бъде прието в парламента и от 1 януари 2020 година да има военновъздушно училище. И това не е само административна мярка според мен. Това е връщане на духа, на базата, на основата на ВВС.  Няма възраждане, ако няма училище. Ако искаме да имаме силни ВВС, които ще модернизираме, ще придобиваме нов тип авиационна техника – мощна, способна, бойна, няма как да останем в килийното училище. Трябва да имаме съвременно военновъздушно училище“, заяви ген. Константин Попов. По думите му военновъздушното училище ще може да обучава и граждански специалности, както и чужденци. „Защото военновъздушното училище преди беше марка, там се подготвяха наистина изключително качествени специалисти и това все още се знае и все още се помни“, каза още той. Ген. Константин Попов подчерта, че са положени много усилия за по-добро финансиране на Българската армия. „Правителството прие решение, с което разходите за отбрана се увеличават до 2 % от БВП, но в бюджета всяка година се залага увеличение. За две години заплатите се вдигнаха с 20 %. А само тази година разходите за текуща издръжка – това са учения, горива и т.н., се вдигнаха с 40 %. А капиталовите разходи, това, което е за капитално-възстановителни ремонти основно, се вдигнаха на 100 %. Разбира се,  тези финансови измерения са само едната част. По-важното според мен от това, което върши Министерството на отбраната, е да върне духа, бойния дух в Българската армия. Това, че си военнослужещ да носи чест и достойнство и да носи признание в обществото“, отбеляза ген. Константин Попов. \r\nЕвелина БРАНИМИРОВА", "date": "2019.05.06", "title": "Ген. Константин Попов: Ако искаме силни и модернизирани ВВС, трябва да имаме съвременно военновъздушно училище"}
{"url": "http://www.focus-news.net/news/2019/05/06/2654354/vitsepremierat-ekaterina-zaharieva-izprati-saboleznovatelna-telegrama-do-ruskiya-si-kolega-sergey-lavrov-vav-vrazka-sas-samoletnata-katastrofa-prichinila-mnogobroyni-choveshki-zhertvi.html", "text": "Вицепремиерът и министър на външните работи Екатерина Захариева изпрати съболезнователна телеграма до Сергей Лавров, министър на външните работи на Руската Федерация във връзка със самолетната катастрофа на 5 май 2019 г. на московското летище \"Шереметиево\", причинила многобройни човешки жертви. Това съобщиха от пресцентъра на  Министерството на външните работи .  \r\n„Съпричастни сме със скръбта на близките и роднините на загиналите и желаем скорошно оздравяване на ранените“, посочва Екатерина Захариева.   \r\nНяма данни за загинали и пострадали български граждани при инцидента.", "date": "2019.05.06", "title": "Вицепремиерът Екатерина Захариева изпрати съболезнователна телеграма до руския си колега Сергей Лавров във връзка със самолетната катастрофа, причинила многобройни човешки жертви"}
{"url": "http://www.focus-news.net/news/2019/05/06/2654358/evropeyski-izbori-2019-vodachat-na-listata-na-gerb-mariya-gabriel-shte-poseti-plovdiv-na-7-may.html", "text": "Водачът на листата на ГЕРБ за предстоящите избори за членове на Европейския парламент Мария Габриел ще посети Пловдив на 7 май 2019 г., вторник. Това съобщиха от пресцентъра на  партията . \r\nПрограмата на Мария Габриел включва: \r\n- 11.00 часа – среща-разговор с администрацията на фирма „Белла България“, ул. „Нестор Абаджиев“ 37; \r\n- 12.00 часа – среща с граждани на предизборната шатра на ГЕРБ в район „Тракия“, пред Търговски център „Форум“; \r\n- 12.30 часа – посещение в Народна библиотека „Иван Вазов“, ул. „Авксентий Велешки“ 17; \r\n- 13.00 часа – посещение на централната предизборна шатра на ГЕРБ в Пловдив, Главната, до площад „Стефан Стамболов“ ; \r\n- 14.00 часа – разходка по пешеходната Главна улица на Пловдив и среща с граждани; \r\n- 15.00 часа –  среща с граждани на предизборната шатра на ГЕРБ в район „Северен“, от северната страна на Пешеходния мост.", "date": "2019.05.06", "title": "Европейски избори 2019: Водачът на листата на ГЕРБ Мария Габриел ще посети Пловдив на 7 май"}
{"url": "http://www.focus-news.net/news/2019/05/06/2654350/plovdiv-blizo-17-000-zhiteli-na-grada-praznuvat-imen-den-na-gergyovden.html", "text": "Близо 17 000 жители на град Пловдив празнуват имен ден на Гергьовден. Това съобщиха за  Радио „Фокус“ – Пловдив  от отдел „Гражданска регистрация и административно обслужване“ (ГРАО) в Пловдив. Най-много сред мъжете са празнуващите, кръстени с името Георги – над 11 000, а сред жените – Гергана, които в града са близо 2500. Имен ден имат и жителите на града, които носят имена, производни на Георги – Ганчо, Генчо, Ганка, Гергина, Гюрга и други. \r\nНа този ден във всички епархии на Българската православна църква се прославя името на Св. Великомъченик Георги Победоносец.", "date": "2019.05.06", "title": "Пловдив: Близо 17 000 жители на града празнуват имен ден на Гергьовден"}
{"url": "http://www.focus-news.net/news/2019/05/06/2654352/pazardzhik-s-praznichna-programa-se-otbelyazva-denyat-na-peshtera.html", "text": "С празнична програма се отбелязва Денят на Пещера, съобщи за  Радио „Фокус“ – Пазарджик  Димитър Павлов, експерт по културата в Общината. Тържественият ден започна с празнична гергьовска литургия в църквата „Св. Георги“. В 10.30 часа на пл. „България“ в града започна и концерт на фолклорните групи към общински детски комплекс и с участието на народния певец Николай Славеев. \r\nАлбена ЖИЛЕКОВА", "date": "2019.05.06", "title": "Пазарджик: С празнична програма се отбелязва Денят на Пещера"}
{"url": "http://www.focus-news.net/news/2019/05/06/2654363/evropeyski-izbori-2019-kandidatite-za-evrodeputati-eva-maydel-i-lilyana-pavlova-shte-posetyat-oblast-stara-zagora-na-7-may.html", "text": "Кандидатите за евродепутати от ГЕРБ Ева Майдел и Лиляна Павлова ще посетят Старозагорска област на 7 май (вторник). Те ще бъдат придружавани от Николай Диков от Стара Загора и от Йоана Йончева – Фильова от Казанлък, които също са част от листата на ГЕРБ за предстоящите избори. Това съобщиха от пресцентъра на  партията . \r\nВ 10:00 ч. Ева Майдел, Лиляна Павлова и Йоана Йончева – Фильова ще посетят фирма за производство и бутилиране на зеолитна вода в Казанлък. От 11:30 ч. ще бъдат гости на Пенсионерски клуб „Тракийка“ в града на розите (ул. „Феликс Каниц\" № 1), където ще разговарят с членове на клуба, както и с кметове на населени места от общината. \r\nВ 13:30 ч. и в 15:00 ч. в гр. Стара Загора Ева Майдел, Лиляна Павлова и Николай Диков, заедно с народните представители от ГЕРБ Емил Христов и Радостин Танев ще се срещнат с ръководствата и работещите в две от водещите фирми в града.  \r\nОт 18:00 ч. кандидатите за евродепутати ще бъдат гости на областно предизборно събрание на ГЕРБ в хотел „Мериан Палас“, гр. Стара Загора, където ще присъстват кметове от областта, общински съветници, общински ръководства на структури и над 300 членове и симпатизанти на партията.", "date": "2019.05.06", "title": "Европейски избори 2019: Кандидатите за евродепутати Ева Майдел и Лиляна Павлова ще посетят област Стара Загора на 7 май"}
{"url": "http://www.focus-news.net/news/2019/05/06/2654361/evropeyski-izbori-2019-prof-mariela-modeva-se-sreshtna-s-balgarskata-obshtnost-v-barselona.html", "text": "Нуждата от българско консулство в Барселона, което ще улесни значително издаването на документи, възможностите за образование в страните от ЕС и важността на изборите за Европейски парламент бяха сред темите, обсъждани от кандидата за евродепутат от \"БСП за България\" проф. Мариела Модева и представители на българската общност в Барселона. Това съобщиха от пресцентъра на  БСП . Кандидатът за евродепутат призова сънародниците ни извън страната да гласуват активно, а присъстващите споделиха, че до момента са представени повече от 90 заявления и предстои отварянето на изборна секция в града. На срещата проф. Мариела Модева заяви, че нейна кауза е да се настоява за повишаване на средствата по програма \"Еразъм+\", към която младите хора проявяват голям интерес и някои от тях активно участват в мобилност с цел обучение, включително в Барселона. Кандидатът за евродепутат заяви, че исканията на сънародниците ни ще бъдат отстоявани на национално и европейско ниво.", "date": "2019.05.06", "title": "Европейски избори 2019: Проф. Мариела Модева се срещна с българската общност в Барселона"}
{"url": "http://www.focus-news.net/news/2019/05/06/2654357/papa-frantsisk-otsluzhva-sveta-liturgiya-s-parvo-prichastie-na-okolo-250-detsa-v-rakovski.html", "text": "Папа Франциск отслужва света литургия с първо причастие на около 250 деца в църквата „Пресвето сърце Исусово“ в Раковски, предаде репортер на  Радио „Фокус“ – Пловдив  . Първото причастие е едно от най-важните тайнства при католиците и е паметен ден за децата католици на около 8-10 години, като този път те имат честта то да се проведе в присъствието на главата на римокатолическата църква. Всички деца, които ще приемат Христос за първи път, са облечени в бели дрехи, които са символ на чистотата и с които се подчертава важността на събитието. Децата получават хляб и вино, които символизират тялото и кръвта на Исус Христос. Първото причастие преминава под песнопенията на хор с оркестър от около 30 души. В чест на папа Франциск по-голямата част от песните се изпълняват с български народни инструменти. Хорът изпълни и песен, която е писана специално за посещение на папа. \r\nСпециално за службата папа Франциск носи омофора, който вчера му беше подарен от премиера Бойко Борисов. \"В името на Господа мирът да бъде с вас, братя. Преди да отслужим светите тайни да признаем греховете си. Да се смили над нас всемогъщият Бог и след като ни прости греховете, да ни въведе във вечен живот\", заяви папа Фрнциск в началото на литургията. Тя се излъчва на живо на големи екрани пред храма, за да може всички, които са се събрали отпред, да могат станат съпричастни с нея. \r\nПред църквата са се събрали стотици хора. Преди да влезе в храма папа Франциск разчупи протокола и направи обиколка сред присъстващите, като се ръкува с част от тях. От жителите на града папата получи подарък умалено копие на иконата Пресвета Богородица, чийто оригинал се пази на гроба на Св. Богородица в Йерусалим. Преди да влезе в църквата Светият отец поздрави лично всички, които служат в нея. \r\nЦветана ТОНЧЕВА", "date": "2019.05.06", "title": "Папа Франциск отслужва света литургия с първо причастие на около 250 деца в Раковски"}
{"url": "http://www.focus-news.net/news/2019/05/06/2654362/v-sofiya-se-provede-tarzhestven-parad-na-voenna-tehnika-po-povod-denya-na-hrabrostta-i-balgarskata-armiya.html", "text": "Приключи военният парад по повод Деня на храбростта и Българската армия в столицата, предаде репортер на  Агенция „Фокус“ . Военният парад бe командван от заместник-командващия на Съвместното командване на силите генерал-майор Иван Лалов. В него участваха над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация.  \r\nНад столицата преминаха тройка вертолети от авиобаза Крумово, транспортния ни самолет „Спартан”, трите самолета „Пилатус“ от учебна авиационна база Долна Митрополия. По традиция прелетя и група самолети МиГ-29 от състава на авиобаза Граф Игнатиево. На площада премина и сухопътната техника - бронирани машини, бронетранспортьори, танковете Т-72, ракетни комплекси, както и ретро техника от времето на Втората световна война, предоставена от колекционери от страната.  \r\nПри изпълнението на националния химн по време на парада ще бъдат изпълнени 20 артилерийски салюта.  \r\nОт 12.00 часа пред сградата на Администрацията на президента на Република България ще бъде извършена тържествена смяна на почетния гвардейски караул. \r\nЗа първи път в празничния ден жителите и гостите на столицата ще могат да разгледат образци военна техника на Сухопътните войски на статичен показ на ул. „Княз Александър I“, а който проявява интерес към службата в редиците на Българската армия ще може да получи информация на щанда на Централното военно окръжие - част от националната кампания „Бъди войник”. \r\nДеница КИТАНОВА", "date": "2019.05.06", "title": "В София се проведе Тържествен парад на военна техника по повод Деня на храбростта и Българската армия"}
{"url": "http://www.focus-news.net/news/2019/05/06/2654356/burgas-nad-19-000-dushi-v-oblastta-praznuvat-imen-den-na-gergyovden.html", "text": "ад 19 000 души в област Бургас празнуват имен ден на Гергьовден. Това съобщиха за  Радио „Фокус“ – Бургас  от териториална дирекция „Гражданска регистрация и административно обслужване“. Общият брой на имениците в областта е 19 660 души, а в град Бургас - 10 086. Най-много са тези, които носят името Георги, в областта те са 11 478, а в града - 5997. След тях се нареждат жените с името Гергана, в областта те са 2184, а в града - 1279. Жените с името Галина са на трето място, в областта те са 1720, а в града – 991. Други именици, които празнуват днес, носят имената Галин, Ганчо, Генади, Гинка, Ганка, Галя и др. \r\nМария КУРТЕВА", "date": "2019.05.06", "title": "Бургас: Над 19 000 души в областта празнуват имен ден на Гергьовден"}
{"url": "http://www.focus-news.net/news/2019/05/06/2654360/evropeyski-izbori-2019-kandidatat-za-evrodeputat-ot-gerb-lilyana-pavlova-uchastva-v-tarzhestvata-posveteni-na-6-may-v-peshtera.html", "text": "Кандидатът за евродепутат от ГЕРБ Лиляна Павлова участва в тържествата, посветени на 6 май – Денят на Пещера. Това съобщиха от пресцентъра на  партията . Тържествени слова произнесоха председателят на Народното събрание Цвета Караянчева и кметът на Община Пещера Николай Зайчев.  \r\nКараянчева прие строя на тържествената заря - проверка с участието на 68 бригада Специални сили с командир бригаден генерал Явор Матеев. Поздрав към жителите и гостите на града отправи Негово високопреосвещенство Пловдивският митрополит Николай.  \r\nЛиляна Павлова поздрави с празника жителите на Пещера. Тя се разходи сред многобройните гости заедно с председателя на Народното събрание Цвета Караянчева  и народния представител от Пазарджик Десислава Костадинова на централния градски площад. \r\nПо-рано през деня общинските съветници решиха да удостоят посмъртно със званието „почетен гражданин на Пещера“, журналиста, бизнесмен и собственик на първата в България частна информационна агенция Красимир Узунов.  \r\nПред общинските съветници и гостите в залата Десислава Костадинова каза: „Всеки празник провокира у нас равносметка. А равносметката за развитието на нашия град е положителна. Град на трудолюбиви и добри хора, на родолюбци и пазители на българската духовност, може да върви само напред. Да се развива успешно и да бъде пример за единство и взаимопомощ“.  \r\nСред гостите на тържествата бяха още областният координатор на ГЕРБ-Пазарджик Найден Шопов, областният секретар Гинче Караминова и  зам.-областният управител Йордан Кожухаров.", "date": "2019.05.06", "title": "Европейски избори 2019: Кандидатът за евродепутат от ГЕРБ Лиляна Павлова участва в тържествата, посветени на 6 май, в Пещера"}
{"url": "http://www.focus-news.net/news/2019/05/06/2654365/predsedatelyat-na-narodnoto-sabranie-tsveta-karayancheva-izrazi-iskreni-saboleznovaniya-po-povod-samoletnata-katastrofa-na-letishte-sheremetievo.html", "text": "Председателят на Народното събрание Цвета Караянчева изрази искрени съболезнования по повод самолетната катастрофа на летище „Шереметиево“. Тя изпрати съболезнователни писма до председателя на Съвета на Федерацията на Федералното събрание на Руската Федерация Валентина Матвиенко и до председателя на Държавната Дума на Федералното събрание на Руската федерация Вячеслав Володин. Това съобщиха от пресцентъра на  Народното събрание .  \r\nПредседателят на парламента изразява своята дълбока съпричастност и съчувствие на семействата и близките на загиналите. „Скърбим за жертвите на злощастния полет. Вярваме, че ще бъдат положени всички необходими грижи, за да не са сами в тези мигове на изпитания близките на загиналите и да превъзмогнат болката от невъзвратимата загуба“, пише още Цвета Караянчева в съболезнователните писма.", "date": "2019.05.06", "title": "Председателят на Народното събрание Цвета Караянчева изрази искрени съболезнования по повод самолетната катастрофа на летище „Шереметиево“"}
{"url": "http://www.focus-news.net/news/2019/05/06/2654369/evropeyski-izbori-2019-eva-maydel-i-andrey-novakov-prisastvaha-na-sveta-liturgiya-i-kurban-po-povod-gergyovden-v-selo-ryahovo.html", "text": "Кандидатите за евродепутати на листата на ГЕРБ и СДС за изборите за Европейски парламент Ева Майдел и Андрей Новаков присъстваха на света литургия по повод големия християнски празник Гергьовден. Това стана тази сутрин в храма „Свети Георги“ в село Ряхово (Община Сливо поле), съобщиха от пресцентъра на  ПП ГЕРБ . Отец Станимир води службата, а Ева Майдел и Андрей Новаков запалиха свещ заедно с десетките вярващи. \r\n„Съхраняването на традициите в Ряхово живи и предаването им на младите е гаранция, че селото ще продължава да расте, да се развива и да става все по-хубаво“, каза Новаков при срещата си с хората в населеното място.  \r\n„Всеки път, когато идваме в региона се вижда, че има едно нещо повече, дали ще е една детска площадка, дали ще са десет нови работни места... Това означава, че всеки ден с европейските средства се реализират проекти и животът на хората се подобрява“, добави Новаков. \r\nСред официалните гости бяха още народният представител от ГЕРБ – Русе Пламен Нунев, колегите му Светлана Ангелова и Андраин Райков, кметът на Община Сливо поле Валентин Атанасов, общински съветници, кметът на Ряхово Георги Атанасов, много местни жители и гости. \r\nСъбитието продължи с раздаването на традиционен курбан по повод празника. Местната фолклорна група към Народно читалище „Познай себе си“ изпълни песни, посветени на Свети Георги.", "date": "2019.05.06", "title": "Европейски избори 2019: Ева Майдел и Андрей Новаков присъстваха на света литургия и курбан по повод Гергьовден в село Ряхово"}
{"url": "http://www.focus-news.net/news/2019/05/06/2654368/sport-viktoriya-tomova-zagubi-dve-pozitsii-v-svetovnata-ranglista.html", "text": "Тенис: Виктория Томова загуби две позиции в световната ранглиста. Томова, която през миналата седмица загуби в първия кръг на квалификациите в Прага заема 169-ото място в класацията на Женската тенис асоциация с 341 точки. Изабела Шиникова е 197-а в ранглистата с 298 точки. 19-годишната Гергана Топалова записа ново рекордно класиране в кариерата си. От днес тя е 566-а в класацията с 32 точки, като за първи път е сред първите 600 в света. \r\nШампионката от Откритото първенство на Австралия Наоми Осака (Япония) продължава да води  в класацията с 6151 точки, следвана от Петра Квитова (Чехия) с 5835 точки и Симона Халеп (Румъния) с 5682 точки.", "date": "2019.05.06", "title": "Спорт: Виктория Томова загуби две позиции в световната ранглиста"}
{"url": "http://www.focus-news.net/news/2019/05/06/2654366/evropeyski-izbori-2019-eva-maydel-v-slivo-pole-slivo-pole-i-ryahovo-sa-primer-kak-s-evropeyski-sredstva-se-podobryava-zhivotat-na-horata.html", "text": "На светли празници като Гергьовден всички искаме да сме с тези, които обичаме, със семейството си. Уви, почти всеки българин има роднина, който работи и живее в чужбина и по-често се виждаме през екраните, отколкото на живо.  Затова ще продължа да работя европейските средства да създават възможности за по-добър живот и по-добро образование тук, в България, в нашите градове и села, където са нашите близки, приятели и семейства. Населени места като Сливо поле и Ряхово, в които градската среда е модернизирана с европейски средства са пример за инвестиции за подобряване на живота на хората“, каза кандидатът за евродепутат от листата на ГЕРБ и СДС в изборите за Европейски парламент Ева Майдел, която заедно с кандидата за евродепутат Андрей Новаков посети град Сливо поле. Това съобщиха от пресцентъра на  ПП ГЕРБ . Те бяха придружени от Пламен Нунев – областен координатор на ГЕРБ – Русе и народен представител, неговите колеги Светлана Ангелова и Андриан Райков, а в срещата се включиха общински съветници, кметът на Община Сливо поле Валентин Атанасов, неговият екип, десетки местни жители. \r\n„Сливо поле е пример как добре управлявани, малките населени места могат да са добро място за развиване на бизнес и  добро място за живеене, което да задържи младите си хора“, заяви Андрей Новаков по време на срещите с граждани там. \r\n„Градчето дава тон в благоустрояването на региона и всичко се постига с много труд. Този централен площад и градски парк е обновен благодарение отпуснатите половин милион лева с постановление на министерски съвет“, отбеляза кметът на Общината Валентин Атанасов. Той отбеляза, че благодарение активната работа на звеното за европейски проекти в Община Сливо поле ще се реализира в съвсем скоро време още една спортна площадка, а е факт и облагородяване и на малките населени места чрез преасфалтиране на улици, изграждане на нова водоснабдителна и канализационна система в селата Голямо Враново и Юделник и пр. Кметът показа на гостите новоизграден терен за минифутбол и други спортове, направена сега със средства от ПУДООС. \r\n„Усеща се тенденция и обръщане на обществото към екипа ни през този мандат, което се дължи на добрата съвместна работа с депутатите ни и съществената Ваша помощ“, отбеляза Валентин Атанасов в обръщението си към кандидатите за евродепутати. Той отправи своята молба за продължаване тяхната активна дейност в подкрепа на всяка една община от Русенска област и през новия мандат.", "date": "2019.05.06", "title": "Европейски избори 2019: Ева Майдел в Сливо поле: Сливо поле и Ряхово са пример как с европейски средства се подобрява животът на хората"}
{"url": "http://www.focus-news.net/news/2019/05/06/2654371/brigaden-general-borislav-sertov-s-gordost-tvardya-che-sluzhba-voenna-politsiya-e-dobre-vaorazhena-i-oborudvana-sas-savremenna-avtomobilna-i-bronirana-tehnika.html", "text": "С гордост твърдя, че сме добре въоръжена и оборудвана със съвременна автомобилна и бронирана техника. Това каза в празничното издание на предаването „За честта и славата на България“ на  Радио „Фокус“  по повод 6 май Бригаден генерал Борислав Сертов, директор на Служба „Военна полиция“. По думите му тази година участват във военния парад и с представителен блок от 64-ма военнослужещи. „В строя има военни полицаи от нашите регионални служби от София, Пловдив, Варна, Сливен и Плевен, както и от Центъра за логистика и подготовка. Трябва да отбележа, че в този представителен блок военнослужещите имат доста богат опит в обучение и занятия в страната и чужбина, както и в мисии зад граница“, обясни той кат отбеляза, че на парада жителите и гостите на столицата ще видят и така наречени „пустинни котки“.  \r\nТой поясни, че всяка година ежегодно се провежда международното военно-полицейско обучение – „Отвъд хоризонта“. „Тази година учението ще бъде в периода 13-16 май. На 16 май на учебния полигон в Ново село ние ще проведем и Ден за високопоставени гости. Характерното за него тази година е, че ще вземата участие военнослужещи от Румъния, Украйна, Армения, Северна Македония, САЩ, както и служители от Националната служба за охрана и Министерството на вътрешните работи“, поясни бригаден генерал Борислав Сертов. По думите му ще бъдат демонстрирани нови отработени детайли и техники, а в показите ще бъде включено и новозакупено оборудване, новите снайпери за антитерористичните подразделения, както и новата лодка за българските нещатни леководолази.   \r\nЕва Бранимирова", "date": "2019.05.06", "title": "Бригаден генерал Борислав Сертов: С гордост твърдя, че Служба „Военна полиция“ е добре въоръжена и оборудвана със съвременна автомобилна и бронирана техника"}
{"url": "http://www.focus-news.net/news/2019/05/06/2654370/evropeyski-izbori-2019-denitsa-zlateva-evropa-mozhe-da-pomaga-no-pri-yasno-spazvane-na-pravilata.html", "text": "Европа може да бъде близо до нас и да помага, но при ясно спазване на правилата и изкореняване на порочните корупционни практики. Това каза кандидатът за евродепутат от \"БСП за България\" Деница Златева на среща с жители на град Сунгурларе, съобщиха от пресцентъра на  БСП . Тя коментира, че важна ще бъде ролята на Европейската прокуратура, но по думите й, тя сама не може да замести ефективните контролни механизми в България и ролята на разследващите органи, за да има наказани при злоупотреби с еврофондове. \r\nДеница Златева се срещна с жителите на Сунгурларе на едно символично място - къща за гости, построена с евросредства. \"За разлика от други къщи за гости, тази от самото начало приема туристи и гости и подкрепя местната икономика. За съжаление, вторият етап от проекта не е завършен с европейско финансиране, поради спряната мярка по ПРСР, но собствениците го реализират сами\", обясни тя. Кандидатът за евродепутат заяви, че заради корупцията по високите етажи страдат малките предприемачи, които искат да се развиват и в градове като Сунгурларе. \r\nЖителите на града отново поставиха въпроси за подкрепа на малките фермери и земеделските кооперации, за липсващата държавна политика и стратегия за развитие на земеделието.", "date": "2019.05.06", "title": "Европейски избори 2019: Деница Златева: Европа може да помага, но при ясно спазване на правилата"}
{"url": "http://www.focus-news.net/news/2019/05/06/2654375/veliko-tarnovo-s-36-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 36 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 315 см, а температурата на водата - 16.7 градуса.  \r\nПо поречието на Дунав при Свищов облачността ще бъде значителна. След обяд ще има интензивни валежи с гръмотевици. Очакват се и градушки. Максимални температури в повечето места между 17° и 22°, в Свищов – 20°.", "date": "2019.05.06", "title": "Велико Търново: С 36 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/06/2654364/press-24-makedoniya-koy-e-noviyat-prezident-na-makedoniya.html", "text": "Стево Пендаровски спечели 436 212 гласа или 51,66 на сто от гласовете във втория тур на президентските избори, а кандидатът на ВМРО-ДПМНЕ, Гордана Силяновска-Давкова, спечели 377 713 гласа или 44,73 на сто общ брой, припомня македонското електронно издание  Pres 24 . \r\nСтево Пендаровски е роден на 3 април 1963 г. в Скопие. Завършил е парво в Юридическия факултет на Университета „Св. Св. Кирил и Методий ”и магистратура в Института за социологически, политически и юридически изследвания в същия университет на тема\" Новата геополитика на Република Македония: противоречията на комунистическите и преходните модели \", а след това и докторантура на тема\" Външната политика и политиката на сигурност на ЕС и малките държави: рамката на националния дискурс. ”  \r\nТой е професор по международна сигурност, глобализация, световна политика и Съединените щати, международни организации и институции, външна политика и тероризъм, ръководител на отдела за анализи в Министерството на вътрешните работи и говорител на Министерството на вътрешните работи и е известен като главен съветник по външната политика в администрациите на  президентите Борис Трайковски и Бранко Цървенковски. През 2004 и 2005 г. оглавява Държавната избирателна комисия. \r\nПрез 2014 г. той е кандидат за президент на СДСМ, но на изборите губи от Георги Иванов, като получава 398 хиляди гласа. \r\nТой има съпруга и син.  Юлиян Марков", "date": "2019.05.06", "title": "Press 24 (Македония): Кой е новият президент на Македония"}
{"url": "http://www.focus-news.net/news/2019/05/06/2654376/polk-krasimir-krastev-brigadno-komandvane-blagoevgrad-6-may-e-edin-ot-nay-svetlite-hristiyanski-praznitsi-no-i-den-za-preklonenie-pred-podviga-na-geroite-ni.html", "text": "6 май е един от най-светлите християнски празници, но това е и ден за преклонение пред подвига на нашите предци, които записаха в българската история безброй победоносни битки по бойните полета в няколко войни. Това каза за  Радио „Фокус“ – Пирин  полковник Красимир Кръстев, командир на Бригадно командване – Благоевград. По думите му същите тези български герои без страх, но с чувство за чест и дълг, са отдали живота си в защита на българският народ. \r\n „6 май е ден с непреходно значение, който зарежда нас, военнослужещите с гордост и самочувствие. Ден, който укрепва и възражда нашето родолюбие“, каза още полк. Кръстев. Той обясни, че Бригадното командване в Благоевград е създадено на 1 юли 2017 година. „То е наследник на славният 25-ти Драгомански стрелкови полк и славната трета мотострелкова дивизия от 1961 до 2001 година. В състава на Бригадното командване, освен Щаба има и два механизирани батальона. Единият е 3-ти механизиран батальон, който е дислоциран в Благоевград, другият е 10-ти механизиран батальон, дислоциран в град Враца“, допълни полк. Кръстев.  \r\nТой отбеляза, че като  военен за него най-важното е да защитава Родината, да ѝ бъде отдаден, да изпълнява с чест и достойнство своя дълг. „Позволете ми по случай празника да поздравя всички военнослужещи и цивилни служители от състава на Бригадно командване – Благоевград. Искам да им пожелая да бъдат живи и здрави, с чест и достойнство да изпълняват службата в полза на Родината, да не се срамуват, че са български военнослужещи и да бъдат добри във всяко свое начинание“, допълни полк. Кръстев. \r\nЛивия НИНОВА", "date": "2019.05.06", "title": "Полк. Красимир Кръстев, Бригадно командване – Благоевград: 6 май е един от най-светлите християнски празници, но и ден за преклонение пред подвига на героите ни"}
{"url": "http://www.focus-news.net/news/2019/05/06/2654372/gen-miho-mihov-bivsh-nachalnik-na-gsht-na-ba-balgarskata-armiya-ustoya-na-vsichki-reformi-i-transformatsii-na-koito-beshe-podlozhena-prez-godinite.html", "text": "Българската армия устоя на всички реформи и трансформации, на които беше подложена през годините. Това каза в интервю за празничното издание на предаването „За честта и славата на България“ на  Радио „Фокус“  ген. Михо Михов, бивш началник на Генералния щаб на Българската армия. Тенденция е не модернизирането на въоръжените сили, а липсата на превъоръжаване на въоръжените сили. Според него още с приемането в НАТО всички правителства допускат грешката, че не превъоръжават. „Първо закъсняха с модернизацията на съществуващата техника, а не превъоръжават съществуващата и бойните платформи, за да могат да бъдат сигурни професионалните ни войници в съвременните операции. Грешка бе и липсата на специална подготовка на населението и на младежите във военнотехническо отношение за действия в екстремни ситуации. Днес мисиите на Българската армия и желанието на някои да създадат единен комплекс за мирно и военно време са всъщност съвременна грешка. Но двете мисии, които ние с гордост поставяме на предна позиция и Българската армия ги изпълнява достойно, това е мисията за поддържане на мира и поддържане на нашите въоръжени сили в операциите за мира“, заяви ген. Михо Михов. По думите му 23% от пътните превозни средства в армията са неизправни, танковете – 48%, бойните машини на пехотата 40%. „Да не говорим за авиацията – 80% е неизправна, 10% са неизправните кораби. И в момента, както виждаме на парада, не лети наличната техника като разновидност, СУ-25 няма пиропатрони, L-39 няма двигатели. Ето това са грешки, които допускат всички правителства системно. И особената стъпка назад, това е Бяла книга номер 2 от 2009-2011 година, когато и социално, и финансово армията беше стъписана доста сериозно.  \r\nЕвелина БРАНИМИРОВА", "date": "2019.05.06", "title": "Ген. Михо Михов, бивш началник на ГЩ на БА: Българската армия устоя на всички реформи и трансформации, на които беше подложена през годините"}
{"url": "http://www.focus-news.net/news/2019/05/06/2654379/blagoevgrad-normalno-se-osashtestvyava-preminavaneto-prez-granichen-punkt-kulata.html", "text": "Нормално се осъществява преминаването през ГКПП „Кулата“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. През пунктовете на българо-македонската граница също се преминава нормално. \r\nДенис НИКИФОРОВ", "date": "2019.05.06", "title": "Благоевград: Нормално се осъществява преминаването през граничен пункт „Кулата“"}
{"url": "http://www.focus-news.net/news/2019/05/06/2654374/kap-stamen-georgiev-voennomorska-baza-burgas-dneshniyat-praznik-e-nay-vazhniyat-za-balgarskata-armiya.html", "text": "Днешният празник е най-важният за Българската армия. Това каза за  Радио „Фокус“ – Бургас  капитан Стамен Георгиев от Военноморска база „Бургас“ по повод Деня на храбростта и Празник на Българската армия. „Този празник би трябвало да се отбележи достойно и би трябвало да заема достойно място в нашата история и в нашия календар“, добави Георгиев. По думите му Военноморската база е първоприемник от Беломорския флот на България - на 15 декември 1944 година от разсформированите части от Беломорския флот се сформира Военноморска база – „Бургас“, като съединение на Военноморския флот, и на тази дата се чества и празникът на Военноморската база.  \r\n„До 1972 година базата е на Пристанището в Бургас, но от 1972 се премества в Пункта за базиране в Атия. През годините тя търпи много реорганизации, трансформации. През 2012 година станахме Военноморска база „ВМС“, а от 2016 година – Флотилия бойни и спомагателни кораби с 2 пункта за базиране - Варна и Бургас“, посочи още кап. Георгиев.  \r\nМария КУРТЕВА", "date": "2019.05.06", "title": "Кап. Стамен Георгиев, Военноморска база „Бургас“: Днешният празник е най-важният за Българската армия"}
{"url": "http://www.focus-news.net/news/2019/05/06/2654378/vidin-pred-voynishkiya-pametnik-v-kula-byaha-polozheni-tsvetya.html", "text": "Пред Войнишкия паметник в Кула бяха положени цветя, съобщиха за  Радио „Фокус“ – Видин  от Общината. Паметта на загиналите воини от Кула бяха почетени от десетки граждани, които се събраха пред паметника. Там беше и кметът на общината д-р Владимир Владимиров. \r\nПаметникът е построен през 1926 година в памет на загиналите кулски войници през войните от 1885 г., 1912 – 1913 г. и 1915 – 1918 г. Монументът е изработен от камък, висок е 6 метра и изобразява войник на пост. Имената на 63 воини са изписани на табелите на паметника. \r\nПрез 2016 г. паметникът бе почистен и обновен със средства, отпуснати от Министерския съвет. \r\nАнна ЛОЗАНОВА", "date": "2019.05.06", "title": "Видин:  Пред Войнишкия паметник в Кула бяха положени цветя"}
{"url": "http://www.focus-news.net/news/2019/05/06/2654380/papa-frantsisk-dade-parvo-prichastie-na-242-detsa-v-rakovski.html", "text": "Папа Франциск даде първо причастие на 242 деца в Раковски, предаде репортер на  Радио „Фокус“ – Пловдив  . Преди да приемат първото си причастие децата са били подготвяни в продължение на месеци за този ден от специален учител по вероучение. Децата получиха от папата Франциск хляб и вино, символизиращи тялото и кръвта на Исус Христос. \r\nПървото причастие започна с традиционното поднасяне на дарове, които бяха осветени.  Светият отец измоли слизането на Светия дух над тях. „Когато пием кръвта Му, пролята за нас, ние се очистваме. Затова пеем химна на неговата слава“, заяви папа Франциск и след това църковният хор изпълни песента „Свят, свят, свят, Си Господи“.  \r\nПреди причастието беше изпълнена молитвата „Отче наш“, която е типична за всички християнски вероучения. След това участващите в богослужението заедно с папа Франциск размениха помежду си „целувката на мира“ с думите: „Христос е между нас“. Това е един от най-древните символи на мира – след молитвата „Отче наш“ по този начин участващите показват своето смирение. \r\n„Постарайте се да мълчите в сърцата си. Помислете за това, че Иисус Христос за първи път идва във вас. Той ще дойде във вас след това още много пъти. Мислете за вашите родители, за вашите баби и дядовци, за вашите приятели. И ако сте се скарали с някого, простете му преди да пристъпите към олтара“, заяви папа Франциск в свое наставление към децата преди първото причастие. След това Светият отец пречисти децата с тялото и кръвта на Иисус Христос, въплътени във виното и хляба. \r\nВсички деца, които приеха Христос за първи път, бяха облечени в бели дрехи, символизиращи чистота и празничност. „Приеми, Господе Иисусе, нашите молитви и изпълвай живота ни със своята любов“, заяви в свое кратко молитвено обръщение папа Франциск.  \r\nЦветана ТОНЧЕВА", "date": "2019.05.06", "title": "Папа Франциск даде първо причастие на 242 деца в Раковски"}
{"url": "http://www.focus-news.net/news/2019/05/06/2654382/prezidentat-rumen-radev-izrazi-saboleznovaniya-na-prezidenta-na-ruskata-federatsiya-vladimir-putin-po-povod-katastrofata-s-patnicheski-samolet-na-letishte-sheremetievo.html", "text": "Президентът Румен Радев изпрати съболезнователно писмо на президента на Руската федерация Владимир Путин по повод трагичния инцидент с пътнически самолет на летище Шереметиево, при който загинаха и бяха ранени десетки души. Това съобщиха от  прессекретариата на държавния глава . \r\nПрезидентът Радев изразява най-искрени съболезнования на близките на загиналите и отправя пожелание за бързото възстановяване на ранените при катастрофата. В този тежък момент мислите на българите са с приятелския руски народ, се подчертава в писмото на българския държавен глава.", "date": "2019.05.06", "title": "Президентът Румен Радев изрази съболезнования на президента на Руската федерация Владимир Путин по повод катастрофата с пътнически самолет на летище Шереметиево"}
{"url": "http://www.focus-news.net/news/2019/05/06/2654383/gd-granichna-politsiya-normalno-se-osashtestvyava-preminavaneto-prez-vsichki-kontrolno-propuskatelni-punktove.html", "text": "Нормално се осъществява преминаването през всички български гранични контролно-пропускателни пунктове, по данни към 12.00 часа. Това съобщиха от  Главна дирекция \"Гранична полиция\" .", "date": "2019.05.06", "title": "ГД \"Гранична полиция\": Нормално се осъществява преминаването през всички контролно-пропускателни пунктове"}
{"url": "http://www.focus-news.net/news/2019/05/06/2654384/desetki-hora-nablyudavaha-tarzhestvenata-smyana-na-pochetniya-gvardeyski-karaul-pred-prezidentstvoto.html", "text": "Десетки хора наблюдаваха тържествената смяна на почетния гвардейски караул пред сградата на Президентството, предаде репортер на  Агенция „Фокус“ .  \r\nСмяната на караула се извършва въз основа на заповед на министъра на отбраната от 28 март 2012 г. Тя се извършва на националния празник на България – 3 март, на Деня на храбростта и празника на Българската армия – 6 май и на Деня на българската просвета и култура и на славянската писменост, който отбелязваме на 24 май.  \r\nКараулът се сменя в Деня на Съединението, Деня на Независимостта и Деня на народните будители и на 2 юни, когато почитаме Ботев и загиналите за свободата на България. За празника на Националната гвардейска част и всяка първа сряда в месеца, без месеците декември, януари и февруари също се провежда тържествена смяна на караула. За първи път тържествената смяна на караула е извършена на 5 ноември 2003 г. \r\nДеница КИТАНОВА", "date": "2019.05.06", "title": "Десетки хора наблюдаваха тържествената смяна на почетния гвардейски караул пред Президентството"}
{"url": "http://www.focus-news.net/news/2019/05/06/2654377/pazardzhik-s-blizo-600-chevermeta-se-otbelyazva-gergyovden-v-selo-patalenitsa.html", "text": "Около 600 са чеверметата, с които се отбелязва Гергьовден в село Паталеница, съобщи за  Радио „Фокус“ – Пазарджик  Ангел Налбатски, кмет на населеното място.  По думите му почти пред всяка къща може да се види трап с жар, над която се пече агне в чест на християнския празник. В Паталеница 6 май е и родов празник, като всички от родата трябва да се приберат по родните си домове.  „Подготовката на жертвения агнец започва от предния ден, когато се спява в църквата. По зори в предварително изкопания трап стопаните слагат лозови пръчки от резитбата в предишната година. Шишът за агнето пък може да е само от ела или липа. Според кмета в това няма символика, просто тези видове не предават страничен дъх на месото. Печенето продължава между 6 и 8 часа в зависимост от големината на животното. Като започне да се запича майсторът го пръска от време на време с вода от менче със зелена китка.  Междувременно навсякъде са разперени трапези, вдигат се наздравици, пеят се народни песни, свирят акордеони, гайди, кларинети, вихрят се ръченици и хора“, уточни Налбатски. Той припомни също, че с Гергьовден в Паталеница започва лятната серия от големи празници. Тя продължава на 29 юни с храмовия празник на манастира „Свети Петър и Павел“. Празникът на селото пък е в деня на Свети Панталеймон - на 27 юли. \r\nАлбена ЖИЛЕКОВА", "date": "2019.05.06", "title": "Пазарджик: С близо 600 чевермета се отбелязва Гергьовден в село Паталеница"}
{"url": "http://www.focus-news.net/news/2019/05/06/2654367/papa-frantsisk-v-rakovski-parvoto-prichastie-e-vazhno-zashtoto-chestvame-iisus-koyto-ostana-do-nas-i-nikoga-nyama-da-se-otdeli.html", "text": "Първото причастие е важно, защото честваме Иисус, който остана до нас и никога няма да се отдели. Това каза папа Франциск в свое слово преди 242 деца католици да получат първото си причастие в църквата „Пресвето сърце Исусово“, предаде репортер на  Радио „Фокус“ – Пловдив . „Особено щастлив съм да бъдат тук с децата за тяхното причастие и с техните родители. Радвам се много че това се случва при вас - в това пасхално време. Христос Воскресе - този поздрав е нашият израз, на нас християните, от хилядолетия към нашия Господ Иисус Христос. Той даде живота си за нас и възкръсна. Много сме щастливи, защото Той присъства днес сред нас и винаги. Вие, скъпи деца, сте дошли тук от всяко кътче на тази Земя на розите, за да участвате в този чудесен  празник и съм сигурен, че няма да забравите този ден. Това ще бъде вашата първа среща с Господ. Това е вашето първо причастие. Понякога ме питат как може да срещнем Господ, който е живял толкова много години, припомням, че нашият Господ е възкръснал. Той е жив и днес е тук. Няма да Го видим чрез очите си, а чрез очите на вярата. Виждам ви облечени в бели  дрехи – това е един много значим и красив знак, защото сте облечени празнично. Първото причастие е важно, защото честваме Иисус, който остана до нас и никога няма да се отдели. Този празник е възможен благодарение на нашите предци и на нашата общност, която ни помогна да израснем с вярата. Сега, като съм тук в Раковски, констатирам, че вие сте изминали дълъг път. Той ви води до среща с Бог - да Го получите в сърцата си“, заяви папа Франциск преди причастието. „Първото причастие ни дава възможност всеки ден да искаме да сме по-близки с бог, да искаме да сме съединени с него. Господ има нужда от вас, за да може да реализира това тайнство. Щастлив съм, че мога да споделя с Вас този щастлив момент и да ви помогна да срещнете Иисус. Изживявате един страхотен ден на съединяване с Господа. Това е същността на празника. Бог е нашият Отец. Ние сме братя и нашият закон е любовта. Искам още веднъж да ви насърча да се молите с ентусиазъм и с онази радост, с която днес сте тук. И помнете, че Бог винаги ви чака. Това е само началото на много причастия, за да може сърцето ви да бъде като днес – празник и приемащо Бога“, каза още той. \r\nПапа Франциск попита децата дали са доволни, че ще направят своето първо причастие, а в хор те извикаха „Да“. По призив на папата те извикаха заедно и думите „Доволен съм, защото идва Иисус“. На въпрос на Светия отец дали се чувстват едно семейство, децата отговориха положително и извикаха заедно: „Нашето име е християни“.  \r\nТой помоли децата заедно да кажат молитвата и да помолят управниците да работят за общото благо на всички, Исус да покаже любовта си към всички и никой повече да не страдат поради злобата на другите, а страданията на болните също да се излекуват, грешниците да се откажат от злото и всеки да изпита радостта от срещата с Исус.  \r\nВ Раковски днес са се събрали около 14000 души, които да посрещнат папа Франциск. От площада на монитори те наблюдават Първото причастие на децата. В момента децата изпълняват песни в хор.  \r\nЦветана ТОНЧЕВА", "date": "2019.05.06", "title": "Папа Франциск в Раковски: Първото причастие е важно, защото честваме Иисус, който остана до нас и никога няма да се отдели"}
{"url": "http://www.focus-news.net/news/2019/05/06/2654385/emiliya-kozhuharova-pravnuchka-na-komandira-na-15-ti-pehoten-lomski-polk-sadbata-na-polk-stefan-iliev-e-da-dokazhe-i-na-delo-bezzavetna-predanost-v-imeto-na-otechestvoto.html", "text": "Съдбата на полк. Стефан Илиев е да докаже и на дело, това, на което винаги е учил войниците си, беззаветна преданост и отдаденост в името на Отечеството, за които дава и живота си. Това каза в празничното издание на предаването „За честта и славата на България“ на  Радио „Фокус“  по повод 6 май Емилия Кожухарова, правнучка на командира на 15-ти пехотен Ломски полк полк. Стефан Илиев. Тя отбеляза, че полк. Илиев участва във всички войни за национално обединение. „Полкът се представя много достойно по време на балкански войни, като цитира думите на ген. Тодор Кантарджиев, който казва, че и ломци, и бдинци могат да се гордеят. „Те са бригадата, която тръгва от най-далече за балканските войни, изминава най-голяма разстояние, но достига първите по успехите си, която няма нито едно загубено сражение“, обясни тя. \r\nПравнучката на командира припомни, че смъртта му настъпва геройски по време на Мартенската епопея на Червената стена, която стена ломци отбраняват без да отстъпят нито крачка.", "date": "2019.05.06", "title": "Емилия Кожухарова, правнучка на командира на 15-ти пехотен Ломски полк: Съдбата на полк. Стефан Илиев е да докаже и на дело беззаветна преданост в името на Отечеството"}
{"url": "http://www.focus-news.net/news/2019/05/06/2654353/nezavisen-makedoniya-zaglaviya-na-svetovnite-medii-za-izborite-v-makedoniya.html", "text": "Част от световните медии отразяват вчерашния втори тур на президентските избори в Република Северна Македония, като коментират, че \"победителят е прозападният кандидат Стево Пендаровски\", пише скопският вестник  “Нзависен“ \r\nСтатия в The New York Times, озаглавена \"Поддръжникът на промяната на името е избран за президент \", заявява, че \" на втория кръг на президентските избори е избран подкрепяният от правителството кандидат, който планира да вкара страната в НАТО под новото име.\" \r\nВестникът посочва, че Стево Пендаровски спечели около 52% от гласовете, а противникът му Гордана Силяновска-Давкова спечели около 45%. \r\nБританският вестник The Guradian в материал, озаглавен \"Нашият билет за Европа\": Северна Македония избра прозападен президент“, заявява, че на изборите е победил кандидатът, който е бил фокусиран върху промяната на името на страната и членството й в ЕС и НАТО“. \r\nНовината за победата на Пендаровски бе обявена и от Deutsche Welle, хърватската информационна агенция HINA, германската информационна агенция ДПА и британската служба BBC съобщиха, че победителят в изборите е кандидатът на управляващата коалиция, Пендаровски, a турската информационна агенция Anadolu Agency цитира изявлението на Пендаровски, че той ще бъде президент на всички граждани.  Юлиян Марков", "date": "2019.05.06", "title": "„Независен“ (Македония): Заглавия на световните медии за изборите в Македония"}
{"url": "http://www.focus-news.net/news/2019/05/06/2654389/sport-grigor-dimitrov-izliza-sledobed-sreshtu-teylar-frits-ot-sasht-na-turnira-v-madrid.html", "text": "Тенис: Най-добрият български тенисист Григор Димитров стартира следобед участието си на сингъл на турнира в Мадрид. Димитров вече постигна една победа на двойки в партньорство с Карен Хачанов. Двубоят на българина срещу американеца Тейлър Фриц днес ще стартира не преди 17 часа българско време. 21-годишният американецът Тейлър Фриц е номер 58 в света. При успех над Фриц, Григор Димитров може да се изправи срещу световния номер 1 Новак Джокович във втория кръг в Мадрид.", "date": "2019.05.06", "title": "Спорт: Григор Димитров излиза следобед срещу Тейлър Фриц от САЩ на турнира в Мадрид"}
{"url": "http://www.focus-news.net/news/2019/05/06/2654388/pobedata-na-stevo-pendarovski-i-sdsm-komentari-v-makedonskiya-pechat-agentsiya-fokus.html", "text": "Победата на Стево Пендаровски с помощта на албанския етнос са централна тема в македонския печат.  \r\n*** Ако това бяха парламентарни избори, ВМРО-ДПМНЕ щеше да спечели най-много депутатски места, заяви лидерът на ВМРО-ДПМНЕ, цитиран от македонския вестник  “Нова Македония“ .  \r\nГордана може да загуби само след тежко фалшифициране или изборен инженеринг. На изборите имаше нередности, натиск, заплахи и вероятно бързи пръсти и улики за подкуп. Европа е все по-далечна цел с тези хора. Затова на Македония й трябваше служебно правителство, което да гарантира безпристрастност на процеса, заяви лидерът на ВМРО-ДПМНЕ, Християн Мицкоски, на пресконференция в партийното седалище. \r\nТой заяви, че не казва това, за да търси алиби, но това е истината за реалността в Македония. \r\n„Не давам обещания, които не мога да изпълня и затова казвам, че тази власт е наясно, че е минало и че ще падне - ще победим заедно с народа. Колкото и да празнуват това е лош резултат за тях, той е резултат от безскрупулни пазарлъци, ние знаем какво са обещали за да стане това.  Днес Македония се събужда в нова реалност, обществена реалност, която означава делегитимирана власт,\" каза Мицковски. \r\nТой казва, че Зоран Заев и Стево Пендаровски знаят какво ги чака и какво ще им тежи от днес нататък. \r\n\"От днес ги очаква един истински политически ад , който ще го предвожда ВМРО-ДПМНЕ като най-голямата политическа сила в страната. Стево казва, \"Слушайте върховният главнокомандващ\", а аз казвам, отново грешите, слушайте народа!\" - каза Мицковски. \r\nСпоред него реалността показва тяхната победа в повечето общини. \r\n„Спечелихме с още по-голяма и по-убедителна разлика, отколкото в първия тур. Дали му  харесва на някого или не, от днес реалността е следната - ако имаме парламентарни избори партията, която народът избра на тези избори и която щеше да има най-много  депутати е ВМРО-ДПМНЕ. Партията в сравнение с коалицията СДСМ спечели най-много гласове. ВМРО-ДПМНЕ постигна отличен резултат, партията отново е най-голямата политическа сила в Република Македония,\" каза Мицковски, добавяйки, че ще ВМРО-ДПМНЕ ще продължи да работи с два пъти по-голяма мотивация за следващите парламентарни избори, за да достигне до половин милион гласа. \r\n*** Част от световните медии отразяват вчерашния втори тур на президентските избори в Република Северна Македония, като коментират, че \"победителят е прозападният кандидат Стево Пендаровски\", пише скопският вестник  “Нзависен“ \r\nСтатия в The New York Times, озаглавена \"Поддръжникът на промяната на името е избран за президент \", заявява, че \" на втория кръг на президентските избори е избран подкрепяният от правителството кандидат, който планира да вкара страната в НАТО под новото име.\" \r\nВестникът посочва, че Стево Пендаровски спечели около 52% от гласовете, а противникът му Гордана Силяновска-Давкова спечели около 45%. \r\nБританският вестник The Guradian в материал, озаглавен \"Нашият билет за Европа\": Северна Македония избра прозападен президент“, заявява, че на изборите е победил кандидатът, който е бил фокусиран върху промяната на името на страната и членството й в ЕС и НАТО“. \r\nНовината за победата на Пендаровски бе обявена и от Deutsche Welle, хърватската информационна агенция HINA, германската информационна агенция ДПА и британската служба BBC съобщиха, че победителят в изборите е кандидатът на управляващата коалиция, Пендаровски, a турската информационна агенция Anadolu Agency цитира изявлението на Пендаровски, че той ще бъде президент на всички граждани. \r\n*** Само с 19 гласа Никола Андонов от СДСМ спечели срещу противника от ВМРО-ДПМНЕ Николо Стоилков и стана новият кмет на Ново Село, пише македонският  „Фокус“ . \r\nСпоред официалните данни на Държавната избирателна комисия, Андонов е спечелил 2,885 гласа, а Стоилков - 2,866. Броят на невалидните бюлетини е 104. \r\nПобедата в Охрид бе спечелена от изпълняващия длъжността кмет Константин Георгиевски от СДСМ, който спечели 16 523 гласа, срещу противника на ВМРО-ДПМНЕ Митре Милошевски с 12,668 гласа. \r\n*** В редакционен материал под заглавие „Преброихме се“ изданието анализира втория тур на президентските избори в Македония. Агенция „Фокус“ представя статията без редакторска намеса, като изказаните вътре мнения и констатации са на автора \r\nПрезидентските избори приключиха. СДСМ, ДСИ, Демократическата партия на албанците (ДПА) и част от БЕСА, както и с гласовете на Алианса на албанците във втория кръг, Стево Пендаровски спечели победа с около 58 000 гласа. \r\nСлед тези резултати трябва да честитим на Стево Пендаровски победата. Някои са доволни, някои са тъжни, много са ядосани ... но победителят е победител. Сега, след тези избори, СДСМ има цялостна, тотална  власт в държавата – в парламента, правителството, президентството, съдилищата, прокуратурите, медиите, неправителствения сектор, спортните организации, профсъюзите ... всичко, което съществува в държавата е под техен контрол.  \r\nТази сила, съвсем сигурна, сега ще стане още по-брутална, безотговорна и по-алчна, отколкото преди. След тези избори те ще имат право да бъдат такива. Сега, дали избирателите са мислили и са искали да им дадат такова право, е друго нещо, но този, който има пълна власт, вярва и че е напълно в правото с тази власт да прави това, което иска. \r\nСамо ВМРО-ДПМНЕ остана извън контрола на СДСМ. Но няма да отнеме много време и неограничената власт на СДСМ ще достигне и до тази територия. Техните портали и медии ще започнат да цитират самоназначени експерти, че във ВМРО ДПМНЕ трябва да има ново ръководство, което според тоталитарната практика ще бъде избрано, насърчено и финансирано от СДСМ на заден план. Когато имаш пълната власт по законите на физиката и от физиката и суетата, не търпиш остров, който не е твой, който не контролираш и не манипулираш. \r\nИма ли някаква причина ВМРО-ДПМНЕ да се притеснява от това. Има. Има ли сила да се защитава от последната атака на СДСМ да установи абсолютна власт и партиен контрол в държавата. Има я. ВМРО-ДПМНЕ спечели около 377 000 гласа на тези избори на фона на бойкота на избирателите и на кандидат, който е нов човек в политиката на ВМРО-ДПМНЕ, и в политиката като цяло, защото е била извън нея повече от 20 години. \r\nНа последните местни избори ВМРО-ДПМНЕ спечели около 335 000 гласа, или около 42 000 гласа по-малко от сега, с много по-ниска избирателна активност от местните избори. Това предполага, че партията стои на крака и възстановява доверието на избирателите. Година и половина очевидно обаче е кратко време, за да се привклекат повече избиратели, достатъчно, за да спечелят тези избори. Но има достатъчно време за парламентарните. \r\nКакто беше казано, тоталното управление бива последвано от тотален контрол над всичко, което мисли и се движи в Македония и това е върхът на СДСМ. По-високо от тоталната власт няма. Когато сте на върха, всяка следваща стъпка води  надолу. Особено, когато имаш пълна власт, която в нито едно общество не е приемлива, тя създава съпротива на инерцията. Сама по себе си. \r\nВМРО ДПМНЕ трябва сериозно да обмисли защо около 25-30 хиляди избиратели са решили да не гласуват на тези избори. Отговорът, че не харесват кандидата за президент, е наивен, себичен и ирационален. Ако тези, които се смятат за привърженици на ВМРО-ДПМНЕ, след всичко, което се случи с националните, политически и икономически въпроси в Македония през последните две години, са решили да бойкотират от личен вкус, то те нямат нищо общо с ВМРО-ДПМНЕ. Нито с опозицията. \r\nВтората причина за бойкот на привържениците на ВМРО-ДПМНЕ, която може да се види ясно в социалните мрежи, е, че това ръководство на ВМРО-ДПМНЕ лесно и бързо се отказа от всички изгонени от СДСМ и от техните прокуратури и съдилища, че те се отдръпнаха от онези, които по функция или след техният избор са допринесли ВМРО-ДПМНЕ да прерасне в това, което е сега: силна партия, която победи СДСМ в избори десет пъти поред. Освен това, защо те не призоваваха за бойкот на референдума ... Има много неща, за които трябва да се мисли, и не е възможно да се дава съвет или решение в журналистически текст.  \r\nА СДСМ? Какво следва  след победата на кандидата им Стево Пендаровски. Още от самото начало мога да кажа, че тази победа ще донесе повече проблеми, отколкото ползи, и те го знаят. Вътре, в тяхната система, партиите мислят и действат много по-рационално и въз основа на числа и математика, отколкото изглежда отвън. \r\nПърво, СДСМ има голям проблем с предизвикателството на тоталната власт. Власт над всичко и всичко, над всяка институция, индивид, администрация, бизнес ... над всичко! Сега те едва ли ще попречат на техните партийни началници, съдии, прокурори, медии, бизнесмени ... да покажат и наложат пълната власт в действие. В реалния всекидневен живот. \r\nТе имат нови финансови и политически задължения към ДСИ, а сега и към Алианса на албанците. Артан Груби заяви веднага заяви след изборите: ДСИ определи  председателя на Събранието, министър-председателя, а сега определи и президента на държавата. Фактурата се изпраща. \r\nСтево Пендаровски спечели с около 58 000 гласа. Въпреки това, ако по-дълбоко влезе в броя на общините с предимно албанско население, Пендаровски е направил следните различия: Липково - разлика 6,500 гласа, Арачиново 2,900, Студечани 4,100, Зелино 3600, Сарай 7,800, Тетово 10 000, Боговине 4,400, Врапчище 4 000, Гостивар 8 000 , Дебър 3,500, Кичево 3000, Струга 6,500 ... само тук, без Скопие или Куманово, СДСМ спечели 64 300 албански гласа повече от ВМРО-ДПМНЕ. Повтарям, без големите Скопие и Куманово. \r\nКато се има предвид, че СДСМ загуби в почти всички големи градове с предимно македонско население, с изключение на Куманово и Струмица, включително загубиха и Скопие, Ахмети е прав, че им е донесъл победата. Общините с предимно албанско население, без да вземат предвид гласовете на албанците в Скопие и Куманово, му донесоха повече гласове, отколкото разликата в победата на Пендаровски. \r\nСледователно, не чрез оценка, а чрез изчисления, и извода, че на тези избори, една срещу друга, ВМРО ДПМНЕ спечели повече гласове, отколкото СДСМ. ВМРО с 377 000 души вече са спечелили 42 000 гласа повече от местните избори, а СДСМ заедно с ДСИ, ДПА, Беса и Алианса са спечелили 435 000 гласа, докато на местните избори са спечелили 415 000 гласа. Заключението от цифрите е, че СДСМ е паднал с поне 50 000 гласа в сравнение с местните избори. В парламентарните избори всяка партия ще се бори за себе си. \r\nСлед попбедата СДСМ влиза в капан и има задължение да плаща фактурите за победата на ДСИ, ДПА, БЕСА и Алианса. Първо чрез незаконни и корумпирани търгове, предприятия и заетост, а след това чрез нови политически и етнически отстъпки на албанците. А всичко е дадено освен федерализация чрез обединение на общини с мнозинство на албанското население и декларация, че Македония и Югославия са извършили геноцид срещу албанците. \r\nКорупцията ще се активизира най-много. И това ще бъде видяно от всички, както от местните, така и от чуждестранните дипломати. И от това задължение няма изход, те го знаят в СДСМ. \r\nА македонците? Те си свършиха работата сами. Вече е ясно на всички, че сделката от Преспа е одобрена. И ако имаше масов бойкот, така че тези избори да пропаднат, пак би било същото, защото не могат да бойкотираш до безкрайност, сто пъти. Ако бяха гласували  на тези избори за Гордана Силяновска, щеше да има шанс за някакъв ремонт или поне да спре по-нататъшното разрушаване на националните интереси. Така, сега, македонците гласуваха, че са готови да скочат в празно пространство без парашут. \r\nНе е нужно много да се мисли, за да се види какво се случи: одобрение всички албански партии да се съюзят срещу най-голямата македонската партия и да спечелят официално чрез СДСМ. Дали на някого не е ясно, защо ще се защитават само албански, а не македонски интереси? \r\nБританците гласуваха срещу Чърчил след войната, въпреки че войната беше спечелена. Казаха му: той спечели войната, но загуби империята. \r\nПолитиката се основава на две неща: опит на историята и интереси. Някой се чудеше защо гърците, българите, сърбите, албанците през последните 150 години са имали съюзници ... а македонците никога, никога, никога не са имали съюзник в някоя от големите сили. Вероятно имаше причина. Може би защото нямаме национално чувство. \r\nКой дава пари на някой, който е решил да се самоубие ?!", "date": "2019.05.06", "title": "Победата на Стево Пендаровски и СДСМ - коментари в македонския печат (Агенция \"Фокус)"}
{"url": "http://www.focus-news.net/news/2019/05/06/2654373/monsenyor-georgi-yovchev-katolitsite-ot-tsyala-balgariya-s-radost-privetstvame-papata-na-nashata-zemya-koyato-e-zemya-na-vyarata.html", "text": "Католиците от цяла България с радост приветстваме папата на нашата земя, която е земя на вярата. Това каза в поздрава си към папа Франциск Софийско-Пловдивският епископ монсеньор Георги Йовчев, предаде репортер на  Радио „Фокус“- Пловдив . Той благодари на папа Франциск и от името на децата, които са дошли в храма от цялата страна, заедно със своите родители. „Всички тези деца са извървели един дълъг духовен път, преди да дойдат тук за първата си среща с Иисус Евхаристия“, каза още епископът. Той изтъкна, че по този път те винаги са били придружавани от своите родители и свещеници, които са ги научили не само за важността на великото събитие, което ще преживеят, но са ги накарали и да разберат, че това важно събитие ще промени напълно живота им.   \r\n„Тези наши деца знаят, че тяхното първо причастие е първо, но не и единствено. Те знаят, че пътят на обичта към Иисус и ближния не се изминава за един ден, а през целия живот“, каза още монсеньор Георги Йовчев.  \r\nЦветана ТОНЧЕВА", "date": "2019.05.06", "title": "Монсеньор Георги Йовчев: Католиците от цяла България с радост приветстваме папата на нашата земя, която е земя на вярата"}
{"url": "http://www.focus-news.net/news/2019/05/06/2654387/premierat-boyko-borisov-prisastva-na-traditsionniya-voenen-parad-v-sofiya-po-povod-denya-na-hrabrostta-i-praznika-na-balgarskata-armiya.html", "text": "Министър-председателят Бойко Борисов присъства на традиционния военен парад в София по повод Деня на храбростта и празника на Българската армия – 6 май. Това съобщиха от  правителствената информационна служба . \r\nВ парада на площад „Княз Александър I” участваха над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация. По време на парада беше демонстрирана и ретро техника от времето на Втората световна война. При изпълнението на националния химн бяха изпълнени 20 артилерийски салюта.", "date": "2019.05.06", "title": "Премиерът Бойко Борисов присъства на традиционния военен парад в София по повод Деня на храбростта и празника на Българската армия"}
{"url": "http://www.focus-news.net/news/2019/05/06/2654392/", "text": "Авиацията има своята роля и място в съвременните бойни условия и защитата на държавната граница във въздушното пространство. Това каза в интервю за празничното издание на предаването „За честта и славата на България“ на  Радио „Фокус“  ген. Михо Михов, бивш началник на Генералния щаб на Българската армия. Той отбеляза, че от края на 90-те години Българската армия е най-реформираната структура и би следвало да бъде системно финансово осигурена, за да излъчва боеспособност и боеготовност. „Новите командири се готвят за съвременната война и затова проектът по осигуряване на съвременна авиационна техника, съвременни кораби и бойна техника за сухопътните войски, е доста закъснял процес, но необходим, тъй като техниката не само че не е морално напредничава, но и доста опасна за ежедневната експлоатация и подготовката й за бойни условия. Напоследък има малко живинка в правителството по отношение на повишаване на заплатата и превъоръжаването на войските. Тази програма и планът, които се приемат от миналата година, както и в момента възстановяването на военновъздушното училище, надявам се са една осъзната необходимост от това, че авиацията има своята роля и място в съвременните бойни условия и защитата на държавната граница във въздушното пространство, както и националната сигурност като цяло. Може би тук е редно да кажем, че тази живинка, които съвременните политици днес дават като кураж на военнослужещите, е достойна за днешния празник“, каза още ген. Михо Михов. По думите му днешният празник е достоен и за равносметки, за да не допускат политиците грешки, а да чувстват експертизата на своите военни и да се съобразяват с нея.  \r\nЕвелина БРАНИМИРОВА", "date": "2019.05.06", "title": "Ген. Михо Михов, бивш началник на ГЩ на БА: Авиацията има своята роля и място в съвременните бойни условия и защитата на държавната граница във въздушното пространство"}
{"url": "http://www.focus-news.net/news/2019/05/06/2654395/evropeyski-izbori-2019-kandidatat-za-evrodeputat-ot-gerb-d-r-ivo-ralchovski-politikite-na-gerb-sa-pravilnite-i-rezultatite-ot-tova-sa-vidimi-vav-vsyako-naseleno-myasto.html", "text": "Политиките на ГЕРБ са правилните и резултатите от това са видими във всяко населено място. Пример за това е обновеното читалище със средства от ЕС, в което са намираме в момента. Това заяви в с. Василовци (област Монтана) кандидатът за евродепутат от ГЕРБ д-р Иво Ралчовски, съобщиха от пресцентъра на  ПП ГЕРБ . Там той присъства на юбилейно тържество по повод 120 години Народно читалище \"Събуждане 1899\". Заедно с него бяха народният представител от ГЕРБ - Монтана Дилян Димитров, областният управител Росен Белчев, зам. областният управител Нина Петкова, кметът на община Брусарци Наташа Михайлова, както и много жители и гости на Василовци. \r\nДилян Димитров сподели с всички присъстващи следното: “Приемете моите най-искрени поздравления по случай юбилея на Народно читалище „Събуждане 1899“. Днешният празник е признание за всички Вас – читалищни деятели, самодейци и даровити хора, които със своя всеотдаен труд и талант пазите българския дух и националната идентичност. Вашата упорита работа е еталон за родолюбие. Бъдете живи и здрави, благодаря за прекрасните емоции и страхотната програма и се надявам, че на 26 май ще ни подкрепите с бюлетина номер 12“.", "date": "2019.05.06", "title": "Европейски избори 2019: Кандидатът за евродепутат от ГЕРБ д-р Иво Ралчовски: Политиките на ГЕРБ са правилните и резултатите от това са видими във всяко населено място"}
{"url": "http://www.focus-news.net/news/2019/05/06/2654390/evropeyski-izbori-2019-korneliya-ninova-kam-balgarskata-armiya-vie-ste-dostoyni-hora-i-sluzhite-na-dostoyna-kauza.html", "text": "Поздравявам всички българи, отдали знания, сили и труд на Българската армия - един от стожерите на държавността. Вие сте достойни хора и служите на достойна кауза - защита на суверенитета и независимостта на България. Това се посочва в поздравление от председателя на БСП Корнелия Нинова по повод Деня на храбростта и празника на Българската армия, съобщиха от пресцентъра на  партията . \"Приемете нашето уважение и признателност. Скъпи българи, честит празник на храбростта. И днес  тя ни е  необходима. Бъдете смели и вярвайте в себе си. Да е честито и името Георги. На имениците пожелавам здраве и сполука\", заявява Нинова.", "date": "2019.05.06", "title": "Европейски избори 2019: Корнелия Нинова към Българската армия: Вие сте достойни хора и служите на достойна кауза"}
{"url": "http://www.focus-news.net/news/2019/05/06/2654359/fokus-makedoniya-s-razlika-ot-19-glasa-kandidatat-na-sdsm-pobedi-v-kmetskata-nadprevara-v-novo-selo.html", "text": "Само с 19 гласа Никола Андонов от СДСМ спечели срещу противника от ВМРО-ДПМНЕ Николо Стоилков и стана новият кмет на Ново Село, пише македонският  „Фокус“ . \r\nСпоред официалните данни на Държавната избирателна комисия, Андонов е спечелил 2,885 гласа, а Стоилков - 2,866. Броят на невалидните бюлетини е 104. \r\nПобедата в Охрид бе спечелена от изпълняващия длъжността кмет Константин Георгиевски от СДСМ, който спечели 16 523 гласа, срещу противника на ВМРО-ДПМНЕ Митре Милошевски с 12,668 гласа.  Юлиян Марков", "date": "2019.05.06", "title": "„Фокус“ (Македония): С разлика от 19 гласа кандидатът на СДСМ победи в кметската надпревара в Ново Село"}
{"url": "http://www.focus-news.net/news/2019/05/06/2654399/blagoevgrad-s-kontsert-gergyovden-e-zavarshi-programata-na-obshtina-petrich-po-povod-praznika-na-grada.html", "text": "С концерт „Гергьовден е…“ завърши програмата на Община Петрич по повод празника на града, предаде репортер на  Радио „Фокус“-Пирин . Участие в събитието взеха Фолклорна формация „Хераклея“ и гостуващият изпълнител Румяна Попова. \r\n„Фокус“ припомня, че Петрич отбелязва своя ден на един от най-българските празници – Гергьовден. Всяка година Община Петрич организира богата и много разнообразна празнична програма за отбелязването на своя празник – 6 май. По традиция от 1994 г. в деня на храбростта и празника на земеделците празничната програма е разгърната в рамките на цяла седмица. Концерти, конкурси, спортни и туристически прояви, молебен за здраве, много ритуали са само малка част от проявите, които се провеждат в най-южният град в България. \r\nХората от този край винаги са уважавали и спазвали българските традиции, които зареждат с вяра и оптимизъм. Много от обичаите на този ден са придружени с песни и игри, като на места започват още от предния ден. Срещу Гергьовден и на самия празник хората играят около черквата бавно ритуално хоро на Георьовски песни, които се пеят само на този ден. На градския площад се изнася празничен концерт за Деня на Петрич с участието на местни танцови и певчески ансамбли, както и със специални гост-изпълнители от други градове и държави. Пред Чуриловски манастир „Св.Георги“, пред черквата „Св. Георги” – Петрич на Тинкина поляна и Търна баир се представят Гергьовденски обреди, наричания и народни веселби и се украсява „Гергьовскалюлка“, на която всеки може да се полюлее за здраве. \r\nТази година кулминацията на празненствата се състоя на 4 и 5 май. Тогава в града гостуваха известния изпълнител Влади Ампов – Графа и ансамбъл „Българе“ със спектакъла „Как ще Ни стигнат американците“. \r\nЛивия НИНОВА", "date": "2019.05.06", "title": "Благоевград: С концерт „Гергьовден е…“ завърши програмата на Община Петрич по повод празника на града"}
{"url": "http://www.focus-news.net/news/2019/05/06/2654398/predsedatelyat-na-narodnoto-sabranie-tsveta-karayancheva-i-narodni-predstaviteli-uchastvaha-v-tarzhestvenite-proyavi-po-povod-denya-na-hrabrostta-i-praznika-na-balgarskata-armiya.html", "text": "Председателят на Народното събрание Цвета Караянчева и народни представители участваха в тържествените прояви по повод Деня на храбростта и празника на Българската армия. Това съобщиха от пресцентъра на  Народното събрание . \r\nТе присъстваха на тържествения водосвет на знамената-светини и бойните знамена, отслужен от Негово Светейшество Българския патриарх Неофит. Традиционният ритуал, посветен на християнския празник Гергьовден, който се чества като празник на Българската армия, се състоя пред Паметника на Незнайния воин в София. Армейските знамена бяха поръсени със светена вода. Пред Паметника бяха поднесени венци и цветя. Изпълнен беше химнът на Република България от гвардейския духов оркестър.  \r\nПредседателят на парламента Цвета Караянчева и народни представители присъстваха и на традиционния военен парад на представителните части на Българската армия на площад \"Княз Александър Първи\", с който беше отбелязан Денят на храбростта и празник на Българската армия.", "date": "2019.05.06", "title": "Председателят на Народното събрание Цвета Караянчева и народни представители участваха в тържествените прояви по повод Деня на храбростта и празника на Българската армия"}
{"url": "http://www.focus-news.net/news/2019/05/06/2654400/pregled-na-mezhdunarodnite-novini-do-13-chasa-agentsiya-fokus.html", "text": "Кандидатът на опозиционната Революционно-демократична партия Лаурентино Кортисо се обяви за победител на президентските избори в Панама, предаде  РИА Новости . Кортисо се обяви за победител на изборите, въпреки малката разлика с кандидата на партия „Демократична промяна“ Ромуло Ру.  \r\nПо последни данни на избирателната комисия на Панама, след преброяването на 94% от подадените гласове, Кортисо печели 33,01%, а Ру получва 31,08% от подадените бюлетини. На трето място е независимия кандидат Рикардо Ломба с 19,47% от подадените гласове.  \r\nПредседателят на панамската избирателна комисия заяви, че не е готов да обяви победител на изборите, докато резултатите не станат необратими. Сега разликата между двамата водещи кандидати е под 2%, или по-малко от 35 500 гласа.  \r\nИзборите в Панама се провеждат на един тур, като побеждава кандидатът получил най-голям брой гласове. Избирателната активност на преминалите избори достигна почти 73% от имащите право на глас.  \r\n***  Държавният секретар на САЩ Майк Помпео потвърди, че на срещата с руския външен министър Сергей Лавров във финландския град Раваниеми ще бъде обсъден въпроса за Венецуела, но не е уверен, че ще бъде постигната договореност, предаде агенция  Интерфакс .  \r\n„Аз, разбира се, ще повдигна въпроса за Венецуела. Това ще бъде една от многото теми, които ще обсъдим с външния министър Лавров. Що се касае до конкретни договорености, то това може да покаже само времето“, заяви Помпео, в интервю пред телевизия CBS.  \r\nПо-рано руският външен министър потвърди, че Венецуела ще бъде една от основните теми на преговорите между ръководителите на външнополитическите ведомства на двете страни, допълва агенцията.  \r\n***  Пресслужбата на въоръжените сили на Израел обяви днес, че отменя ограниченията в областта на сигурността за жителите в районите в 40-километровата зона около Ивицата Газа, предаде  ТАСС . По този начин, израелската армия фактически потвърди информацията за постигнато споразумение за прекратяване на огъня с радикалните палестински групировки в Ивицата Газа.  \r\n„От 07:00 часа в понеделник се отменят всички защитни мерки по отношение на тила“, се казва в изявление на израелските въоръжени сили. След избухването на поредните сблъсъци, израелските власти въведоха в действие специални инструкции за сигурност за жителите на 40-километрова зона около ивицата Газа. В частност, бяха отменени учебните занятия и забранени събиранията на повече от 300 души на едно място.  \r\nСпоразумението за прекратяване на огъня в Ивицата Газа беше постигнато с посредничеството на Египет. \r\n*** Вместо да покрива само централна зона, предложението е зоната за ниски емисии на столицата да обхване целия град, пише шотландският вестник  The Scotsman . \r\nЗоната ще позволи само дизелови превозни средства с двигатели Евро 6, които бяха въведени преди пет години, и бензинови автомобили с двигатели Евро 4, въведени през 2005 г. Oграниченията ще се прилагат за частни автомобили, автобуси, камиони и други превозни средства. \r\nСчита се, че само около половината от автомобилите в града отговарят на необходимите стандарти. \r\nСътрудникът по транспорта Лесли Макинс каза, че този ход ще донесе големи ползи за здравето. Критиците обаче определиха предложенията като „драстични“ и предупредиха, че ще ударят най-тежко най-бедните. \r\nОчаква се зоната да бъде създадена до края на 2020 г., но не е ясно как ще бъдат въведени изискванията. \r\n„Ако имате по-стара кола, ще ви молим да не влизате в града или да плащате огромна глоба. Ние знаем, че това ще изисква много промени от хората, но нека разгледаме ползите. В момента, в който го свържете със здравните резултати и хората ще осъзнаят ползите.\" \r\n*** Повечето от пътниците, загинали в самолета, който е изгорял на летище Шереметиево, са били починали от вдишване на отровни газове, предава  TACC . \r\nОсвен това, повечето от загиналите имат тежки топлинни изгаряния. \"Причините за смъртта им  ще се определят при аутопсиите, но очевидно по-голямата част от останалите в салона са починали от отравяне\", каза източникът на агенцията. \r\nВ неделя, на летище Шереметиево, в резултат на пожар на самолет Аерофлот „Сухой Суперджет“, възникнал по време на полета Москва-Мурманск са загинали 41 души от общо 78 души на борда. \r\nЧетирима от петимата членове на екипажа са оцелели, а 23 души са ранени, като девет от тях са настанени в болница. \r\nСпоред първоначалната информация самолетът е бил ударен от мълния по време на набирането на височина при изключително тежките атмосферни условия при излитането  в района на Москва. \r\n*** Днес изтича ултиматумът на Сърбия за премахване на наказателните мита от Косово за сръбски и босненски продукти., пише македонското електронно издание  “Слободен печат“ \r\nПо-рано сръбският президент Александър Вучич предупреди, че ще бъдат приложени най-строги мерки, ако митата не бъдат премахнати днес. \r\nМинистърът на търговията и промишлеността в Косово Енрит Шала заяви в интервю за вестник \"Зери\", че митата ще останат, докато Сърбия не признае Косово. \r\n\"Причините, поради които наложихме митата, са точно тези пречки, които Сърбия и Босна и Херцеговина представляват за икономиката на Косово. Ето защо въведохме митата и те ще бъде ефективни, докато не се елиминират тези причини, които принудиха правителството на Косово да предприемат такава мярка ”, каза Шала.", "date": "2019.05.06", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/05/06/2654386/vecher-makedoniya-prebroihme-se.html", "text": "В редакционен материал под заглавие „Преброихме се“ македонският вестник  \"Вечер\"  анализира втория тур на президентските избори в Македония. Агенция „Фокус“ представя статията без редакторска намеса, като изказаните вътре мнения и констатации са на автора. \r\nПрезидентските избори приключиха. СДСМ, ДСИ, Демократическата партия на албанците (ДПА) и част от БЕСА, както и с гласовете на Алианса на албанците във втория кръг, Стево Пендаровски спечели победа с около 58 000 гласа. \r\nСлед тези резултати трябва да честитим на Стево Пендаровски победата. Някои са доволни, някои са тъжни, много са ядосани ... но победителят е победител. Сега, след тези избори, СДСМ има цялостна, тотална  власт в държавата – в парламента, правителството, президентството, съдилищата, прокуратурите, медиите, неправителствения сектор, спортните организации, профсъюзите ... всичко, което съществува в държавата е под техен контрол.  \r\nТази сила, съвсем сигурна, сега ще стане още по-брутална, безотговорна и по-алчна, отколкото преди. След тези избори те ще имат право да бъдат такива. Сега, дали избирателите са мислили и са искали да им дадат такова право, е друго нещо, но този, който има пълна власт, вярва и че е напълно в правото с тази власт да прави това, което иска. \r\nСамо ВМРО-ДПМНЕ остана извън контрола на СДСМ. Но няма да отнеме много време и неограничената власт на СДСМ ще достигне и до тази територия. Техните портали и медии ще започнат да цитират самоназначени експерти, че във ВМРО ДПМНЕ трябва да има ново ръководство, което според тоталитарната практика ще бъде избрано, насърчено и финансирано от СДСМ на заден план. Когато имаш пълната власт по законите на физиката и от физиката и суетата, не търпиш остров, който не е твой, който не контролираш и не манипулираш. \r\nИма ли някаква причина ВМРО-ДПМНЕ да се притеснява от това. Има. Има ли сила да се защитава от последната атака на СДСМ да установи абсолютна власт и партиен контрол в държавата. Има я. ВМРО-ДПМНЕ спечели около 377 000 гласа на тези избори на фона на бойкота на избирателите и на кандидат, който е нов човек в политиката на ВМРО-ДПМНЕ, и в политиката като цяло, защото е била извън нея повече от 20 години. \r\nНа последните местни избори ВМРО-ДПМНЕ спечели около 335 000 гласа, или около 42 000 гласа по-малко от сега, с много по-ниска избирателна активност от местните избори. Това предполага, че партията стои на крака и възстановява доверието на избирателите. Година и половина очевидно обаче е кратко време, за да се привклекат повече избиратели, достатъчно, за да спечелят тези избори. Но има достатъчно време за парламентарните. \r\nКакто беше казано, тоталното управление бива последвано от тотален контрол над всичко, което мисли и се движи в Македония и това е върхът на СДСМ. По-високо от тоталната власт няма. Когато сте на върха, всяка следваща стъпка води  надолу. Особено, когато имаш пълна власт, която в нито едно общество не е приемлива, тя създава съпротива на инерцията. Сама по себе си. \r\nВМРО ДПМНЕ трябва сериозно да обмисли защо около 25-30 хиляди избиратели са решили да не гласуват на тези избори. Отговорът, че не харесват кандидата за президент, е наивен, себичен и ирационален. Ако тези, които се смятат за привърженици на ВМРО-ДПМНЕ, след всичко, което се случи с националните, политически и икономически въпроси в Македония през последните две години, са решили да бойкотират от личен вкус, то те нямат нищо общо с ВМРО-ДПМНЕ. Нито с опозицията. \r\nВтората причина за бойкот на привържениците на ВМРО-ДПМНЕ, която може да се види ясно в социалните мрежи, е, че това ръководство на ВМРО-ДПМНЕ лесно и бързо се отказа от всички изгонени от СДСМ и от техните прокуратури и съдилища, че те се отдръпнаха от онези, които по функция или след техният избор са допринесли ВМРО-ДПМНЕ да прерасне в това, което е сега: силна партия, която победи СДСМ в избори десет пъти поред. Освен това, защо те не призоваваха за бойкот на референдума ... Има много неща, за които трябва да се мисли, и не е възможно да се дава съвет или решение в журналистически текст.  \r\nА СДСМ? Какво следва  след победата на кандидата им Стево Пендаровски. Още от самото начало мога да кажа, че тази победа ще донесе повече проблеми, отколкото ползи, и те го знаят. Вътре, в тяхната система, партиите мислят и действат много по-рационално и въз основа на числа и математика, отколкото изглежда отвън. \r\nПърво, СДСМ има голям проблем с предизвикателството на тоталната власт. Власт над всичко и всичко, над всяка институция, индивид, администрация, бизнес ... над всичко! Сега те едва ли ще попречат на техните партийни началници, съдии, прокурори, медии, бизнесмени ... да покажат и наложат пълната власт в действие. В реалния всекидневен живот. \r\nТе имат нови финансови и политически задължения към ДСИ, а сега и към Алианса на албанците. Артан Груби заяви веднага заяви след изборите: ДСИ определи  председателя на Събранието, министър-председателя, а сега определи и президента на държавата. Фактурата се изпраща. \r\nСтево Пендаровски спечели с около 58 000 гласа. Въпреки това, ако по-дълбоко влезе в броя на общините с предимно албанско население, Пендаровски е направил следните различия: Липково - разлика 6,500 гласа, Арачиново 2,900, Студечани 4,100, Зелино 3600, Сарай 7,800, Тетово 10 000, Боговине 4,400, Врапчище 4 000, Гостивар 8 000 , Дебър 3,500, Кичево 3000, Струга 6,500 ... само тук, без Скопие или Куманово, СДСМ спечели 64 300 албански гласа повече от ВМРО-ДПМНЕ. Повтарям, без големите Скопие и Куманово. \r\nКато се има предвид, че СДСМ загуби в почти всички големи градове с предимно македонско население, с изключение на Куманово и Струмица, включително загубиха и Скопие, Ахмети е прав, че им е донесъл победата. Общините с предимно албанско население, без да вземат предвид гласовете на албанците в Скопие и Куманово, му донесоха повече гласове, отколкото разликата в победата на Пендаровски. \r\nСледователно, не чрез оценка, а чрез изчисления, и извода, че на тези избори, една срещу друга, ВМРО ДПМНЕ спечели повече гласове, отколкото СДСМ. ВМРО с 377 000 души вече са спечелили 42 000 гласа повече от местните избори, а СДСМ заедно с ДСИ, ДПА, Беса и Алианса са спечелили 435 000 гласа, докато на местните избори са спечелили 415 000 гласа. Заключението от цифрите е, че СДСМ е паднал с поне 50 000 гласа в сравнение с местните избори. В парламентарните избори всяка партия ще се бори за себе си. \r\nСлед попбедата СДСМ влиза в капан и има задължение да плаща фактурите за победата на ДСИ, ДПА, БЕСА и Алианса. Първо чрез незаконни и корумпирани търгове, предприятия и заетост, а след това чрез нови политически и етнически отстъпки на албанците. А всичко е дадено освен федерализация чрез обединение на общини с мнозинство на албанското население и декларация, че Македония и Югославия са извършили геноцид срещу албанците. \r\nКорупцията ще се активизира най-много. И това ще бъде видяно от всички, както от местните, така и от чуждестранните дипломати. И от това задължение няма изход, те го знаят в СДСМ. \r\nА македонците? Те си свършиха работата сами. Вече е ясно на всички, че сделката от Преспа е одобрена. И ако имаше масов бойкот, така че тези избори да пропаднат, пак би било същото, защото не могат да бойкотираш до безкрайност, сто пъти. Ако бяха гласували  на тези избори за Гордана Силяновска, щеше да има шанс за някакъв ремонт или поне да спре по-нататъшното разрушаване на националните интереси. Така, сега, македонците гласуваха, че са готови да скочат в празно пространство без парашут. \r\nНе е нужно много да се мисли, за да се види какво се случи: одобрение всички албански партии да се съюзят срещу най-голямата македонската партия и да спечелят официално чрез СДСМ. Дали на някого не е ясно, защо ще се защитават само албански, а не македонски интереси? \r\nБританците гласуваха срещу Чърчил след войната, въпреки че войната беше спечелена. Казаха му: той спечели войната, но загуби империята. \r\nПолитиката се основава на две неща: опит на историята и интереси. Някой се чудеше защо гърците, българите, сърбите, албанците през последните 150 години са имали съюзници ... а македонците никога, никога, никога не са имали съюзник в някоя от големите сили. Вероятно имаше причина. Може би защото нямаме национално чувство. \r\nКой дава пари на някой, който е решил да се самоубие ?!  Юлиян Марков", "date": "2019.05.06", "title": "„Вечер“ (Македония): Преброихме се"}
{"url": "http://www.focus-news.net/news/2019/05/06/2654391/evropeyski-izbori-2019-kmetat-na-pernik-vyara-tserovska-i-narodniyat-predstavitel-aleksandar-aleksandrov-pozdraviha-zhiteli-na-obshtinata-po-povod-gergyovden.html", "text": "Кметът на Община Перник Вяра Церовска заедно с екипа ѝ и народния представител д-р Александър Александров поздравиха за Гергьовден жителите в кв.“Бела вода“ и селата Богданов дол, Вискяр и Радуй, съобщиха от пресцентъра на  Община Перник . \r\n„На този ден почитаме Свети Георги Победоносец, тачим името на светеца-великомъченик, а именниците празнуват Гергьовден. Днес честваме Деня на храбростта и празника на Българската армия. На всички празнуващи желая здраве, късмет и вяра в доброто и бъдещето“, каза Церовска.  \r\n\"В днешния хубав празник отдаваме своята дълбока признателност към многобройните знайни и незнайни войни, пред тяхната храброст и патриотизъм, които с делата и достойнството си се превръщат в герои на нашето време. На всички, които носят името на Светеца и днес празнуват своя имен ден, желая здраве и благоденствие\", пожела народният представител.  \r\nПо традиция празничният ден започна с литургия за здраве и благоденствие в едноименния храм в кв. „Бела вода“. След това бяха осветени и раздадени традиционни български питки и агнешки курбан, приготвени от сръчните местни кулинарки. \r\nПразникът продължи в Богданов дол, където всяка година на този ден на поляната край селото се събират жителите и гостите на Гергьовден. Местните момичетата идват пременени в литаците на бабите си и с китки на главите, за да се хванат на хорото. След което се направи  традиционният премуз, а по-късно любителите на кинологията пък имаха възможността да се насладят на огромните и красиви средноазиатски овчарки. \r\nНародни танци и песни огласиха мегданите в селата Вискяр и Радуй. И там местни и гости празнуваха с много настроение.", "date": "2019.05.06", "title": "Европейски избори 2019: Кметът на Перник Вяра Церовска и народният представител Александър Александров поздравиха жители на общината по повод Гергьовден"}
{"url": "http://www.focus-news.net/news/2019/05/06/2654381/varna-voennomorskiyat-muzey-v-grada-raboti-s-vhod-svoboden-po-povod-denya-na-hrabrostta-i-praznik-na-balgarskata-armiya.html", "text": "По повод Деня на храбростта и Празник на Българската армия Военноморският музей работи до 18.00 часа с вход свободен за постоянната експозиция и кораба-музей „Дръзки“. Публиката във Варна ще може да разгледа и най-новата изложба: „Орденът „За храброст” в държавните и воинските традиции”, каза в интервю за  Радио „Фокус“ – Варна  директорът на музея д-р Мариана Кръстева. Акцент в експозицията, посветена на Деня на храбростта и празник на Българската армия – 6 май, е пиката на Самарското знаме, в която е вграден орденът „За храброст“ първа степен. В нея са събрани експонати от фондовете на Музея във Варна и от Националния военно-исторически музей. В изложбата може да бъде проследено развитието на Ордена в неговата символика и да бъдат разгледани различните му степени. Неслучайно пиката на Самарското знаме е с вграден Орден „За храброст“ първа степен, тъй като то е символ на борбата за свобода. Отличието е връчено в годината на учредяването на Ордена – 1880 година. В изложбата са представени също част от знаковите кавалери на ордена – генералите Стефан Тошев, Данаил Николаев, Константин Никифоров, Тодор Кантарджиев, Иван Колев, Фердинад Козовски. Показан е и героизмът на флотските офицери, сред които кап. I ранг Рашко Серафимов, капитан I ранг Димитър Альов, капитан II ранг Богдан Ганчев, капитан I ранг Станчо Димитриев, капитан I ранг Лазар Драганов, както и отличеният още през Сръбско-българската война юнкер Димитър Добрев – командир на отряда миноносци, атакували турския кораб „Хамидие“ през Балканската война. \r\nДиана СТОЕВА", "date": "2019.05.06", "title": "Варна: Военноморският музей в града работи с вход свободен по повод Деня на храбростта и Празник на Българската армия"}
{"url": "http://www.focus-news.net/news/2019/05/06/2654393/yambol-gradat-otpraznuva-gergyovden-s-litiyno-shestvie-i-tarzhestven-voyskovi-marsh.html", "text": "Ямбол отпразнува Гергьовден с литийно шествие и тържествен войскови марш. Това съобщиха от пресцентъра на  Общината . Празникът започна с отслужване на света литургия в храм Св. вмчк. Георги Победоносец  в кв. „Каргон”, от където тръгна литийно шествие с иконата на светеца. В процесията се включиха стотици ямбллии, официални лица, свещенослужители и представителни части от военнослужещи от Ямболския гарнизон. Шествието, което изпълни улиците на града с празнично настроение спря на площада пред Община Ямбол. \r\nПразничната програма за Деня на храбростта и празника на Българската армия продължи с тържествена церемония по издигане на националния флаг на Република България, военен марш на представителни блокове от военните формирования на ямболския гарнизон и отслужване на молебен. \r\nВ празничното си слово кметът на града Георги Славов призова: „Нека бъдем все така единни в мислите и усилията си за благото на Ямбол и нашата родина – Република България”. Той изказа благодарност към състава на военните формирования на Ямболския гарнизон за съпричастността им към съвместните инициативи с които засвидетелстват единението в ямболската общност. \r\nПоздрав към военнослужещите по повод празника на Българската армия отправи и началникът на военен гарнизон Ямбол подполоковник Милен Димитров. \r\nСлед приключване на тържествения ритуал, шествието с иконата на Св. Георги се върна по обратния маршрут до храма в кв. „Каргон“, където бе положена за поклонение на миряните от Ямболската духовна околия. \r\nПразникът на Българската армия ще бъде и ден на отворени врати в Музея на бойната слава.", "date": "2019.05.06", "title": "Ямбол: Градът отпразнува Гергьовден с литийно шествие и тържествен войскови марш"}
{"url": "http://www.focus-news.net/news/2019/05/06/2654402/ministar-krasimir-karakachanov-shte-se-pokloni-na-groba-na-belezhitiya-balgarski-voenachalnik-rodolyubets-i-voenen-pedagog-polkovnik-boris-drangov-v-skopie.html", "text": "Министърът на отбраната Красимир Каракачанов ще почете паметта на български офицери и войници, загинали във войните за национално освобождение и обединение, и погребани зад граница – на територията на днешната Република Северна Македония. Това съобщиха от пресцентъра на  министерството . В Деня на храбростта и празник на Българската армия министър Красимир Каракачанов ще поднесе цветя и ще се поклони в Скопие на гроба на бележития български военачалник, родолюбец и военен педагог полковник Борис Дрангов. На 27 май 2019 г. се навършват 102 години от гибелта на полковник Борис Дрангов на позициите на Завоя на река Черна по време на Първата световна война (27 май 1917 г.). Отново през месец май е и годишнината от откриването на Школата за запасни офицери в Скопие (май 1916 г.). Неин пръв началник в родния си град става тогава подполковник Борис Дрангов, оставил забележителна диря в българското военно дело.  \r\nНа 7 май министърът на отбраната Красимир Каракачанов ще почете паметта на българските военнослужещи, загинали на фронтовата линия край Битоля по време на Първата световна война (1914 – 1918 г.). 214 от тях са погребани в българското военно гробище в село Цапари, Битоля. В двора на църквата „Свети Георги“ в селото са запазени гробовете и паметниците на оше 7 български офицери и 2-ма войници от 3-ти пехотен Бдински полк и 58-ми пехотен полк.  Село Цапари, Община Битоля, Република Северна Македония, е разположено в подножието на планината Пелистер, където през 1916 - 1917 г. се намират битолските позиции – част от Македонския фронт. Най-големите сражения там се водят през октомври – ноември 1916 г. Българското военно гробище край село Цапари беше възстановявано в продължение на години, с помощта и неуморния труд на Министерството на отбраната, офицери, общественици, организации, институции, дипломатически представителства, журналисти и много родолюбиви българи от всички краища на света. През годините на него почит на загиналите български военнослужещи са оказвали държавни глави, офицери, дипломати, народни представители и стотици български родолюбци. \r\nБългарските офицери, погребани в двора на църквата „Свети Георги“ в с. Цапари, Битолско, са: \r\nКапитан Иван Илиев Филипов, роден във Видин на 5 януари 1869 г. Помощник-командир на рота в 3-ти пехотен Бдински полк. Убит на 7 май 1917 г. на Кота 1248, северозападно от Битоля. \r\nПоручик Иван Живов, роден в село Салаш, Белоградчишко през 1896 г. Командир на полурота в 3-ти пехотен Бдински полк.Убит на 14 май 1917 г. на Червена стена. \r\nПодпоручик Иван Живков Тодоров, роден във Видин на 5 февруари 1891 г. Взводен командир в 8-ма рота на 3-ти пехотен Бдински полк. Убит на 7 май 1917 г. на Кота 1248. \r\nПодпоручик Цено Витков Ламбрев, роден в село Урбабинци, Кулско на 20 май 1897 г. Взводен командир в 8-ма рота на 3-ти пехотен Бдински полк.Убит на 7 май 1917 г. на Кота 1248. \r\nПоручик Петър Хубенов, роден в Плевен през 1896 г. Командир на полурота. Убит на 7 май 1917 г., южно от село Магарево. \r\nПодпоручик Владимир Пюскюлиев, роден в Свищов на 14 август 1896 г. Командир на 2-ра рота от 58-ми пехотен полк. Убит на 7 април 1917 г. \r\nПоручик Божко Т. Кантарджиев от град Лом. Убит на 23 март 1917 г. югозападно от Червена стена.", "date": "2019.05.06", "title": "Министър Красимир Каракачанов ще се поклони на гроба на бележития български военачалник, родолюбец и военен педагог полковник Борис Дрангов в Скопие"}
{"url": "http://www.focus-news.net/news/2019/05/06/2654405/blagoevgrad-politseyski-patrul-sas-sofiyska-registratsiya-e-razpolozhen-na-glaven-pat-e-79-v-kresnenskoto-defile.html", "text": "Полицейски патрул със софийска регистрация 4366 е разположен на главен път Е-79 в Кресненското дефиле, предаде репортер на  Радио „Фокус“-Пирин . Пътните настилки в дефилето са мокри и хлъзгави. Трафикът е интензивен и в двете посоки. \r\nЛивия НИНОВА", "date": "2019.05.06", "title": "Благоевград: Полицейски патрул със софийска регистрация е разположен на главен път Е-79 в Кресненското дефиле"}
{"url": "http://www.focus-news.net/news/2019/05/06/2654403/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образувани големи колони от автомобили на българо-турската граница, преминаването на моторни превозни средства се осъществява без забавяне. \r\nМария КУРТЕВА", "date": "2019.05.06", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/05/06/2654401/varna-desetki-zhiteli-i-gosti-na-grada-nablyudavaha-voenniya-ritual-i-se-vklyuchiha-v-shestvieto-za-denya-na-hrabrostta.html", "text": "Десетки жители и гости на Варна наблюдаваха военния ритуал по благославяне на бойните знамена пред Катедралния храм „Св. Успение Богородично“, предаде репортер на  Радио „Фокус“ – Варна . Отбелязването на Деня на храбростта и Празника на Българската армия започна по традиция на площад „Св. Св Кирил и Методий”, където представителни блокове с бойни знамена на военни формирования от Варненския гарнизон участваха във военен ритуал „Водосвет и благославяне на бойните знамена”. Ритуалът бе воден от кап. I ранг Тодор Богданов. Началникът на Щаба на Военноморските сили кап. I ранг Камен Кукуров прие строя на площад „Св. Св. Кирил и Методий“. Варненският и Великопреславски митрополит Йоан благослови бойните знамена и представителните части. Малко по-късно от площада тръгна шествие, водено от представителния блок на Висшето военноморско училище „Никола Й. Вапцаров”. То премина по булевард „Мария Луиза” до „Паметника на приморци, загинали в Сръбско-българската война 1885 година”, до сградата на Общината. Там беше отслужена заупокойна молитва, а след това бяха поднесени венци и цветя в памет на загиналите воини. \r\nДиана СТОЕВА", "date": "2019.05.06", "title": "Варна: Десетки жители и гости на града наблюдаваха военния ритуал и се включиха в шествието за Деня на храбростта"}
{"url": "http://www.focus-news.net/news/2019/05/06/2654397/papa-frantsisk-poluchi-ikona-na-presveta-bogoroditsa-erusalimska-kato-dar-ot-plovdivski-lekari.html", "text": "Папа Франциск получи икона на Пресвета Богородица Ерусалимска като дар от пловдивските лекари, предаде репортер на  Радио „Фокус“ - Пловдив . Иконата бе връчена лично на папата преди той да влезе в храма \"Пресвето Сърце Исусово\" от д-р Георги Кръстев, секретар на Регионална колегия на БЛС в Пловдив. „От името на всички лекари му благодарих за посланията и молитвите, които са свързани с основната ни дейност и в знак на благодарност“, каза д-р Кръстев, като добави, че лекарите ще се надяват за неговата благословия за успех в основната им дейност – лечение на болни и пострадали, както и за облекчаване на страданията им. „Надяваме се той да се моли за успех на всички български лекари у нас и по света, както и за българския народ, независимо от вероизповедания и принадлежност“, каза д-р Георги Кръстев.    \r\nПо думите му папа Франциск е бил приятно изненадан от подаръка от пловдивските лекари и ги е благословил.  \r\nВ момента папата е на обяд в манастира на сестрите-францисканки \"Св. Елисавета\", след което ще се срещне с католическата общност на Раковски в църквата \"Свети Архангел Михаил\" в кв. Секирово.  \r\nЦветана ТОНЧЕВА", "date": "2019.05.06", "title": "Папа Франциск получи икона на Пресвета Богородица Ерусалимска като дар от пловдивски лекари"}
{"url": "http://www.focus-news.net/news/2019/05/06/2654406/veliko-tarnovo-dvizhenieto-na-motorni-prevozni-sredstva-v-grada-e-zatrudneno-poradi-intenzivni-valezhi.html", "text": "Проливен дъжд вали във Велико Търново, предаде репортер на  Радио „Фокус” – Велико Търново . Движението на моторни превозни средства в града е затруднено поради интензивността на валежите. Пътните настилки са мокри и хлъзгави. На места има образували се дълбоки локви, което е предпоставка за възникване на пътнотранспортни произшествия. „Фокус” призовава шофьорите да се движат внимателно и със съобразена с метеорологичните условия скорост. \r\nНадежда КРЪСТЕВА", "date": "2019.05.06", "title": "Велико Търново: Движението на моторни превозни средства в града е затруднено поради интензивни валежи"}
{"url": "http://www.focus-news.net/news/2019/05/06/2654408/dimitar-dimitrov-zhurnalist-obiknoveniyat-nepretentsiozen-balgarski-voin-koyto-proizliza-ot-selo-i-se-zadovolyava-s-malko-e-nay-vpechatlyavasht-za-svetovnite-korespondenti.html", "text": "Обикновеният, непретенциозен български воин, който произлиза от село и се задоволява с малко, е най-впечатляващ за световните кореспонденти. Това каза за празничното предаване „За честта и славата на България“ на  Радио „Фокус“  журналистът и автор на трилогията „Светът за българския воин“ Димитър Димитров по повод 6 май – Денят на българската армия, храбростта и Гергьовден. „Психологията на българския войник е описана много интересно в текст от книга втора за балканските войни от белгийски лекар, който прекарва 10 месеца в България: „Българският запасняк, който е свикнал със суровия живот по Балкана или по високите дунавски равнини поне 7 или 8 пъти е бил на обучение от 15 до 20 дни. И затова си остава в пълния смисъл на думата войник, като под тази дума се разбира трезвен, простоват, дисциплиниран човек, който по дух никак не се различава от другарите си на активна служба. Когато се прибере у дома той нищо не губи от своя патриотизъм и от бойните си качества. Той си остава истински войник в отпуска, когото полската работа поддържа силен и здрав, винаги готов за борба. Странно усещане изпитвате, когато се грижите за тези храбри български войници. Някои от тях ви казват – излекувайте ме бързо, за да се върна на бойното поле; изпишете ме, раната ми е незначителна, аз искам да се върна веднага на поста си“, разказва журналистът. Димитър Димитров отбеляза високото ниво на жертвоготовността на българина по време на Балканската и Сръбско-българската война. Френски кореспондент описва как войник, загубил пръстите си през балканските войни обяснява ситуацията: „Сега моята ръка се е смалила, но България ще бъде уголемена“, разказа още Димитров. Българската войска служи за пример на страни като Великобритания, обясни журналистът. Високото ниво на дисциплина и моралът както в българската войска, така и в отделния войник са повод за гордост, добави той, като уточни, обаче, че предвид състоянието на българската армия днес, връзката, която поддържа духа и боеспособността на войската от опълчението, се е скъсала. За да я има онази силна войска от миналото е важно да се поддържа бойният дух или морал и да има уважение в обществото, уточни журналистът. Необходимо е и най-съвременно въоръжение, което дава и допълнително самочувствие, добави Димитър Димитров.  \r\nВеселка ИВАНОВА", "date": "2019.05.06", "title": "Димитър Димитров, журналист: Обикновеният, непретенциозен български воин, който произлиза от село и се задоволява с малко, е най-впечатляващ за световните кореспонденти"}
{"url": "http://www.focus-news.net/news/2019/05/06/2654409/api-vremenno-se-ogranichava-dvizhenieto-v-izprevarvashtata-lenta-po-am-hemus-pri-km-13-v-posoka-varna-poradi-ptp.html", "text": "Временно се ограничава движението в изпреварващата лента по АМ \"Хемус\" при км 13 в посока Варна поради ПТП. Това съобщиха от пресцентъра на  Агенция „Пътна инфраструктура“ . Движението се осъщестява в активаната лента и се регулира от пътна полиция.", "date": "2019.05.06", "title": "АПИ: Временно се ограничава движението в изпреварващата лента по АМ \"Хемус\" при км 13 в посока Варна поради ПТП"}
{"url": "http://www.focus-news.net/news/2019/05/06/2654411/blagoevgrad-kolona-ot-avtomobili-se-e-obrazuvala-po-glaven-pat-e-79-predi-poligona-kray-grada.html", "text": "Колона от автомобили се е образувала по главен път Е-79 преди полигона край Благоевград в платното в посока София, предаде репортер на  Радио „Фокус“-Пирин . Освен леки автомобили се движат и много тежкотоварни. За момента полицейското присъствие не е засилено. \r\nЛивия НИНОВА", "date": "2019.05.06", "title": "Благоевград: Колона от автомобили се е образувала по главен път Е-79 преди полигона край града"}
{"url": "http://www.focus-news.net/news/2019/05/06/2654407/varnenskiyat-i-velikopreslavski-mitropolit-yoan-voennomorskiyat-ni-flot-vinagi-e-bil-onova-prekrasno-izyavlenie-na-voinskiya-duh-i-po-more-i-po-susha.html", "text": "Българският Военноморски флот винаги е бил изключителното онова прекрасно изявление на воинския дух, и по море, и по суша. Не само униформата, обучението, специфичната военна наука, но и държанието, дисциплината са били безупречни. Това каза по повод Деня на храбростта и празника на Българската армия Варненският и Великопреславски митрополит Йоан, предаде репортер на  Радио „Фокус“ – Варна . По време на военен ритуал по-рано той отслужи водосвет и благослови бойните знамена. „Бъдете жизнерадостни, носете с достойнство своята униформа. Никога не съжалявайте, че сте представители на Военноморския флот“, посочи в своето поздравително слово владиката. „Всеки ден Светата църква в своето богослужение има молитвословие за българското воинство безпрекословно. И винаги молитва за мир, като започнем от най-ранната утрин, на полунощницата и завършим с деветия час, последното нещо, което се чете преди вечернята за следващия ден. Да ви пази Бог невредими, да Ви дава твърдо упование, мъдрост, да бъдете винаги заедно, да нямате раздори, да нямате стремеж към изпъкване на себе си. Винаги всичко между Вас да става с любов, бъдете мъжествени и крепки, това е съветът на Св. Йоан Богослов, което днес се отправя“, каза още Варненският и Великопреславски митрополит Йоан. \r\nДиана СТОЕВА", "date": "2019.05.06", "title": "Варненският и Великопреславски митрополит Йоан: Военноморският ни флот винаги е бил онова прекрасно изявление на воинския дух, и по море, и по суша"}
{"url": "http://www.focus-news.net/news/2019/05/06/2654413/evropeyski-izbori-2019-andrey-kovachev-gerb-nikoga-ne-tryabva-da-zabravyame-podviga-na-nashite-predtsi-tova-e-nash-dalg.html", "text": "Никога не трябва да забравяме подвига на нашите предци, това е наш дълг. Това каза по време на честванията на 6 май - Ден на храбростта и празник на село Волуяк, кандидатът за евродепутат от листата на ГЕРБ и СДС Андрей Ковачев, съобщиха от пресцентъра на  партията . Той изтъкна, че 6 май е ден на почит към всички български воини, загинали за обединението на Отечеството. „Ние всяка година свеждаме глава пред техния подвиг за товa, че я има България и че ще пребъде във вековете. Трябва да си спомним за тези герои, но също така заедно с нашите европейски приятели и партньори да преодоляваме това, което ни е разделяло. Това трябва да се случва по мирния път, по пътя на сътрудничеството и солидарността и никога повече на нашата земя да не допускаме да има страдащи от това най- голямо зло за човечеството- войната“, категоричен бе кандидатът за евродепутат д-р Андрей Ковачев. Андрей Ковачев добави, че подвигът на нашите  предци трябва да се помни. „Ние с нашата история компромис няма да правим както по отношение на Северна Македония, така и по отношение на западните покрайнини и на нашите общности, които са в Албания, Косово, Украйна, Молдова“, каза Ковачев. Според него Европейският съюз е единственият цивилизован начин, чрез който можем да преодолеем това, което ни е разделяло в миналото. Андрей Ковачев бе гост на празника на село Волуяк. Той се включи в поднасянето на венци и цветя на обновения паметник на загиналите в Първа световна война в населеното място. \r\nКметът на район Връбница Младен Младенов коментира, че преди шест месеца паметникът е бил в окаяно състояние. Тогава районната администрация заедно със Столична община поема ангажимент да го обнови. „Днес обновяването е факт. Показваме отново, че спазваме обещанията си“, подчерта кметът. Той поздрави жителите и гостите на Волуяк по повод празника. „Желая на всички мои съграждани вяра, устрем, упоритост и единство, за да можем да се гордеем с района, в който живеем“, добави Младенов. \r\nГости на празника на Волуяк бяха общинските съветници от ГЕРБ Татяна Георгиева и Екатерина Йорданова, както и представители на структурата.", "date": "2019.05.06", "title": "Европейски избори 2019: Андрей Ковачев, ГЕРБ: Никога не трябва да забравяме подвига на нашите предци, това е наш дълг"}
{"url": "http://www.focus-news.net/news/2019/05/06/2654410/tass-ruskoto-ministerstvo-na-transporta-nyama-da-spira-poletite-na-samoletite-suhoy-superdzhet.html", "text": "Няма основания за спиране на експлоатацията на руски самолет „Сухой Суперджет“ SSJ-100, заяви пред репортери Евгени Дитрих, министър на транспорта на Руската федерация, председател на Държавната комисия за разрешаване на извънредни ситуации, цитира думите му  TACC . \r\n\"Няма причина (да бъдат спрени полетите)“, каза той, отговаряйки на съответния въпрос. \r\nКакто вече беше съобщено, руският премиер Дмитрий Медведев разпореди създаването на държавна комисия, която да разследва обстоятелствата на инцидента със самолета „Сухой Суперджет“ 100 в Шереметиево. \r\nСамолетът на Аерофлот „Сухой Суперджет“ SSJ-100, изпълняващ полет от Москва до Мурманск, извърши аварийно кацане на 5 май на московското летище Шереметиево и се запали, на борда имаше 73 пътници и петима членове на екипажа. 41 души загинаха, още девет бяха хоспитализирани. Образувано е наказателно дело по глава 3 чл. 263 от Наказателния кодекс на Руската федерация (\"Нарушаване на правилата за безопасност на движението и експлоатацията на въздушния транспорт, водещи до смърт на две или повече лица по небрежност\"). Разследването разглежда редица версии на бедствието, сред които са недостатъчна квалификация на пилотите, техническа неизправност и неблагоприятни метеорологични условия.  Юлиян Марков", "date": "2019.05.06", "title": "ТАСС: Руското Министерство на транспорта няма да спира полетите на самолетите „Сухой Суперджет“"}
{"url": "http://www.focus-news.net/news/2019/05/06/2654415/sport-dimitar-dimitrov-ofitsialno-veche-ne-e-trenyor-na-irtish.html", "text": "Футбол: Димитър Димитров вече няма нищо общо с Иртиш Павлодар. Ръководството назначи Сергей Климов за наставник на първия отбор, като не се съобщава дали той е само временен вариант, или заема поста за постоянно. Димитров вече обяви, че ще съди Иртиш заради начина, по който двете страни се разделиха. Казахстанците се опитаха да го уволнят дисциплинарно за неявяване на работа, за да си спестят неустойката по договора.", "date": "2019.05.06", "title": "Спорт: Димитър Димитров официално вече не е треньор на Иртиш"}
{"url": "http://www.focus-news.net/news/2019/05/06/2654416/premierat-boyko-borisov-se-sreshtna-s-protestirashtite-zhiteli-na-plovdivskiya-kv-karshiyaka.html", "text": "Премиерът Бойко Борисов се срещна с протестиращите жители на пловдивския кв. „Кършияка“, предаде репортер на  Радио „Фокус“ - Пловдив . Преди няколко дни премиерът Борисов обяви, че иска на място да обещае на недоволните, че частният терен ще бъде запазен и озеленен.  \r\n„Разкрихме пъклените планове, че искаха нашият парк да се застроява. Реагирали сме навреме, създали сме комитет, два месеца се борим. Тъй като борбата е неравностойна – срещу нас стоят хора с много пари, се обърнахме към Вас, нашият премиер, за помощ. Лично ние вярваме само на Вас“, заявиха представители на инициативния комитет. На премиера бяха връчени всички документи, събрани от комитета, във връзка със строежа. \r\n„Местната власт днес има много важна работа – пратил съм ги да посрещат гостите. Общината е по работа, иначе да е тук“, заяви Борисов в отговор на въпрос на присъстващите защо на срещата няма представители на Община Пловдив, освен районния кмет. \r\nПрез март жителите на кв. „Кършияка“ излязоха на протест срещу застрояването на парка и масовата сеч на дървета там. Тогава протестиращите се подписаха под петиция, в която се настоява общината да си върне собствеността на парка, да го облагороди и да бъдат наказани виновните за поголовната сеч на дървета в него, извършена през последните дни.", "date": "2019.05.06", "title": "Премиерът Бойко Борисов се срещна с протестиращите жители на пловдивския кв. „Кършияка“"}
{"url": "http://www.focus-news.net/news/2019/05/06/2654420/evropeyski-izbori-2019-mariya-gabriel-gerb-dobrinishte-kara-sartsata-da-treptyat-s-bagrite-na-nosiite-pokazvayki-ni-vsichko-nay-tsenno-koeto-imame-kato-balgari-traditsii-i-kultura.html", "text": "Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Асим Адемов посетиха Добринище на Гергьовден по случай традиционния ритуал \"Топене на китки\", съобщиха от пресцентъра на  ПП ГЕРБ . Заедно с тях бяха областният координатор на ГЕРБ - Благоевград и народен представител в 44-ото Народно събрание Даниела Савеклиева, народният представите Александър Мацурев, кметът на Банско Георги Икономов, общински съветници от партията. \r\n\"Уникално беше усещането да съпреживея ритуала \"Топене на китки\" в Добринище - благодаря на кмета Китан Галчев, кмета на община Банско Георги Икономов и невероятните жители за тази емоция. Днес Добринище ни накара сърцата да трептят и умовете да мечтаят. Да трептят с багрите на носиите, показвайки ни всичко най-ценно, което имаме като българи – традици и култура.  Това сме дали на Европа и на света. Благодарение и на Добринище, България ще пребъде\", каза Мария Габриел. Според нея е от голямо значение днес да възраждаме нашите изконни традиции, защото те означават български дух, съхранен през вековете, означават история, която носи и бъдеще. \r\nКандидатът за евродепутат Асим Адемов честити празника на всички. \"Този празник е единственият, който се отбелязва от три етнически общности- християни, мюсюлмани и роми! Честит Гергьовден, честито и на мюсюлманите, за които започва свещения месец Рамазан!\", обърна се към гражданите той. \r\nОт своя страна Георги Икономов поздрави хората и им благодари че пазят традициите.\"Нека свети Георги води напред всички именици! Да ви закриля и пази! Всички вие, жителите на Добринище превърнахте този ден в истинския празник на Добринище с вашия дух, с вашето желание да се развивате и да пазите традициите. Бъдете здрави!\", пожела кмета на община Банско.", "date": "2019.05.06", "title": "Европейски избори 2019: Мария Габриел, ГЕРБ: Добринище кара сърцата да трептят с багрите на носиите, показвайки ни всичко най-ценно, което имаме като българи – традиции и култура"}
{"url": "http://www.focus-news.net/news/2019/05/06/2654419/premierat-boyko-borisov-parkat-v-plovdivskiya-kv-karshiyaka-shte-ostane-park.html", "text": "Паркът в пловдивския кв. „Кършияка“ ще остане парк. Това каза министър-председателят Бойко Борисов на среща с протестиращите граждани от пловдивския кв. „Кършияка“, предаде репортер на  Радио „Фокус“ - Пловдив . „Първо да ви честитя днешния празник. Да сте живи и здрави! Това ни е един от най-хубавите празници“, заяви Борисов. „С колегите Томислав Дончев и Владислав Горанов сме по друга работа в Пловдив. И ако Господ даде, няма да казвам какво е, но ако стане – ще видите колко ще е добре“, каза министър-председателят. „Аз като кмет в София заварих същите неща - бяха си взели градинките пред Японския хотел, Южния парк. В плана на Пловдив това място е озеленено и остава парк. Така че това съм го разпоредил. Всеки, който си мисли, че може да граби така на хората парковете, е сгрешил“, заяви Бойко Борисов. Той посочи, че се работи и по създаване на околовръстно шосе на Пловдив.", "date": "2019.05.06", "title": "Премиерът Бойко Борисов: Паркът в пловдивския кв. „Кършияка“ ще остане парк"}
{"url": "http://www.focus-news.net/news/2019/05/06/2654404/premierat-boyko-borisov-chestit-praznik-na-vsichki-smeli-momcheta-i-momicheta-koito-pazyat-nebeto-moreto-i-granitsite-ni.html", "text": "Честит празник на всички смели момчета и момичета, които пазят небето, морето и границите ни. Това написа министър-председателят Бойко Борисов в официалната си страница в социалната мрежа  „Фейсбук“ . „Честит Ден на храбростта и празник на Българската армия! Поздравявам всички достойни българи за службата им към родината, на всички смели момчета и момичета, които пазят небето, морето и границите ни. Радвам се, че си изпълнихме обещанието за празника да бъде възстановено Военновъздушното училище „Георги Бенковски”, посочи Борисов. Той заяви, че правителството ще продължи да подобрява материалните условия за военните, като предстои да отпусне около 2 млрд. лв. за нова военна техника, която ще бъде на най-високо световно ниво. „Днес почитаме и Свети великомъченик Георги Победоносец. Честит празник!“, посочва още в съобщението си премиерът.", "date": "2019.05.06", "title": "Премиерът Бойко Борисов: Честит празник на всички смели момчета и момичета, които пазят небето, морето и границите ни"}
{"url": "http://www.focus-news.net/news/2019/05/06/2654412/nikolay-zaychev-kmet-na-peshtera-zhelaya-zdrave-i-blagopoluchie-vav-vseki-peshterski-dom-na-svetliya-hristiyanski-praznik-gergyovden.html", "text": "Ето, че отново честваме Деня на Пещера, празнуваме Гергьовден и Деня на храбростта и българската армия. С тези думи започва Поздравителният адрес по повод Празникът на Пещера 6 май и Ден на храбростта Николай Зайчев, кмет на Община Пещера, съобщиха от пресцентъра на  Общината . „Празникът на нашия роден град посрещаме с чувство на удовлетворение и радост от постигнатото. Въпреки трудностите, които ни съпътстват, днес Пещера се превръща във все по-красив и съвременен европейски град, с вяра и поглед към бъдещето. Веднъж набрали скорост за развитие във вярната посока, всички ние искаме и повече, и по-бързо да се случват нещата в нашия град. Заради децата ни и доброто им бъдеще.А съдбата на Пещера, градът в който сме се родили или живеем, всякога трябва да ни интересува, да е близка до нашето сърце и душа, защото неговата съдба – това е нашата съдба! Желая здраве и благополучие във всеки пещерски дом!“, се казва още в приветствието. Кметът на Пещера поздравява и войниците от запаса и резерва с настоящия празник.", "date": "2019.05.06", "title": "Николай Зайчев, кмет на Пещера: Желая здраве и благополучие във всеки пещерски дом на светлия християнски празник Гергьовден"}
{"url": "http://www.focus-news.net/news/2019/05/06/2654421/evropeyski-izbori-2019-mustafa-karadaya-dps-ot-haskovo-za-da-ne-zaveshtaem-na-mladite-nay-bednata-strana-v-evropa-tryabva-da-tarsim-obedinenie-okolo-prioriteti.html", "text": "Централният лъч на ДПС посети област Хасково. Кандидат-депутатите от листата на ДПС, водени от председателя на партията Мустафа Карадайъ присъстваха на митинг, посветен на 10-то майските събития от 1984г. по време на т. нар. „възродителен процес“ в село Караманци. След среща с жителите на хасковските села Козлец и Текето,  се проведе  предизборен митинг в град Хасково. Това съобщиха от пресцентъра на  партията . Пред митинга председателят на ДПС Мустафа Карадайъ каза, че ДПС от 2 години призовава основните политически сили да седнат на масата и да очертаят приоритетите на държавата, за да може който е на власт да следва тези приоритети. Както виждате за две години това не се случва. Ако продължаваме да вървим така по инерция, значи и по инерция да предадем на младите най-бедната в ЕС държава, добави той. Нямаме право да завещаем на следващите поколения най-бедната страна в ЕС, бе категоричен Карадайъ. \r\nПредседателят на ДПС настоя Държавата да изпълнява ангажиментите си за отпечатването и разпространението на учебници по турски език. Той напомни, че от 20 години Министерство на образованието избягва да изпълни тази своя отговорност. Въпреки уверенията, каза Карадайъ, и този път учебниците по турски език не са включени в Постановлението на МС. „Аз ви казвам, ДПС ще отпечата одобрените учебници за турски език и на есен ще ги раздадем на нашите деца.“, заяви Карадайъ. Ето този двоен стандарт трябва да променим в нашата родина. Заради този двоен стандарт Европа ги чува, но им вижда и действията и  не им вярва. Но на нас ни има доверие, заключи председателят на ДПС и водач на листата на ДПС Мустафа Карадайъ. \r\nЗам.-председателя на ПГ на ДПС и народен представител от Хасково Йордан Цонев обърна внимание на посещението на папа  Франциск в страната и словото на президента по време на посрещането му.  „По време на посещението си папа Франциск каза, че България е страна, в която на различията се гледа като богатство, а не като проблем. Това е принцип на ДПС от 30 години. Ние сме близо до духовните водачи на света. Затова сме най-великата партия в историята на света“, каза Цонев. \r\nЙордан Цонев заяви, че президентът също в своето слово каза, че в момент в който в Европа се надига езикът на омразата е време да си спомним за светите братя Кирил и Методий, които изградиха мост между хората и които позволиха да се реализира принципа всеки на свой език да разговаря и да се моли на свой език. Искам от като ваш депутат и като избиратели на президента да го запитам кога ще вземете отношение по въпроса за ксенофобията в България и езика на омразата, който се лее от трибуната на българския парламент. Ние от ДПС чакаме от обединителя на нацията  какво е отношение му към ксенофобията и езика омразата в България, уточни Цонев. \r\nНа предизборната среща присъстваха и областният председател Ерджан Юсуф, кандидатите за евродепутати Илхан Кючюк-председател на Младежко ДПС, Искра Михайлова, Атидже Алиева-Вели, Севим Мусак, Станислав Анастасов, Антоанета Асенова, Петър Чобанов, Танер Кабилов, Сунай Якуб и Цветан Енчев, общински кметове и общински председатели на ДПС.", "date": "2019.05.06", "title": "Европейски избори 2019: Мустафа Карадайъ, ДПС от Хасково: За да не завещаем на младите най-бедната страна в Европа, трябва да търсим обединение около приоритети"}
{"url": "http://www.focus-news.net/news/2019/05/06/2654423/dimitar-dimitrov-zhurnalist-izpitaniyata-na-balgarskiya-voynik-prez-parvata-svetovna-voyna-zasluzhavat-preklonenie.html", "text": "Изпитанията на българския войник през Първата световна война заслужават преклонение. Това каза за празничното предаване „За честта и славата на България“ на  Радио „Фокус“  журналистът и автор на трилогията „Светът за българския воин“ Димитър Димитров по повод 6 май – Денят на българската армия, храбростта и Гергьовден. „Много често умислени в ежедневието забравяме историите от миналото. Когато има такъв ден като 6 май трябва да се използва, освен за почивка или приятно прекарване на срещи с приятели и роднини, и за размисъл, защото ако в наши дни има българска държава, училища и църква, всичко това е постигнато с усилия, с кръв, пот и други жертви на мило и свидно, а не чрез международни институции. Всичко е постигнато най-вече от хората, живеещи в тази част, наречена България“, обясни той. Димитър Димитров припомни, че по сила българският воин не е имал равен на себе си. \r\nВеселка ИВАНОВА", "date": "2019.05.06", "title": "Димитър Димитров, журналист: Изпитанията на българския войник през Първата световна война заслужават преклонение"}
{"url": "http://www.focus-news.net/news/2019/05/06/2654425/", "text": "Историята на библиотечното дело в Котел започва на 1 януари 1870 година, когато в града се учредява „Българско читалище в Котел“. На следващата година то се преименува на Читалище „Съгласие - Напредък“, което име носи и до днес. Това каза в интервю за предаването „Съкровищница на тайните“ на  Радио „Фокус“  Красимира Сакъзова-Иванова, главен библиотекар в Общинска библиотека „Петър Матеев“ в град Котел. Тя допълни, че библиотеката се открива непосредствено след първите дни на 1870 година, когато настоятелство започва изграждането на читалищна библиотека като основен апарат за съществуване на културно-просветни задачи. С първите 15 турски лири, постъпили като членски внос от живущите в Цариград котленци, читалището било абонирано за излизащите в Османската столица и Букурещ български и чужди вестници и списания. През 1871 година неизвестен дарител изпраща 171 книги и така започва работата на библиотеката, обясни Красимира Иванова. В началото читалището и библиотеката са се поддържали в една сграда, но всичко събрано е унищожено в пожара през 1884 година. Настоятелството успява да се справи бързо с голяма загуба, отново намира благородни котленци, които с голяма пожертвователност плащат абонамента за много български и чуждестранни списания и откриват библиотеката. „През 1876 година е завършена новата читалищна сграда, където библиотеката започва да функционира. Възникват нови трудности за попълване на книжния фонд поради големите задължения на читалището във връзка със строителството на сградата. Котленци и тук преодоляват затрудненията – дарителят котленец Атанас Лъсков дарява цялата си богата за онова време библиотека. Същата следва своя път на възход и успехи до 1936 година, когато втори пожар унищожава читалищната сграда“, допълни Красимира Иванова. Книжният фонд с малки изключения обаче е спасен. През 1936 година големият котленски благодетел Петър Матеев дарява свои средства за построяването на читалище и библиотека-музей в родния си град Котел, както и много необходими книги. „В тази сграда се премества библиотеката след пожара. Традиция е да се провеждат културно-масови мероприятия и сътрудничеството на местното радио и вестник „Котленски край“ спомагат библиотеката да бъде награждавана многократно, като най-голямата награда печели през 1985 година на Националния преглед, организиран от Министерство на културата, като заема 2-ро място сред градските читалищни библиотеки. Читалището и библиотеката са свързани до 1998 година, когато с решение на Общинския съвет в Котел библиотеката получава статут на общинска и приема името на своя благодетел Петър Матеев. След няколко години библиотеката е преместена в бившата сграда на Котленска гимназия. Разположена е на площ 400 кв. м, където съществува и до днес.  \r\nМарияна ВАЛЕНТИНОВА", "date": "2019.05.06", "title": "Красимира Иванова, Общинска библиотека „Петър Матеев“ - Котел: Историята на библиотечното дело в града започва в началото на 1870 година"}
{"url": "http://www.focus-news.net/news/2019/05/06/2654396/sloboden-pechat-makedoniya-dnes-izticha-ultimatumat-na-sarbiya-za-premahvane-na-nakazatelnite-mita-ot-kosovo.html", "text": "Днес изтича ултиматумът на Сърбия за премахване на наказателните мита от Косово за сръбски и босненски продукти., пише македонското електронно издание  “Слободен печат“ \r\nПо-рано сръбският президент Александър Вучич предупреди, че ще бъдат приложени най-строги мерки, ако митата не бъдат премахнати днес. \r\nМинистърът на търговията и промишлеността в Косово Енрит Шала заяви в интервю за вестник \"Зери\", че митата ще останат, докато Сърбия не признае Косово. \r\n\"Причините, поради които наложихме митата, са точно тези пречки, които Сърбия и Босна и Херцеговина представляват за икономиката на Косово. Ето защо въведохме митата и те ще бъде ефективни, докато не се елиминират тези причини, които принудиха правителството на Косово да предприемат такава мярка ”, каза Шала.  Юлиян Марков", "date": "2019.05.06", "title": "„Слободен печат“ (Македония) : Днес изтича ултиматумът на Сърбия за премахване на наказателните мита от Косово"}
{"url": "http://www.focus-news.net/news/2019/05/06/2654414/kmetat-na-burgas-dimitar-nikolov-nashiyat-narod-vinagi-e-izpitval-golyama-pochit-i-uvazhenie-kam-boynite-uspehi-i-traditsiite-na-armiyata-ni.html", "text": "Нашият народ винаги е изпитвал голяма почит и уважение към бойните успехи и традициите на армията ни. Това се казва в поздравление от кмета на Бургас Димитър Николов към всички военнослужещи, ветерани и именици по повод Гергьовден, съобщиха от пресцентъра на  Община Бургас . „Уважаеми именици, военнослужещи, офицери и сержанти от резерва, ветерани, съграждани, приемете моите специални поздравления по повод светлия празник Гергьовден. Дата, на която честваме Деня на храбростта и празника на Българската армия. Нашият народ винаги е изпитвал голяма почит и уважение към бойните успехи и традициите на армията ни. Българският войник е доказвал, че е способен на подвизи и героична саможертва, когато защитава свободата и независимостта на родината. Най-важната упора на тази негова смелост е любовта към Майка България и българския народ.  Затова днес ние отдаваме почит към всички знайни и незнайни български воини, които достойно изпълниха своя дълг под бойните знамена в служба на отечеството. Те винаги ще останат в паметта на народа ни като пример за храброст, героизъм и чест. Пожелавам на всички военнослужещи и ветерани да носят силната обич към нашата родина в сърцата си, да пазят заветите на предците ни и войнската чест. Отправям специален поздрав към всички именици с пожелание за здраве и благополучие. Нека свети Георги да ни дава своята закрила и да ни води към нови успехи. Честит празник!“, заявява Димитър Николов.", "date": "2019.05.06", "title": "Кметът на Бургас Димитър Николов: Нашият народ винаги е изпитвал голяма почит и уважение към бойните успехи и традициите на армията ни"}
{"url": "http://www.focus-news.net/news/2019/05/06/2654429/sofiya-politsiyata-izdirva-78-godishen-mazh-koyto-e-prostrelyal-sina-si-v-selo-ropot.html", "text": "Полицията издирва 78-годишен мъж, който е прострелял и ранил сина си. Това съобщиха от пресцентъра на  МВР . Около 12.00 часа е получен сигнал за възникнал скандал в къща в село Ропот. На място веднага е изпратен полицейски екип. По първоначални данни, при разразилата се разпрата между баща и син, 78-годишният мъж е прострелял и ранил сина си – на 52 години, след което се е укрил. Пострадалият е откаран в болница, на място е извършен оглед. \r\nПредприети са действия по издирването на 78-годишния мъж. По случая е образувано досъдебно производство.", "date": "2019.05.06", "title": "София: Полицията издирва 78-годишен мъж, който е прострелял сина си в село Ропот"}
{"url": "http://www.focus-news.net/news/2019/05/06/2654428/kardzhali-denyat-na-hrabrostta-i-praznik-na-balgarskata-armiya-be-otbelyazan-tarzhestveno-pred-pametnika-na-osvoboditelite-v-gradskata-gradina.html", "text": "Пред паметника на Освободителите в Градската градина бе тържествено отбелязан Денят на храбростта и празник на Българската армия, предаде кореспондентът на   Радио „Фокус“  в Кърджали. Венци и цветя бяха поднесени от името на председателя на Народното събрание Цвета Караянчева, областния управител Никола Чанев, кмета Хасан Азис, народния представител Адлен Шевкед, евродепутатите от групата на ГЕРБ, председателя на общинския съвет Раиф Мустафа, омбудсмана на Кърджали Расим Муса, от ОДМВР-Кърджали, от Военно окръжие-Кърджали, Военен Клуб, Съюз на ветераните от войните, Съюз на сержантите и офицерите от запаса, от Народно читалище Родопски фар \"1938\", политически партии и граждани. С едноминутно мълчание на колене беше отдадена почит към героите, дали живота си за свободата и независимостта на България. Градският духов оркестър изпълни български бойни маршове и химна на Република България.  \r\nМайор Златко Велев, заместник-началник на Военно окръжие-Кърджали поздрави воините, офицерите и гражданите с празника и произнесе тържествено слово. „Денят 6 май е Ден на българската победа и на националната саможертва. Отдавайки почит на Св. великомъченик Георги Победоносец се прекланяме пред предците, защитили правото на българския народ на национално самоопределяне, суверинитет и териториално единство“, заяви той. По думите му веднага след Освобождението новосформираната българска войска е приела своето бойно кръщение в Сръбско-българската война, блестящо защитавайки акта на Съединението, водени от личности като подполк. Данаил Николаев, ротмистър Атанас Бендерев и кап. Узунов. \"По времето на Балканските войни българските бойци показаха образци на военно майсторство и героизъм при превземането на Одринската крепост, при Лозенград, Люлебургас, Чаталджа, Булаир, Шакьой, Беласица и Калиманци, често вдигани в атака и лично предвождани от своите командири, като полк. Борис Дрангов, генералите Климент Бояджиев, Георги Вазов, Никола Генев, Васил Делов, припомни майор Златко Велев\", изтъкна Златко Велев. „Не забравяме и стотиците хиляди българи и български поданици, жертви на подлия и коварен враг лишен от каквото и да било воинско рицарство в Тракия, Добруджа, Македония и Поморавието. През Първата световната война българският воин въпреки многобройните жертви, болестите и недоимъка не предаде честта си и устоя тежките боеве в Македония,Тутракан и за освобождението на Добруджа, защото воюваше само на своя територия в името на род и Родина. Имената на генералите Калин Найденов, Владимир Вазов, Панталей Киселов и Стефан Тошев, завинаги остават в съзнанието ни. Поразителна е със своето въздействие личната самоотверженост на генерал-майор Григор Кюркчиев, командир на Втора Македонска бригада, който с дървен крак и на носилка води една от успешните атаки. Нека да отрупаме с цветя гробовете и паметниците на българските офицери и войници дали живота си в заключителната фаза на Втората световна война. И нека не забравяме и стотиците хиляди паметници и гробове извън България, грижата за тях е грижа за родовата ни памет. Нека помним, че българското бойно знаме никога досега не е пленявано и да се гордеем, че сме българи\", призова Майор Златко Влев. \r\n„Българската армия е символ на българската държавност, Кърджали е символ на достолепните военни традиции, наследени от военните формирования на 10-та Пехотна Родопска дивизия и 17-та Мото-стрелкова дивизия. Нашият град е най-сполучливият демократичен аргумент пред обществото за мирно съжителство на различни етноси и религии, обединени от общото разбиране за основополагащите човешки ценности. \r\nНародът обича армията си, а въоръжените сили са негова здрава основа“, каза още майор Златко Велев. \r\nПразникът продължи с  музика, песни и народни танци. \r\nДарина ДЕЕНИЧИНА", "date": "2019.05.06", "title": "Кърджали: Денят на храбростта и празник на Българската армия бе отбелязан тържествено пред паметника на Освободителите в Градската градина"}
{"url": "http://www.focus-news.net/news/2019/05/06/2654417/evropeyski-izbori-2019-eva-maydel-i-andrey-novakov-polozhiha-tsvetya-pred-pametnika-na-zaginalite-v-srabsko-balgarskata-voyna-v-ruse.html", "text": "Кандидатите за евродепутати на листата на ГЕРБ и СДС за изборите за Европейски парламент Ева Майдел и Андрей Новаков положиха по обед цветя пред Паметника на загиналите в Сръбско – българската война от 1885 година. Това съобщиха от пресцентъра на  ПП ГЕРБ . Поднесен бе и венец от тяхно име в рамките на традиционната официална церемония по повод Деня на град Русе, който съвпада с Деня на храбростта и българската армия - Гергьовден.  \r\n „На един от най-светлите християнски празници Гергьовден почитаме героите от българската армия, отдали живота си в името на националния ни суверинитет и свобода. Днес, благодарение на членството ни в Европейския съюз, гласът на България се чува много по-ясно в Европа, а националният ни интерес е много по-добре защитен като част от европейското семейство“, каза по повод честването Ева Майдел. \r\nВ приветствието си кандидатът на евродепутат Андрей Новаков подчерта: „Русенци никога не са чакали да станат европейци, русенци винаги са били. Предприемаческият дух и зарядът личат и днес. С подкрепата на правителството и неуморната работа на местните депутати Русе е първенец по усвояване на европейски средства и продължава да бъде от перлите по Дунав, неотстъпващ по нищо на останалите европейски градове по поречието на реката“. \r\nСред официалните гости на събитието бяха още народните представители от ГЕРБ Пламен Нунев, Светлана Ангелова и Андриан Райков, председателят на Общински съвет – Русе чл. кор. проф. дтн инж. Христо Белоев, общински съветници, ръководители на териториални структури на държавната администрация, представители на съседната румънска община Гюргево, много граждани. \r\nЗаупокойна молитва за загиналите за отечеството ни войни и благодарствен молебен по повод Деня на храбростта и Българската армия отслужи Негово Високопреосвещенство Русенският митрополит Наум в съслужие със свещеници от Русенската епархия. \r\nВ словото си областният управител на Русенска област Галин Григоров отбеляза важния принос на българските воини, защитили правото на българския народ за национално самоопределение, обединение и развитие. \r\nПреди официалната церемония, по традиция беше отслужена тържествена литургия за Св. Георги Победоносец от Русенския митрополит Наум и гюргевския епископ Амвросий в едноименния русенски храм, а на площада пред сградата на Областна и общинска администрация русенски състави изнесоха празнична програма. \r\nЕва Майдел и Андрей Новаков се насладиха на песните и танците на русенски фолклорни състави, като те извиха най – дългото хоро в града ни в рамките на мащабна инициатива по повод празника.", "date": "2019.05.06", "title": "Европейски избори 2019: Ева Майдел и Андрей Новаков положиха цветя пред Паметника на загиналите в Сръбско – българската война в Русе"}
{"url": "http://www.focus-news.net/news/2019/05/06/2654424/premierat-boyko-borisov-za-poseshtenieto-na-papa-frantsisk-na-vsyako-hubavo-neshto-iskat-da-turyat-lazhitsa-katran.html", "text": "На всяко хубаво нещо искат да турят една лъжица катран. Това каза пред журналисти в Пловдив министър-председателят Бойко Борисов във връзка с посещението на папа Франциск в България, предаде репортер на  Радио „Фокус“ - Пловдив . „Гледам, че сега папата коментират, че казал за мигранти. Защо искат да опорочат и едно такова силно политическо посещение и за народа, и за хората, и за католиците? Едва ли не дошъл да ни докара мигранти“, заяви Борисов. „Просто на всяко хубаво нещо искат да турят една лъжица катран. А видяхме, че той се наведе, целуна на патриарха иконата. Веднага си облече дрехата, подарък от мен, с която служи и сега в Раковски. От снощи досега всеки ден киселото мляко си спомня – най-много това му харесва. В менюто му е само кисело мляко. Дайте да се радваме малко“, коментира министър-председателят.", "date": "2019.05.06", "title": "Премиерът Бойко Борисов за посещението на папа Франциск: На всяко хубаво нещо искат да турят лъжица катран"}
{"url": "http://www.focus-news.net/news/2019/05/06/2654432/gd-granichna-politsiya-normalno-se-osashtestvyava-preminavaneto-prez-vsichki-kontrolno-propuskatelni-punktove.html", "text": "Нормално се осъществява преминаването през всички български гранични контролно-пропускателни пунктове, по данни към 14.00 часа. Това съобщиха от  Главна дирекция \"Гранична полиция\" .", "date": "2019.05.06", "title": "ГД \"Гранична полиция\": Нормално се осъществява преминаването през всички контролно-пропускателни пунктове"}
{"url": "http://www.focus-news.net/news/2019/05/06/2654433/ivan-ivanov-istoricheskiya-muzey-kotel-pop-stoyko-vladislavov-pravi-vtori-prepis-na-istoriya-slavyanobalgarska-i-zamenya-ostarelite-tsarkovnoslavyanski-slova-s-kotlenski-govor.html", "text": "Малко известен факт е, че през 1781 година поп Стойко Владиславов прави втори препис на „История славянобългарска“ на Паисий Хилендарски, заменяйки остарелите църковнославянски слова с говорим котленски. Това каза в интервю за предаването „Съкровищница на тайните“ на  Радио „Фокус“  Иван Иванов, уредник в отдел „История на българските земи XV – XIX век“ към Историческия музей в Котел. Той допълни, че поп Стойко Владиславов – бъдещият Софроний Врачански, е най-яркият представител на Котленския книжовен център. „Като дългогодишен учител на котленските деца, поп Стойко съставил специални учебни часослови – по-лесни за усвояване от невръстните ученици. Но най-значимото книжовно дело на поп Стойко Владиславов в котленския му период, е преписът на „История славянобългарска“, завършен на 29 януари 1765 година. Той е най-ранният открит досега от историческата наука препис на хилендарския будител. От преписката, която поп Стойко полага, на първа страница е отбелязано пристигането на Паисий Хилендарски в Котел, когато великият монах я донася, за да бъде преписана и съхранена за бъдните поколения, за да знаят котленци, че и българите са имали могъщо и славно царство и да не се срамуват от българския си род. Това, че подобна отговорна задача се поверява на млад, едва 26-годишен свещеник, означава, че в негово лице котленци виждат вече един зрял и опитен книжовник. И той се оказва достоен за оказаната чест“, допълни Иван Иванов. Той каза още, че поп Стойко не само прави първия известен препис на книгата, но и се отнася към нея като към истинска светиня. Съхранява я в църквата „Св. Св. Апостоли Петър и Павел“, където свещенодейства и със страшно проклятие анатемосва всеки, който би посмял да открадне, усвои, както той е казал „народната реликва“, за да я запази единствено за себе си.  „По-малко известен факт е, че през 1781 година поп Стойко прави втори препис на „История славянобългарска“, където заменя остарелите църковнославянски слова на Паисий с говоримия котленски говор. Този препис той запазва за себе си и го носи неизменно през целия си страдалчески живот. Книжовният опит, натрупан в Котел, е в основата, върху която след десетилетия и вече в миграция израства писателят Софроний, извел българската литература от Средновековието в новото време. В тази посока е непреходното значение на цялата Котленска книжовна школа“, обясни Иванов. По думите му във време, когато гръцкият език все повече доминира в богослужението и книжнината, в котленските църкви се служи изключително на български и котленските книжовници старателно изписват древните старобългарски букви. „На границата между Средновековието и Възраждането, те употребяват две хронологии - средновековна – от сътворението на света по византийски образец, и от рождението на Христос, характерна за новото време. За нас, котленци, е от особена гордост приносът на Котленската книжовна школа, защото по-късно именно източно-българският говор, източно-българският и котленският диалект лягат в основата на литературния български език, формирал се през Възраждането“, заяви Иван Иванов. \r\nМарияна ВАЛЕНТИНОВА", "date": "2019.05.06", "title": "Иван Иванов, Историческия музей – Котел: Поп Стойко Владиславов прави втори препис на „История славянобългарска“ и заменя остарелите църковнославянски слова с котленски говор"}
{"url": "http://www.focus-news.net/news/2019/05/06/2654427/burgas-gradat-otbelyaza-denya-na-hrabrostta-i-praznika-na-balgarskata-armiya-s-voenen-ritual-i-folkloren-kontsert.html", "text": "Бургас отбеляза Деня на храбростта и празника на Българската армия с военен ритуал и фолклорен концерт, предаде репортер на  Радио „Фокус“ – Бургас . Честванията започнаха с поднасяне на венци и цветя пред паметника на 24-ти пехотен Черноморски полк на ул. „Христо Ботев“. Цветя на признателност поднесоха зам.-кметът с ресор „Финанси, бюджет и икономика“ Красимир Стойчев, както и общински съветници и граждани на Бургас. Венци поднесоха също така части от Военноморски гарнизон-Бургас, Сухопътните войски и Военновъздушните сили, а на събитието присъстваха и музикантите от Бургаския духов оркестър.  \r\nВеднага след това на площад „Св. св. Кирил и Методий“ беше извършен тържествен водосвет и бе отслужен молебен за здраве на българските воини от Военноморски гарнизон-Бургас. Водосветът беше извършен от сливенския митрополит Йоаникий и от представители на бургаското православно духовенство. По думите на митрополит Йоаникий не може една страна да няма армия. Той добави, че често отваря страниците на военната ни история и се възхищава на непобедимия български дух, като призова да любим и тачим всичко българско и родно. „Затова с трепет говорим, с преклонение се отнасяме към нашето историческо, военно и героично минало! Аз мисля, че този дух от миналото трябва да е жив в днешните военнослужещи, защото те трябва да носят духа на българския героизъм“, добави митрополит Йоаникий.  \r\nПразничен концерт за Гергьовден се проведе на пл. „Атанас Сиреков“, а изпълнителите от ансамбъл „Тунджа“ представиха пред почитателите на българската музика богата гама от фолклорни изпълнения. \r\nМария КУРТЕВА", "date": "2019.05.06", "title": "Бургас: Градът отбеляза Деня на храбростта и празника на Българската армия с военен ритуал и фолклорен концерт"}
{"url": "http://www.focus-news.net/news/2019/05/06/2654430/gen-zlatan-stoykov-dneshniyat-voenen-parad-pokaza-che-balgariya-prodalzhava-da-se-gordee-sas-svoyata-armiya.html", "text": "Днешният военен парад показа, че България продължава да се гордее със своята армия. Това каза в празничното издание на предаването „За честта и славата на България“ на  Радио „Фокус“  по повод 6 май ген. Златан Стойков, председател на Съюз на офицерите и сержантите от запаса и резерва (СОСЗР), бивш началник на отбраната и на Генералния щаб на Българската армия. “Наблюдавайки блоковете, строени срещу нас, видях, че България наистина има с какво да се гордее – прекрасни синове и дъщери в униформи. И в отговорите, и в пеенето на химна, и преминаването на строя ме караха да изтръпвам и да се гордея, че и аз съм бил, по време на моята служба, началник на тези български синове“, заяви той.  \r\nСпоред ген. Златан Стойков армията му е дала възможността да прекара част от живота си в изграждането на нейните оперативни способности, както и да изпълни мечтата си да бъде военнослужещ.  \r\nЕва БРАНИМИРОВА", "date": "2019.05.06", "title": "Ген. Златан Стойков: Днешният военен парад показа, че България продължава да се гордее със своята армия"}
{"url": "http://www.focus-news.net/news/2019/05/06/2654431/prof-mladen-grigorov-denyat-na-hrabrostta-tryabva-da-bade-v-sartseto-na-balgarina-ne-samo-na-6-may-a-365-dni-v-godinata.html", "text": "Денят на храбростта трябва да бъде в сърцето на българина не само на 6 май, а 365 дни в годината. Това каза за празничното предаване „За честта и славата на България“ на  Радио „Фокус“  проф. Младен Григоров – кардиолог и Председател на Фондация „Паметници на българската слава“ по повод 6 май – Денят на българската армия, храбростта и Гергьовден. Според него за съвременния българин 6 май е най-вече парад, строй и тържество. „От основаването на нашата държава българската армия изключително рядко ни е посрамвала, да не кажа почти никога, посрамвали са ни политиците. Това е една много неприятна традиция в нашата история – да се печели на бойното поле и да се губи на дипломатическата маса“, обясни проф. Григоров. Той каза още, че напоследък се забелязва, че войнишките паметници у нас се поддържат, дори се строят нови. Българите трябва да поглеждат назад, към миналото, за да могат да продължат пътя си напред към бъдещето, добави проф. Младен Григоров.  \r\nВеселка ИВАНОВА", "date": "2019.05.06", "title": "Проф. Младен Григоров: Денят на храбростта трябва да бъде в сърцето на българина не само на 6 май, а 365 дни в годината"}
{"url": "http://www.focus-news.net/news/2019/05/06/2654422/kathimerini-yohanes-han-ochakva-nachalo-na-pregovori-sas-severna-makedoniya-prez-yuni.html", "text": "Европейският комисар по разширяването Йоханес Хан приветства избирането на Стево Пендаровски за нов президент на Северна Македония, отбелязвайки, че преговорите за присъединяване към ЕС с балканската страна ще започнат през юни, пише електронното издание на гръцкия вестник  Kathimerini . \r\nВ социалната мрежа „Туитър“  Хан написа, че очаква с нетърпение да продължи сътрудничеството с властите в Северна Македония  \"по програмата за реформи на ЕС с оглед на миналогодишните заключения на Съвета, определящи пътя към започване на преговори за присъединяване през юни 2019 г.\" \r\n\"Северна Македония може да разчита на продължаващата подкрепа на ЕС за перспективата си за присъединяване към ЕС, който по този начин отговаря на силните европейски стремежи на нейния народ\", пише той. \r\nСкопие направи голяма крачка към осигуряването на присъединяване към НАТО и ЕС, като ратифицира споразумение с Атина за промяна на името на бившата югославска република в Северна Македония. \r\nПендаровски, кандидатът на лявоцентристкото правителство, който прие промяната на името, ще замести напускащия президент Георги Иванов, консерватор, който се противопостави на сделката, коментира изданието.  Юлиян Марков", "date": "2019.05.06", "title": "Kathimerini: Йоханес Хан очаква начало на преговори със Северна Македония през юни"}
{"url": "http://www.focus-news.net/news/2019/05/06/2654418/otets-velizar-golev-hram-sv-georgi-selo-cherniche-sveti-velikomachenik-georgi-e-edin-ot-nay-pochitanite-svetii-v-balgariya.html", "text": "Свети великомъченик Георги е един от най-почитаните светии в България. Това каза за  Радио „Фокус“ – Пирин  отец Велизар Голев, свещеник в храм „Св. Георги“, село Черниче, Община Симитли. По думите почитането на светеца се вижда ясно по множеството храмове и оброчища, които са изографисани и посветени на неговото име. „Най-важното, което може да се каже за свети Георги е, че той е живял в раннохристиянският период, когато все още Римските императори са искали новата вяра, която тепърва е започнала да се образува – да бъде заглушена и затворена. Често пъти тези императори правили игри, които били подобни на игрите, които се организират на сурва или по време на внесените празници от Америка – визирам празника на Вси светии“, каза още отец Велизар Голев. Той посочи, че след като свети Георги виждал, че се отдава чест на измислени божества – той излязъл пред всички и изповядал своята християнка вяра.  \r\n„Наградата, която получил не е била някаква слава. Свети Георги получил множество и различни мъчения, които по това време били най-разнообразни и всеки, който мъчил християните се стремил да измисли все по-нови и по-страшни мъчения и страдания за тях. Въпреки това Бог както сам казва – обича своите светии и винаги му е помагал. Бог му е помагал през целия му живот и по-време на всичките тези мъчения“, заяви отец Голев. Той добави, че тук е момента да се замислим за мъченията, които са дали всички светии, за да ни покажат къде е истината и къде е нашата православна вяра. „Важно е да се замислим върху техния живот и техните страдания и действа. Така се вижда къде бъркаме и къде се отклоняваме от пътя. Много често си казваме, че отиваме до храма, където ще срещнем Божиите угодници, но влизаме и не знаем какво да правим и как да се обръщаме към тях. Необходимо е да знаем, че преди всичко тези Божии угодници са наши приятели и като се обръщаме с вяра към тях, то те са готови по всякакъв начин да ни помогнат“, допълни отец Велизар Голев. \r\nДенис НИКИФОРОВ", "date": "2019.05.06", "title": "Отец Велизар Голев, храм „Св. Георги“ - село Черниче: Свети великомъченик Георги е един от най-почитаните светии в България"}
{"url": "http://www.focus-news.net/news/2019/05/06/2654439/pazardzhik-obshto-16-sa-deystvashtite-pravoslavni-hramove-v-oblastta-s-imeto-na-hristiyanskiya-svetets-georgi.html", "text": "Общо 16 са действащите православни храмове на територията на област Пазарджик,  който носят името на християнския светец Георги, съобщиха за  Радио „Фокус“ – Пазарджик  от Архиерейското наместничество в Пазарджик. Това са църквите в градовете Пазарджик, Велинград и Панагюрище и селата Голямо Белово, Ивайло, Ковачево, Клисура, Синитево , Тополидол, Триводици, Церово, Щърково, Бъта, Дюлево, Левски и Ново село. Всички те днес отбелязват храмовия си празник с празнична литургия и курбан за здраве и благоденствие. \r\nАлбена ЖИЛЕКОВА", "date": "2019.05.06", "title": "Пазарджик: Общо 16 са действащите православни храмове в областта с името на християнския светец Георги"}
{"url": "http://www.focus-news.net/news/2019/05/06/2654440/sport-mohamed-salah-nyama-da-mozhe-da-igrae-sreshtu-barselona.html", "text": "Футбол: Мохамед Салах няма да може да играе срещу Барселона в мача-реванш на „Анфийлд“ заради лекарска забрана. Египтянинът получи удар в главата по време на мача с Нюкасъл/. Прегледите са показали, че нападателят има комоцио и лекарите са забранили категорично на Салах да влиза в игра, макар че той се чувства добре. Освен Салах и Роберто Фирминьо няма да вземе участие в мача, а Ливърпул се нуждае от четири гола за да стигне до финала на Шампионската лига, след като първият мач завърши 3:0 за Барселона", "date": "2019.05.06", "title": "Спорт: Мохамед Салах няма да може да играе срещу Барселона"}
{"url": "http://www.focus-news.net/news/2019/05/06/2654442/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-ruse-gabrovo-veliko-tarnovo-plovdiv-razgrad-pernik-sofiya-i-pazardzhik-na-7-may.html", "text": "Кандидатите за евродепутати от листата на \"БСП за България\" ще посетят областите Русе, Габрово, Велико Търново, Пловдив, Разград, Перник, София и Пазарджик на 7 май 2019 г. (вторник). Това съобщиха от пресцентъра на  БСП . \r\nКандидатите от листата на \"БСП за България\" ще проведат срещи по следната програма: Русе \r\nВ 12.00 ч., водачът на листата на \"БСП за България\" Елена Йончева и Петър Витанов  ще се срещнат с работещите в шивашка фирма в гр. Бяла. В 14.30 ч., те ще посетят ГКПП Дунав мост. По-късно, в 15.30 ч., в парка на младежта в гр. Русе,  Йончева и Витанов  ще се срещнат с екоактивисти. В 17.30 ч., в предизборната шатра на БСП, на пл. Свобода, в гр. Русе, Елена Йончева и Петър Витанов ще разговарят с жители на града. В 19.00 ч., в залата на хотел \"Рига\", ще започне срещата на кандидатите за евродепутати с жителите на Русе. \r\nВ 13.00, в клуба на БСП, в гр. Борово, Петър Витанов ще разговаря с жителите на града. В 14.00 ч., в залата на общ. Иваново, Витанов ще се срещне с обществеността. Габрово \r\nВ 10.30 ч., в ресторант \"Фюжън\", в гр. Габрово, Деница Златева ще се срещне с обществеността. По-късно, в 12.00 ч., тя ще разговаря с жители на града в предизборната шатра на БСП на централната улица в Габрово. Велико Търново \r\nВ 15.00 ч., във фирма \"Бултраф\" ЕООД, в гр. Горна Оряховица, Цветелина Пенкова  ще се срещне с ръководството и работниците. По-късно, от 16.00 ч., в с. Поликраище, тя ще се срещне с жителите на населеното място. \r\nВ 16.00 ч., в залата на община Лясковец, Деница Златева ще се срещне с граждани.  \r\nВ 18.00 ч., в парк \"Никола Габровски\", във Велико Търново, Деница Златева и Цветелина Пенкова ще участват в  откриването на кампанията на \"БСП за България\". Пловдив \r\nВ 10.30 ч., на пазара в гр. Първомай, Валери Жаблянов ще се срещне с граждани. По-късно, в 12.00 ч., той ще се срещне с работещи във фабрика \"Искра\". В 15.30 ч., в \"Инфо 18 Център\" в гр. Пловдив, кандидатът за евродепутат ще разговаря с жителите на града. В 18.00 ч., в читалището на гр. Брезово, Валери Жаблянов ще се срещне с обществеността.  \r\nВ 18.00 ч., в зала на НБ \"Иван Вазов\" , в гр. Пловдив, проф. Румен Гечев и Тодор Стоилов проведат среща с патриотични организации под  мотото \"Националната идея в ЕС\". Разград \r\nВ 10.30 ч., в клуба на БСП - Разград, Момчил Неков ще се срещне с жители на града. В 13.30 ч., в клуба на БСП, в гр. Завет, той ще разговаря с жителите на населеното място. По-късно, в 14.30 ч., в клуба на БСП в гр. Кубрат, Момчил Неков ще се срещне с обществеността.  Перник \r\nВ 10.00 ч., на централния градски площад, в гр.Перник, Димитър Данчев ще се срещне с жители на града.  София \r\nВ 18.00 ч., в Районния съвет на БСП - Надежда в София,  Иван Кръстев ще разговаря с представители на Обединението на жените социалистки в БСП. Пазарджик \r\nВ 18.00 ч., в Младежки дом, в гр. Пазарджик, Велизар Енчев ще се срещне с обществеността.", "date": "2019.05.06", "title": "Европейски избори 2019: Кандидатите за евродепутати от \"БСП за България\" ще посетят областите Русе, Габрово, Велико Търново, Пловдив, Разград, Перник, София и Пазарджик на 7 май"}
{"url": "http://www.focus-news.net/news/2019/05/06/2654434/gen-zlatan-stoykov-silite-za-savmestno-izpolzvane-v-aliansa-tryabva-da-badat-s-kadrovi-voynitsi-a-nabornata-sluzhba-zadalzhitelna.html", "text": "Предвид на това, че сме в 21 век силите, които сме предоставили за съвместно използване в Алианса, трябва да бъдат с кадрови войници, а наборната служба трябва да е задължителна. Това каза в празничното издание на предаването „За честта и славата на България“ на  Радио „Фокус“  по повод 6 май ген. Златан Стойков, председател на Съюз на офицерите и сержантите от запаса и резерва (СОСЗР), бивш началник на отбраната и на Генералния щаб на Българската армия. “Премахването на задължителната наборна служба не мога да кажа дали е била малка или голяма грешка.  Но беше прибързана стъпка и неоценена реалната обстановка дали е по-добре да имаме кадрова армия или смесена такава – 50% кадрова и толкова наборна. Мисля, че това беше най-доброто решение“, обясни той.  \r\nСпоред ген. Златан Стойков в политическото ръководство е било наслоено мнението, че задължителната наборна служба не е целесъобразна към подрастващото население.  \r\nЕвелина БРАНИМИРОВА", "date": "2019.05.06", "title": "Ген. Златан Стойков: Силите за съвместно използване в Алианса трябва да бъдат с кадрови войници, а наборната служба –  задължителна"}
{"url": "http://www.focus-news.net/news/2019/05/06/2654444/dots-kostadin-nushev-sv-vmchk-georgi-pobedonosets-e-primer-za-hristiyanskata-dobrodetel-na-smelost-i-uporitost-v-borbata-sreshtu-zloto-i-v-zashtitata-na-slabite.html", "text": "Св. вмчк. Георги Победоносец е пример за християнската добродетел на смелост и упоритост в борбата срещу злото и в защитата на слабите. Това каза за празничното предаване „За честта и славата на България“ на  Радио „Фокус“  богословът доц. Костадин Нушев по повод 6 май – Денят на българската армия, храбростта и Гергьовден. Всеки християнин в своята вяра в Бога трябва да притежава тези добродетели, обясни той, като уточни, че затова много манастири у нас са посветени на свети Георги Победоносец. „Свети Георги е един от най-почитаните християнски свети войни сред нашия народ. Той е древен християнски мъченик. Наречен е от Църквата великомъченик, защото е изповядал с изключително мъжество и смелост своята християнска вяра по време на гоненията в Римската империя срещу християните. Свети Георги е бил войник, военен, даже офицер от римската армия в началото на 4-и век, когато е било забранено за християните да служат в армията и много християнски войни са дали живота си за вярата. Затова свети Георги остава като един от най-почитаните светци в целия християнски свят, включително и тук на Балканите. По-късно, при покръстването на българите, цар Борис възвръща култа към светеца. Почитта към него като покровител на войската, войниците и смелостта се засилва особено по времето на цар Симеон. Оттогава, заедно с ритуалите за освещаване на бойните знамена, празникът на свети Георги става като най-чествания празник на смелостта, войниците и българската армия“, отбеляза доц. Нушев. Той каза още, че Свети Георги Победоносец е защитник не само на българските войници, но и на трудолюбивите земеделци. Той е покровител и на всеки български християнин, който обича семейството и ближните си, обясни богословът. Историята разказва, че свети Георги е помощник, закрилник и небесен покровител, който дава смелост и кураж за добри дела, добави доц. Костадин Нушев.  \r\nВеселка ИВАНОВА", "date": "2019.05.06", "title": "Доц. Костадин Нушев: Св. вмчк. Георги Победоносец е пример за християнската добродетел на смелост и упоритост в борбата срещу злото и в защитата на слабите"}
{"url": "http://www.focus-news.net/news/2019/05/06/2654436/stefan-yordanov-arhiereysko-namestnichestvo-pazardzhik-v-tsarkvata-sv-nedelya-v-selo-debrashtitsa-e-doneseno-miro-ot-groba-na-sveti-georgi-v-grad-lida-v-palestina.html", "text": "В църквата „Св. Неделя“ в пазарджишкото село Дебръщица е донесено миро от гроба на свети Георги в град Лида в Палестина, съобщи за  Радио „Фокус“ – Пазарджик  протойерей Стефан Йорданов от Архиерейското наместничество в Пазарджик. Всички миряни, които посетят храма в днешния празничен ден, ще бъдат помазани за здраве. Това е единствената църква в област Пазарджик, в която има миро от гроба на свети Георги.  \r\nАлбена ЖИЛЕКОВА", "date": "2019.05.06", "title": "Стефан Йорданов, Архиерейско наместничество - Пазарджик:  В църквата „Св. Неделя“ в село Дебръщица е донесено миро от гроба на свети Георги в град Лида в Палестина"}
{"url": "http://www.focus-news.net/news/2019/05/06/2654426/maya-kotsiyanchich-federika-mogerini-ostava-edinstveniya-posrednik-v-dialoga-belgrad-prishtina.html", "text": "Върховният представител по въпросите на външните работи и сигурността на Европейския съюз Федерика Могерини остава единственият посредник в диалога между Белград и Прищина. и Франция, заяви нейният говорител Мая Коциянчич, цитиран от македонското електронно издание  „Локално“ . \r\nТя казва, че приветства всеки ангажимент в подкрепа на диалога, подпомаган от ЕС, включително възможна нова среща, и изтъква, че Могерини изпълнява мисията си. \r\n„Нашите контакти продължават. Например Върховният представител ще участва в среща на лидерите в рамките на процеса Бърдо-Бриони в Тирана на 8 и 9 май. Тя е готова отново да призове за диалог. Ясно е също така, че правителството на Косово трябва да премахне митата, за да даде възможност за бързо подновяване на диалога“, каза Коциянчич. \r\nГоворейки за проведената в Берлин среща на върха, Коциянчич подчерта, че тази среща дава възможност за неформален обмен на мнения, които са открити и честни. \r\n„На срещата беше даден важен сигнал за ангажимента на двете държави-членки, Германия и Франция, заедно с други, за продължаване на диалога между Белград и Прищина с по-голяма заинтересованост, каза Коциянчич.  Юлиян Марков", "date": "2019.05.06", "title": "Мая Коциянчич: Федерика Могерини остава единствения посредник в диалога Белград – Прищина"}
{"url": "http://www.focus-news.net/news/2019/05/06/2654437/otets-velizar-golev-hram-sv-georgi-selo-cherniche-agneto-e-zhivotno-koeto-e-osveteno-ot-bog.html", "text": "Агнето е животно, което е осветено от Бог. Това каза за  Радио „Фокус“ – Пирин  отец Велизар Голев, свещеник в храм „Св. Георги“, село Черниче, Община Симитли. По думите му храма „Свети Георги“ в село Черниче е сравнително нов. „Построен е в края на 1990 година. Може да се каже, че не е от най-старинните храмове, но покрай него постоянно се изграждат нови придобивки. Всичкото това нещо става с помощта на хората от селото. Когато го нямаше храма, те ходиха на Богослужение на другите съседни места“, посочи отец Велизар Голев. Той добави, че по инициатива на хората са събрани от тях средства и така се е появила възможността да се построи храма, който е на около 20 години. „Свещеник съм в храм „Свети Георги“ от 4 години и мога да кажа, че това е един от храмовете, които се посещава от много хора. Много са и хората, които помагат за всички мероприятия, които са свързани с него“, каза още отец Голев. Той добави, че хората са оказали помощ и за курбана. „Вчера те се събраха и помагаха за заготовките и за приготвяне на продуктите. Така след службата ние седнахме на обща трапеза. По този начин се получава и общуване, защото са малко местата, на които хората ходят заедно, събират се и общуват. По този начин се опитваме да съхраним това, което ни липсва и, което е останало от по-възрастните хора“, коментира отец Голев. Той допълни, че е важно хората да се събират и да си говорят, да се сближават и да могат да разчитат едни на други. „След като всеки поеме по пътя си гледа най-вече за себе си и за своето семейство. Когато сме пред храма – ние всички сме равни пред Бога. Редно е всички заедно след като почетем празника духовно, да го почетем и телесно“, заяви отец Велизар Голев. Той посочи, че агнето се дава за спасение за спасението на народа. „По този начин храната, която се раздава в църквата е за здраве и се посича празника“, каза още отец Велизар Голев. \r\nДенис НИКИФОРОВ", "date": "2019.05.06", "title": "Отец Велизар Голев, храм „Св. Георги“ - село Черниче: Агнето е животно, което е осветено от Бог"}
{"url": "http://www.focus-news.net/news/2019/05/06/2654448/mvr-zadarzhan-e-mazhat-koyto-prostrelya-sina-si-v-selo-ropot.html", "text": "В резултат на предприетите бързи издирвателни действия, в дере в района на село Ропот, служителите на ОДМВР-София откриха и задържаха 78-годишният мъж, който днес по-рано опита да се укрие от униформените. Това съобщиха от пресцентъра на  МВР . Днес към 12.00 часа бе получен сигнал за възникнал скандал в къща в село Ропот. На място веднага бе насочен полицейски екип, който установи, че при разразилата се разпрата между баща и син, 78-годишният мъж е прострелял и ранил сина си – на 52 години. Пострадалият бе откаран в болница. Веднага бяха предприети заградителни и издирвателни действия за установяване на местонахождението на извършителя на престъплението и към 14.00 часа той бе задържан. Работата по изясняване на всички обстоятелства в рамките на образуваното досъдебно производство продължава под наблюдението на прокуратурата.", "date": "2019.05.06", "title": "МВР: Задържан е мъжът, който простреля сина си в село Ропот"}
{"url": "http://www.focus-news.net/news/2019/05/06/2654445/evropeyski-izbori-2019-mariya-gabriel-praznuva-gergyovden-s-horata-ot-hadzhidimovo.html", "text": "Водачът на листата на ГЕРБ и СДС за европейските избори Мария Габриел беше в Хаджидимово за празника на града, който се чества всяка година на 6-ти май Гергьовден, съобщиха от пресцентъра на  ПП ГЕРБ . На манастира, носещ името на свети Георги Победоносец,  се събраха стотици жители на Хаджидимово и съседните населени места, за да отбележат светлия празник. Мария Габриел ги поздрави и им пожела Свети Георги да закриля тях и техните семейства, да им носи здраве и благоденствие. \"Хаджидимово носи духа на предците, почита традициите и дава своя принос към културното наследство на Европа. Никога не съм прекъсвала връзката с хората - будните талантливи ученици винаги са били сред най-активните в конкурсите, които организирах като член Европейския парламент, с училището проведохме множество инициативи. Гордея се с всеотдайните учители, които възпитават в любов към традициите и нашите ценности.\", заяви Мария Габриел.", "date": "2019.05.06", "title": "Европейски избори 2019: Мария Габриел празнува Гергьовден с хората от Хаджидимово"}
{"url": "http://www.focus-news.net/news/2019/05/06/2654443/afp-sadat-razreshi-na-karles-puchdemon-da-se-kandidatira-za-evrodeputat.html", "text": "Бившият президент на Каталуния Карлес Пучдемон, който избяга от Испания през 2017 г. след опита за отделяне на Каталуния, може да се яви на европейските избори този месец, обяви мадридски съд в понеделник, като отмени решението на избирателния съвет, предава  AFP . \r\nГоворител на съда заяви, че Пучдемон ще може да се кандидатира, както и Тони Комин и Клара Понсати, които бяха в регионалното правителство по време на опита за отцепване и също избягаха от Испания. Те също не бяха допуснати до евроизборите.  Юлиян Марков", "date": "2019.05.06", "title": "AFP: Съдът разреши на Карлес Пучдемон да се кандидатира за евродепутат"}
{"url": "http://www.focus-news.net/news/2019/05/06/2654449/veliko-tarnovo-vladan-ivanchevich-i-yana-galabova-sa-nositelite-na-gran-pri-v-shestoto-izdanie-na-mezhdunarodniya-konkurs-za-vokalna-i-instrumentalna-muzika-zvukat-na-vremeto-2019.html", "text": "Яна Гълъбова е тазгодишната носителка на Гран При Вокал в шестото издание на международния конкурс за вокална и инструментална музика “Звукът на времето” 2019. Тя впечатли журито с песента “Io ti penso amore”, съобщиха  организаторите на конкурса . При инструменталистите големият победител е двадесет годишният Владан Иванчевич, който завладя журито и публиката с виртуозното си изпълнение на акордеон. Лауреатите при инструменталистите бяха отличени на Гала концерта на 3 май в Изложбени зали “Рафаел Михайлов”, а победителите в раздел Вокал на 4 май – в ДКС “Васил Левски. \r\nОще една награда бе присъдена на Гала концерта на финалистите в раздел Вокал, но този път за организаторите на конкурса. Вокалният педагог Георги Янков, който беше и член на журито в раздела за певци, връчи лично наградата за най-добър многожанров конкурс за 2018 година на арт директора на конкурса Петя Василева. Отличието е излъчено от фейсбук групата “Конкурси за млади изпълнители”, след специално проведена анкета, сред която “Звукът на времето “ се нарежда на първо място измежду 97 конкурса. Заради мащабността на форума и рекордния брой участници, конкурсът се провежда в две зали, и в 4 дни, като оценяването на участниците се случва от два състава авторитетно жури. Председател на журито, в категорията за Вокал, в шестото издание, е д-р Нели Маринкова, а в категорията за инструменталисти – проф. Симеон Щерев. На 5 май за всички участници и гости беше проведена туристическа обиколка до най-значимите културно-исторически места във Велико Търново. \r\nПризьорите с Първа награда в конкурса, както и носителите на Гран При, получиха и парични премии. За всички деца участници бяха осигурени награди от спонсори и партньори.  Форумът бе закрит от директора на конкурса Петя Василева, която се обърна за финал с благодарствени думи и за подкрепата на община Велико Търново.", "date": "2019.05.06", "title": "Велико Търново: Владан Иванчевич и Яна Гълъбова са носителите на Гран При в шестото издание на международния конкурс за вокална и инструментална музика “Звукът на времето” 2019"}
{"url": "http://www.focus-news.net/news/2019/05/06/2654438/aleksandar-vuchich-kosovo-v-badeshte-shte-poluchi-nezavisimost-i-suverenitet-na-tsyalata-teritoriya.html", "text": "Сръбският президент Александър Вучич заяви днес, че Косово ще получи независимост и суверенитет в бъдеще не защото той ще го признае, а защото решението, което той предложи, не е било прието, без да уточни какво точно е предложил и на кого, цитира думите му македонското електронно издание  “МКД“ \r\nВучич заяви пред \"Пинк ТВ\", че \"това, което той е предложил, не може да бъде прието без ужасен натиск от страна на някои страни и техните разузнавателни служби, които са насочили цели агенции в различни партии, политически, медийни и други проекти\". \r\nТой също така каза, че онези, които го критикуват, казват, че не са чули никакво неговото предложение и все пак го атакуват. \r\n„Виждате ли лицемерието като цяло. Казвате, че не сте чули какво съдържа това предложение, съгласен съм, че не сте го чули и защо го нападнахте? Затова сте разкъсали главата ми метафорично и дори не сте чули за какво става дума. Така че чакайте хора, защо атакувате и унищожавате всичко, а не искате да чуете? ”-  каза Вучич. \r\nТой добави, че е организиран вътрешен диалог, но част от опозицията не са направили предложение за разрешаване на косовския въпрос. \r\n\"И аз ви питам какво е решението, с изключение на това, че в бъдеще, не по моя воля, и не защото аз ще призная, Косово ще получи независимост и суверенитет на цялата си територия, тогава ще попитам много хора, които протестираха и говориха много неща за това защо и как е възможно да не можете да видите реалността и сте възпрепятствали способността на Сърбия да спечели нещо за своите хора и за страната си,” каза Вучич.  Юлиян Марков", "date": "2019.05.06", "title": "Александър Вучич: Косово в бъдеще ще получи независимост и суверенитет на цялата територия"}
{"url": "http://www.focus-news.net/news/2019/05/06/2654435/veliko-tarnovo-chetiri-tsarkvi-v-oblastnata-duhovna-okoliya-otbelyazvat-hramov-praznik-na-gergyovden.html", "text": "Четири църкви в Търновска духовна околия отбелязват храмов празник на Гергьовден, предаде репортер на  Радио „Фокус“ – Велико Търново . Църквата в село Вонеща вода, носеща името на Св. Георги, не е действаща, тъй като не е завършена. Миналата година дирекция „Вероизповедания“ към Министерския съвет отпусна 10 000 лева за довършителни дейности. С тези средства трябва да се плати поставянето на изолация и обков на кубето, а на върха да се монтира кръст. \r\nИсторията на храма в село Велчево започва още през далечната 1875 година, когато селяните начело със своя чорбаджия Ради Николов искали от търновския валия разрешение да построят по-голяма църква, която да задоволи духовните нужди на християните. Търновският валия отказал, но селяните не се отчаяли и се оплакали на русенския валия. Той им уредил ферман за построяване на по-голяма и по-удобна църква. И още същата година се появила днешната църква „Св. Георги“. На освещаването й присъствал лично Русенският митрополит Григорий. \r\nХрамов празник днес има и църквата „Св. Георги“ в село Иванча, построена през  1844 година. \r\nЦърквата е село Леденик, носеща името на светеца, е осветен през 1835 година. Тя е една от най-старите във Великотърновската епархия. Изографисана е от Захарий Зограф в периода 1849-1851 година, в ниша на една от стените зад вратата, преди няколко години беше открит четвъртият известен автопортрет на твореца.  По повод храмовия празник тогава, членове от църковното настоятелство и местни жители на село Леденик започват търсене на повече материали за църквата. В процеса на търсенето откриват документи във Великотърновска митрополия, които свидетелстват, че „Св. Георги Победоносец“ е изографисан лично от Захари Зограф. Зад вратата в малка ниша той оставя и свой автопортрет. \r\nНяколко са и църквите във Велико Търново и района, носещи името „Св. Георги“. Те обаче са недействащи храмове и са обявени за паметници на културата. В кв. „Асенов“ в града се намира масивно изградена каменна постройка. Храмът е построен от ктитора кир Параскев и съпругата му Ирина. Издигната е върху основите на средновековна църква, която най-вероятно е функционира през столичния период на Търновград. \r\nХрамът „Св. Георги“ се намира в югозападната част на село Арбанаси. Представлява масивно изградена каменна черква. В този си вид тя е издигната в края на XVII или началото на XVIII в и това се разбира от надпис в наоса, който съобщава кога е приключило зографисването на храма (1709г). При археологически и архитектурни изследвания е установено, че в чертите на сегашния наос е съществувал по-стар храм, състоящ се от олтар, наос и притвор. Издигането му се отнася към втората половина на XVIв, което се доказва от датировката на стенописите в апсидата. \r\nНадежда КРЪСТЕВА", "date": "2019.05.06", "title": "Велико Търново: Четири църкви в областната духовна околия отбелязват храмов празник на Гергьовден"}
{"url": "http://www.focus-news.net/news/2019/05/06/2654450/pleven-vremenno-e-ogranicheno-dvizhenieto-po-pat-i-3-balgarene-obnova-poradi-navodnen-paten-uchastak-vodachite-izchakvat-na-myasto.html", "text": "Временно е ограничено движението по път I-3 Българене – Обнова поради наводнен пътен участък, водачите изчакват на място. Това съобщиха от пресцентъра на  Агенция \"Пътна инфраструктура\" .", "date": "2019.05.06", "title": "Плевен: Временно е ограничено движението по път I-3 Българене – Обнова поради наводнен пътен участък, водачите изчакват на място"}
{"url": "http://www.focus-news.net/news/2019/05/06/2654447/vidin-hramov-praznik-otbelyazva-tsarkvata-sveti-georgi-pobedonosets-v-belogradchik-v-koyato-sa-posreshtnati-ruskite-voyski-prez-1878-g.html", "text": "Храмов празник отбелязва църквата „Свети Георги Победоносец“ в Белоградчик, в която са посрещнати руските войски през 1878 г., съобщи за  Радио „Фокус“ – Видин  отец Рафаил, който служи от години в храма. Църквата е построена през 1868 година. През 1878 г. при вестта за навлизането на руска част в Белоградчик местните хора се стичат към храма. Там свещеникът отслужва благодарствен молебен за руския цар - освободител и за румънски крал Карол, чиито войскови части вече са влезли в Белоградчик. \r\nАнна ЛОЗАНОВА", "date": "2019.05.06", "title": "Видин: Храмов празник отбелязва църквата „Свети Георги Победоносец“ в Белоградчик, в която са посрещнати руските войски през 1878 г."}
{"url": "http://www.focus-news.net/news/2019/05/06/2654452/mvr-chetirima-dushi-sa-zaginali-a-32-sa-raneni-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 32 са ранени при 19 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки и 16 ранени. От началото на годината са станали 1818 пътни инцидента, при които са загинали 152 души, а 2306 са пострадали.", "date": "2019.05.06", "title": "МВР: Четирима души са загинали, а 32 са ранени при катастрофи в страната през изминалото денонощие"}
{"url": "http://www.focus-news.net/news/2019/05/06/2654441/vidin-pano-izraboteno-ot-chiprovski-kilimarki-ukrasi-hrama-presveto-sartse-isusovo-v-grad-rakovski.html", "text": "Пано, изработено от чипровски килимарки, украси храма „Пресвето сърце Исусово“ в град Раковски , каза за  Радио „Фокус“ – Видин  Пламен Петков, кмет на Община Чипровци. Той посочи, че паното, което е подарък от Община Чипровци за папа Франциск е било предадено на Община Раковски преди седмица. „С него са украсили храма, където днес бе дадено първо причастие на 250 деца. В Раковски сме  една група от близо десетина души от Чипровци по покана на кмета на Община Раковски, с която сме побратимени“, каза Пламен Петков. Той допълни, че вече са видели папа Франциск и всички са много развълнувани. Ще присъстват и литургията в квартал Секирово, която ще изнесе папата. \r\nАнна ЛОЗАНОВА", "date": "2019.05.06", "title": "Видин: Пано, изработено от чипровски килимарки, украси храма „Пресвето сърце Исусово“ в град Раковски"}
{"url": "http://www.focus-news.net/news/2019/05/06/2654451/polk-krasimir-krastev-brigadno-komandvane-blagoevgrad-armiyata-ne-mozhe-bez-darzhavata-no-i-darzhavata-ne-mozhe-bez-armiyata-kogato-imame-silna-armiya-imame-i-silna-darzhava.html", "text": "Българският народ винаги е обичал своята армия и я уважава. Това каза за  Радио „Фокус“ – Пирин  полковник Красимир Кръстев, командир на Бригадно командване – Благоевград, по повод Деня на храбростта и празника на Българската армия. По думите му не случайно авторитета на армията е един от най-високите в наше време.  \r\n„Армията е институция. Армията не може без държавата, както и държавата не може без армията – когато имаме силна армия, имаме и силна държава. Военнослужещите трябва да притежават комплекс от качества. Най-вече това са търпение, упоритост, отдаденост, целеустременост, доверие, лоялност, чест и достойнство. Търпението им е необходимо, за да приемат знанията и уменията, които ще ги направят изкусни във военното изкуство, упоритостта им е нужна, за да се стремят към усъвършенстване на знанията и уменията, които получават. Отдадеността пък е нещо, което е много важно за нашата професия и изисква много лични жертви. Ние, военнослужещите, служим на Родината във важните моменти, знаете много добре, съответно сме ѝ предани. Целеустременост е нужна за личностно и професионално развитие, доверие в нашите командири и в хората, които ни заобикалят и с които сме рамо до рамо всеки ден. Лоялността е към войнския дълг, а честта е необходима, за да служим пред свещеното знаме на Майка България и да го опазим чисто и неопетнено, както са направили нашите предци по време на битките за национално освобождение“, каза още полк. Кръстев.  \r\nТой добави, че живеем в динамичен свят, който бързо се променя и е трудно предвидим. „Това отправя много предизвикателства към Българската армия, но както пред нея, така и пред всички сфери на обществения живот, ние военнослужещите водим постоянна и ежедневна подготовка, така че да сме на разположение 24 часа в денонощието, 7 дни в седмицата. Целта на всичко това е да се справяме с възникналите ситуации, но и да изпълняваме своите конституционни задължения по защита на суверенитета и териториалната цялост на нашата Родина, но и да бъдем в точното време, на правилното място, за да изпълним своето задължение“, заяви полк. Кръстев. \r\nЛивия НИНОВА", "date": "2019.05.06", "title": "Полк. Красимир Кръстев, Бригадно командване – Благоевград: Армията не може без държавата, но и държавата не може без армията – когато имаме силна армия, имаме и силна държава"}
{"url": "http://www.focus-news.net/news/2019/05/06/2654457/mkd-makedoniya-ministarat-na-kulturata-na-makedoniya-podade-ostavka.html", "text": "Министърът на културата на Македония подаде оставка, пише македонското електронно издание  “МКД“ . \r\nСпоред официалните информации министърът е подал оставка по здравословни причини, като неговото оттегляне не е свързано с обявената „чистка“ след изборите и той е информирал премиера, че след изборите ще се оттегли. \r\nВъпреки многобройните публични критики към Годишната програма за култура, Адеми смята, че е работил за насърчаване на културната политика в страната. Той заяви, че е работил прозрачно и е насърчавал служителите независимо от политическата партия, към която принадлежат. \r\nАдеми подчерта, че министерската позиция в културата за партията „Алтернатива“ (бившото крило на БЕСА), водена от Африм Гаши се запазва и според Адеми, Гаши ще се срещне със Заев през следващите дни. \r\nВ продължение на почти две години двама министри са се сменили в областта на културата. Адеми зае тази позиция на мястото на Робърт Алагьозовски, който сега е национален  координатор за култура.   Юлиян Марков", "date": "2019.05.06", "title": "„МКД“ (Македония): Министърът на културата на Македония подаде оставка"}
{"url": "http://www.focus-news.net/news/2019/05/06/2654456/pleven-silna-gradushka-e-valyala-v-s-balgarene.html", "text": "Силна градушка е валяла в с. Българене, съобщават за  Агенция „Фокус”  жители на населеното място. Целите дворове на хората са побелели от голямото количество паднали ледени късове, които са били почти с големината на яйце.", "date": "2019.05.06", "title": "Плевен: Силна градушка е валяла в с. Българене"}
{"url": "http://www.focus-news.net/news/2019/05/06/2654453/sofiya-vazstanoveno-e-dvizhenieto-pri-km-13-na-am-hemus-v-posoka-varna.html", "text": "Възстановено е движението при км 13 на АМ \"Хемус\" в  посока Варна. Това съобщиха от пресцентъра на  Агенция \"Пътна инфраструктура\" .", "date": "2019.05.06", "title": "София: Възстановено е движението при км 13 на АМ \"Хемус\" в  посока Варна"}
{"url": "http://www.focus-news.net/news/2019/05/06/2654455/mayor-ivelin-pasev-edinen-tsentar-za-nachalna-podgotovka-pleven-grazhdanite-uchastvat-v-obucheniya-po-voenna-podgotovka-s-golyama-motivatsiya.html", "text": "Гражданите участват в обучения по военна подготовка с голяма мотивация. Това каза за  Радио „Фокус“  майор Ивелин Пасев, командир на учебна група в Единен център за начална подготовка Плевен, по повод Деня на храбростта и празника на Българската армия. „При нас, в центъра, могат да се обучават граждани, които желаят да придобият военна подготовка. Основна цел на обучението е да придобиват знания и умения по базови дисциплини - стрелба, физическа, огнева, инженерна, медицинска и свързочна  подготовка“, посочи майор Пасев. Той уточни, че идеята на гражданите е да служат на България. „Някои се връщат от чужбина с идеята да изкарат курса и след това да постъпят в редовете на Българската армия. Той им дава обща представа за това какво представлява военната служба, какви са порядките и изискванията. Основното, на което трябва да се научат, е да изпълняват заповеди“, заяви майор Ивелин Пасев. „В някои случаи жените, като по-внимателни, се справят по-добре и от мъжете. Има и хора с различни професии, кандидатствали за обучение - лекари, шофьори, охранители“, допълни майор Ивелин Пасев.  \r\nВиолета КРЪСТЕВА", "date": "2019.05.06", "title": "Майор Ивелин Пасев, Единен център за начална подготовка - Плевен: Гражданите участват в обучения по военна подготовка с голяма мотивация"}
{"url": "http://www.focus-news.net/news/2019/05/06/2654458/sport-germanski-refer-shte-sviri-macha-mezhdu-ayaks-i-totnam.html", "text": "Футбол: Реферът Феликс Брих от Германия ще ръководи реванша от  Шампионската лига между Аякс и Тотнъм. Срещата ще се играе на 8 май в Амстердам. В първия мач холандците победиха 1:0 като гости. \r\nВече стана ясно, че другият реванш между Ливърпул и Барселона ще бъде ръководен от Джунейт Чакър  от Турция. Срещата е във вторник вечерта на \"Анфийлд\". В първият двубой Барселона спечели с 3:0.", "date": "2019.05.06", "title": "Спорт: Германски рефер ще свири мача между Аякс и Тотнъм"}
{"url": "http://www.focus-news.net/news/2019/05/06/2654446/v-tsarkvata-sveti-mihail-arhangel-v-rakovski-predstoi-sreshta-na-papa-frantsisk-s-predstaviteli-na-vsichki-enorii-i-dvizheniya-na-rimokatolicheskata-tsarkva-u-nas.html", "text": "В Църквата „Свети Михаил Архангел“ в Раковски предстои среща на папа Франциск с представители на всички енории и движения на Римокатолическата църква у нас, предаде репортер на  Радио „Фокус“- Пловдив . Църквата, която побира повече от 750 души, вече е препълнена. В тази църква днес са изнесени и мощите на папа Йоан XXIII, наричан още „българският папа“.  \r\nМножество хора са се събрали по улиците и пред храма. Мерките за сигурност в района са затегнати, хората се пропускат през контролно-пропускателни пунктове.  \r\nОчаква се всеки момент папа Франциск да пристигне. Досега той беше в манастира на сестрите-францисканки „Св. Елисавета“, където трябваше да обядва. Тук, в тази църква пък са обядвали около 20 от кардиналите, които го съпровождат. Готвил им е лично шеф Манчев.  \r\nНастроението в католическия храм е приповдигнато.  \r\nЦветана ТОНЧЕВА", "date": "2019.05.06", "title": "В Църквата „Свети Михаил Архангел“ в Раковски предстои среща на папа Франциск с представители на всички енории и движения на Римокатолическата църква у нас"}
{"url": "http://www.focus-news.net/news/2019/05/06/2654454/manol-genov-slavata-na-apostol-voyvoda-stiga-do-tsarigrad-kadeto-se-nosyat-nay-razlichni-sluhove-za-strashniya-rushitel-na-osmanskata-darzhava.html", "text": "Славата на Апостол войвода стига до Цариград, където се носят най-различни слухове за страшния рушител на Османската държава. Това каза Манол Генов, правнук на един от четниците на Апостол Петков - Ениджевардарското слънце в интервю за  Агенция „Фокус“  по повод 150-ата годишнина от рождението на войводата. Манол Генов разказа, че Султан Абдул Хамид II изпраща лично своя роднина Ахмед Кемал бей да преговаря с войводата, като му предложи 20 000 лири – огромна сума по това време, за да се откаже от борбата срещу Империята. „На следващата година 1907 - натискът на турската войска в Ениждевардарското езеро се засилва. Край езерото е струпана неколкохилядна войска, кавалерия, артилерия и обковани с желязо лодки. След масов артилерийски обстрел от страна на турската армия Апостол Петков и четниците му се изтеглят към Паяк планина“, обясни Генов. По думите му четата временно се разпръсква и до Младотурската революция Апостол войвода се намира в околността на Горголик. „След Младотурската революция от юли 1908 година Апостол войвода пристига на файтон в Енидже Вардар и е официално посрещнат в града. Легализира се и се установява в града, където става лидер на Съюза на българските конституционни клубове. Често прави срещи с турските каймаками и представители на властта, като открито им заявява, че фаворизират андартските чети и помагат откровено на гръцката пропаганда да се разпространява сред българското население“, допълни още Манол Генов.  \r\nДеница КИТАНОВА Пълния текст на интервюто четете по-късно в „Мнение”", "date": "2019.05.06", "title": "Манол Генов: Славата на Апостол войвода стига до Цариград, където се носят най-различни слухове за страшния рушител на Османската държава"}
{"url": "http://www.focus-news.net/news/2019/05/06/2654462/manol-genov-buntovnoto-slantse-apostol-voyvoda-izdava-i-izpalnyava-smartni-prisadi-na-garkomani-zabranyava-skapite-svatbi-i-zhenitbi-na-balgarski-momi-s-tyah.html", "text": "Бунтовното слънце – Апостол войвода издава и изпълнява смъртни присъди на гъркомани, забранява скъпите сватби и женитби на български моми с тях. Това каза Манол Генов, правнук на един от четниците на Апостол Петков - Ениджевардарското слънце в интервю за  Агенция „Фокус“  по повод 150-ата годишнина от рождението на войводата. По думите на Манол Генов Апостол войвода налага данък на бубарите, дори нарежда да се бойкотират гръцките и турските търговци в Енидже Вардар и в Гумендже през септември 1905 година. „Това вече е след Илинденското въстание, докато гръцкият лекар Ангелос Сакелариу, лидер на гръцкия комитет и основен проповедник на гръцката пропаганда, не напусне града. Даже и като активен участник в организираната борба, Апостол войвода е много своенравен и конфликтен – характер, оформен под въздействие на свободолюбивия хайдушки живот. Той за него е генетическо занимание. Не му е присъща дисциплината, обича да се разпорежда и често си превишава правата“, обясни Генов. Той посочи, че е знаменателно сражението на четата на Апостол войвода в Ениджевардарското езеро, когато тази на андартския капитан Костас Акритас води бой с тях. „Тогава те успяват да опожарят гръцкото село Ниси, което е било база на гръцките андарти. В едно от тези сражения гръцкият капитан Акритас, или още Аграс, е заловен и обесен край село Владово. Трябва да се отбележи и една кореспонденция на един истанбулски вестник, който разказва за случката така: „От 11-те гръцки андарти, 2-ма бяха обесени, останалите бяха убити, някои бяха освободени, но освободените бяха освободени за това, за да разказват какво се е случило. На всеки един от убитите на гърдите му имаше бележка, че в този район се говори само на български и на турски и такава съдба ще сполети всеки, който пропагандира и кара хората насилствено да говорят гръцки език“. Това е едно признато доказателство на турската власт към дейността на Апостол войвода“, допълни още Манол Генов.  \r\nДеница КИТАНОВА Пълния текст на интервюто четете по-късно в „Мнение”", "date": "2019.05.06", "title": "Манол Генов: Бунтовното слънце Апостол войвода издава и изпълнява смъртни присъди на гъркомани, забранява скъпите сватби и женитби на български моми с тях"}
{"url": "http://www.focus-news.net/news/2019/05/06/2654463/yana-ivanova-regionalen-istoricheski-muzey-burgas-24-ti-chernomorski-pehoten-polk-e-sazdaden-s-darzhaven-ukaz-prez-1889-godina.html", "text": "24-ти Черноморски пехотен полк е създаден с държавен указ през 1889 година. Това каза за  Радио „Фокус“ – Бургас  Яна Иванова, уредник в отдел „Най-нова история” в Регионален исторически музей – Бургас, по повод Деня на храбростта и празника на Българската армия. „Той се попълва от Бургаското военно окръжие. Полкът се формира на базата на Трета и Четвърта дружина от 11 пехотен Сливенски полк, като през следващите десетилетия след създаването му се усъвършенства по отношение на структурата и води активна бойна подготовка“, добави Иванова.  \r\nПо думите й на 7 и на 8 май ще има събития, посветени на 130-ата годишнина от създаването на 24-полк. На 7 май, от 11.00 часа, на ул. „Петко Каравелов“ ще бъде открита паметна плоча на полк. Георги Д. Генчев. От 16.30 часа във Военен клуб – Бургас ще бъде открита изложба на документи и книги, свързани с историята на полка, представена от директора на дирекция „Регионален държавен архив“ – Бургас. В 18.00 часа ще започне церемония по поднасяне на венци и цветя пред Войнишкия паметник.  \r\nТя добави, че на 8 май, сряда, програмата продължава с изпълнения на Представителния духов оркестър на Военноморските сили от Варна. Събитието е от 10.00 часа на пл. „Св. св. Кирил и Методий“. В 10.15 започва военен ритуал, по време на който ще бъде посрещнато знамето на 24-ти пехотен Черноморски полк. След церемонията представителните военни части ще се отправят с тържествен марш към Паметника на загиналите във войните воини от 24-ти Черноморски полк. \r\nМария КУРТЕВА", "date": "2019.05.06", "title": "Яна Иванова, Регионален исторически музей – Бургас: 24-ти Черноморски пехотен полк е създаден с държавен указ през 1889 година"}
{"url": "http://www.focus-news.net/news/2019/05/06/2654467/georgi-mamalev-aktyor-golemiyat-politik-tryabva-da-obicha-politikata-v-sebe-si-a-ne-sebe-si-v-politikata.html", "text": "Големият политик би трябвало да обича политиката в себе си, а не себе си в политиката. Това каза за празничното предаване „За честта и славата на България“ на  Радио „Фокус“  актьорът Георги Мамалев, като припомни театралната максима на Станиславски: „Обичай театъра в себе си, а не себе си в театъра“. „Хубаво е, че сме членове на Европейския съюз и че навремето се вмъкнахме там, да сме живи и здрави, и дай Боже да се развиваме по-бързо. Това би бил повод за гордост. Не е повод за гордост обаче, че сме в Европейския съюз и в същото време се говори за корупция, безнаказаност, липса на сериозно правосъдие и липса за борба с корупцията по високите етажи на властта у нас. Това показва, че не се стремим да се учим от задачите, които ни се поставят от напредналите европейски държави как да си устроим държавата. Или може би това пък отърва на някои така да бъде – да има безредие и беззаконие, за да може просто да се краде. Според мен най-важното е, че ние трябва да вярваме на нашите политици по това, което вършат, а не по това, което говорят. И аз много държа на гражданското общество, особено на младите хора, които трябва да бъдат по-чувствителни и по-организирани. Възмущението и фактът, че много малко хора гласуват идва от там, че те просто са огорчени от това, че повечето политици и политически дейци у нас обичат себе си в политиката“, обясни Георги Мамалев. Той каза още, че българите трябва да бъдат  по-твърди, за да може Родината да се развива по-добре, по европейски начин и да има повече поводи за гордост. \r\nВеселка ИВАНОВА", "date": "2019.05.06", "title": "Георги Мамалев, актьор: Големият политик трябва да обича политиката в себе си, а не себе си в политиката"}
{"url": "http://www.focus-news.net/news/2019/05/06/2654461/anatoliya-todorova-istoricheski-muzey-svishtov-33-ti-pehoten-svishtovski-polk-e-sazdaden-na-1-yanuari-1904-godina-ot-sastava-na-deveti-pehoten-rezerven-polk.html", "text": "33-ти пехотен Свищовски полк е създаден на 1 януари 1904 година от състава на Девети пехотен резервен полк. Това каза за  Радио „Фокус” – Велико Търново  Анатолия Тодорова, уредник в Исторически музей – Свищов, по повод Деня на храбростта и празника на Българската армия. Тя припомни, че с указ на княз Фердинанд  Девети пехотен резервен полк се преименува на 33-ти пехотен Свищовски полк. Първи командир е полковник Иван Златанов. Полкът взима участие в Балканската, Междусъюзническата, Първата и Втората световната война – от 1912 до 1945 година. Той е включен в състава на Втора бригада на новосформирана Девета пехотна плевенска дивизия. От 33-ти Свищовски полк и 34-ти, които са двата полка от тази Втора бригада, се формират и други полкове – 54-ти Пехотен полк, който се формира на 17 септември 1912 година и също взема участие в Балканската война. През Балканската война 33-ти пехотен Свищовски полк взема участие в обсадата на Одринската крепост. Отделно от това се сражава и при село Кемал.  \r\n„В този бой полкът получава „бойното си кръщение”, ако така може да се каже. Противникът имал числено превъзходство, пехота и артилерия. Според сведения срещу полка настъпват пет пехотни полка, поддържани от четири батареи. Свищовци, благодарение на храбростта и показаното им спокойствие и мъжество, отстояват твърдо на напора на противника. В този бой те покриват със слава и чест името си. Също така изпълват с радост сърцата на своите близки и роднини, които са от градовете и селата на Свищовска и Никополска околии. На този ден е кръщелния ден на полка. Тогава се решава на този ден да е бойният му празник”, посочи Анатолия Тодорова. Тя допълни, че по време на Междусъюзническата война, 1913 година, полкът успява да завземе прохода „Св. Никола“, върховете „Ощра“ и „Копатник“. Той воюва в състава на Самоковския отряд. Командир на полка, както и в Балканската война, е Емануил Чакъров. В тази война, като част от състава на Самоковския отряд, 33-ти Пехотен Свищовски полк взема участие в освобождението на Мехомия, днешен Разлог.  \r\nПрез Първата световна война командир на полка е полковник Константин Попов. Полкът е част от втора бригада на Девета Пехотна плевенска дивизия. Първоначално боевете са на Западния фронт. Най-големите битки са боят при Черни връх, боят за Модра стена, боевете за Ниш, боят за връх Магашка чука. След това продължава участието на полка на Южния и Солунски фронт, като две са главните битки – на Дойранския фронт и на Битолския фронт. На Битолския фронт Четвърта Пехотна дружина взема участие в битката при Каймак-Чалан. Следват боевете при Кенали, завоя на река Черна и Дойранската епопея, като покрива името си със слава. От Дойранската епопея известна е битката при връх „Дуб“ на 18 септември. Там полкът дава много жертви. След Първата световна война 33-ти Свищовски полк е демобилизиран. След това на 1 юли 1937 година Втори пехотен Искърски полк се преименува на 33-ти Пехотен Свищовски полк и той вече носи неговото име, докато съществува полкът до 50-те години. През Втората световна война, 1944 година, полкът участва в боевете на западната граница – боят при Царево село, боевете при Щип – на връх Голак и връх Корица, а после вече е върнат в България. През 50-те години Полкът е разформирован. \r\nНадежда КРЪСТЕВА", "date": "2019.05.06", "title": "Анатолия Тодорова, Исторически музей – Свищов: 33-ти пехотен Свищовски полк е създаден на 1 януари 1904 година от състава на Девети пехотен резервен полк"}
{"url": "http://www.focus-news.net/news/2019/05/06/2654460/lovech-silna-gradushka-s-goleminata-na-leshnik-e-padnala-v-rayona-na-grada.html", "text": "Силна градушка с големината на лешник е паднала в района на град Ловеч, съобщава читател на  Агенция „Фокус” .", "date": "2019.05.06", "title": "Ловеч: Силна градушка с големината на лешник е паднала в района на града"}
{"url": "http://www.focus-news.net/news/2019/05/06/2654468/nimh-nay-znachitelnoto-kolichestvo-valezhi-e-otcheteno-v-svishtov-17-lkvm.html", "text": "По данни към 15.00 часа най-значителното количество валежи е отчетено в Свищов- 17 л/кв.м. Това съобщиха за  Агенция „Фокус”  от  Националния институт по метеорология и хидрология (НИМХ) . 13 л/кв.м са измерени във Враца, а 8 л/кв.м в Сливен. В Плевен са отчетени 7 л/кв.м, а в Благоевград и Велико Търново – 6 л/кв.м.  \r\nТеодора ПАТРОНОВА", "date": "2019.05.06", "title": "НИМХ: Най-значителното количество валежи е отчетено в Свищов- 17 л/кв.м"}
{"url": "http://www.focus-news.net/news/2019/05/06/2654470/nimh-ochakva-se-nivoto-na-reka-yantra-kray-gabrovo-da-dostigne-praga-za-vnimanie.html", "text": "Очаква се нивото на река Янтра край Габрово да достигне прага за внимание. Това показва хидрологичната прогноза на  Националния институт по метеорология и хидрология (НИМХ) . \r\nВ резултат на валежи днес ще има повишения на речните нива на всички реки от  Дунавския басейн , като по-значителни ще бъдат повишенията във водосбора на реките източно от река Вит. През следващите три дни речните нива в басейна ще се понижават, като в резултат на оттичане ще има повишения в долните течения на основните реки. \r\nВ резултат на интензивни валежи са възможни поройни наводнения в следобедните и вечерни часове във водосборите на реките от средното и горно течение на  река Вит  (по основната река и притоците, р. Каменка и р. Катунецка), в горното течение на р. Осъм (по основната река и в притоците ѝ р. Суха, р. Команска, р. Бели Осъм и р. Черни Осъм), в целият водосбор на р. Янтра и по интензивно във водосбора на р. Елийска, р. Бохат (приток на р. Росица), в целият водосбор над град Велико Търново, във водосбора на р. Русенски Лом. \r\nв резултат на валежи ще има повишения на речните нива във водосбора на  река Огоста , но водните количества ще бъдат под праговете за внимание. \r\nв резултат на валежи, ще има повишения на речните нива във водосбора на  река Искър . По-значителни повишения ще има в средното и долното течение на основната река и в притоците ѝ р. Лесновска, р. Батулийска, р. Малък Искър и р. Златна Панега. Водните количества ще бъдат под праговете за внимание. \r\nОчакват се повишения на речните нива в целия водосбор на  река Янтра . По-значителни ще бъдат повишенията в следобедните и вечерни часове и през нощта срещу 7 май главно в горното и средното течение по основната река и в притоците ѝ, р. Козлята, р. Белица, р Джулюница (приток на р. Лефеджа) и р. Росица. Водните количества ще бъдат под праговете за внимание, само водното количество при град Габрово се очаква да достигне прагът за внимание. \r\nВ  Черноморския басейн  в резултат на валежи ще има незначителни повишения на речните нива в южночерноморските реки. Водните количества ще бъдат под праговете за внимание. \r\nВ  Източнобеломорския басейн  в резултат на валежи ще има незначителни повишения на речните нива от планинските водосбори.  \r\nСистемата за ранно предупреждение за водосборите на реките Марица и Тунджа прогнозира, че водните нива ще бъдат под праговете за предупреждение. \r\nВ резултат на валежи ще има повишения на речните нива и в  Западнобеломорския басейн . През следващите три дни речните нива в басейна ще се понижават, като в резултат на оттичане повишения ще има в долните течения на реките Места и Струма.", "date": "2019.05.06", "title": "НИМХ: Очаква се нивото на река Янтра край Габрово да достигне прага за внимание"}
{"url": "http://www.focus-news.net/news/2019/05/06/2654471/manol-genov-apostol-voyvoda-e-narichan-enidzhevardarskoto-slantse-i-makedonskiyat-robin-hud.html", "text": "Апостол войвода е наричан Ениджевардарското слънце и „македонският Робин Худ“. Това каза Манол Генов, правнук на един от четниците на Апостол Петков - Ениджевардарското слънце в интервю за  Агенция „Фокус“  по повод 150-ата годишнина от рождението на войводата. По думите му Апостол Войвода бързо изплита здрава революционна мрежа в Ениджевардарско и Гевгелийско и се превръща в защитник на българщината, заради което печели и народното признание - наричат го Енджевардарското слънце. „Интересни са разказите и спомените на американския журналист Алберт Сьониксен, който прекарва известно време с него в Енджевардарското езеро. По време на своята обиколка из Македония, го нарича „македонският Робин Худ“. Закриля сънародниците си в своя роден край, но си служи и с доста тиранични методи\", посочи той. \"Интересно е едно писмо, което е намерено в архивите, изпратено от Апостол войвода до екзарх Йосиф. Насочено срещу ръководителя на църковната организация в родния му край: „Яс се чудам защо го държите тоа лъжлив и страхлив председател, кога цел народ не го сака и ако вие не го дигнете от тука като куче ке го убием. Цалувам вашата света десница и оставам с почитание ваше чедо во Христа. Апостол войвода.“ Достатъчно е само да цитираме тези думи, за да разберем що за организатор, българин и боец и що за християнин е бил този човек“, разказа още Манол Генов.  \r\nДеница КИТАНОВА Пълния текст на интервюто четете по-късно в „Мнение”", "date": "2019.05.06", "title": "Манол Генов: Апостол войвода е наричан Ениджевардарското слънце и „македонският Робин Худ“"}
{"url": "http://www.focus-news.net/news/2019/05/06/2654472/georgi-mamalev-aktyor-istoricheskite-teatralni-piesi-sahranyavat-balgarskata-istoriya.html", "text": "Историческите театрални пиеси съхраняват българската история. Това каза за празничното предаване „За честта и славата на България“ на  Радио „Фокус“  актьорът Георги Мамалев по повод 6 май – Денят на българската армия, храбростта и Гергьовден. „Ето, става дума за „Хъшове“, за „Чичовци“ на Иван Вазов, пиеси на историческа тема, написани от големия драматург Стефан Цанев, такива пиеси се играят в момента в Народния театър „Иван Вазов“. Що се касае за киното, то остава вечно като документ за времето, особено филмите, които са правени така, че да бъдат свързани с живота и бита на българина в определен исторически отрязък от време, с една моментна снимка на времето, през което се е снимал този филм, тогава, когато темата е била много важна. Да речем филмите на Людмил Кирков като „Матриархат“ са изключително важни, защото там се говори за изпразването на селата; като „Оркестър без име“ – за стремежа на младите да се реализират като музиканти, за ситуацията на курортите по нашето Черноморие и живота тогава там; за „Петък вечер“, ако говорим пак за Людмил Кирков – това е този отрязък от време, когато се строяха панелни блокове едва ли не сред полето, този проблем с жилищната криза тогава“, обясни той. Георги Мамалев каза още, че гледайки филми на актуални от миналото теми, съвременният българин получава представа как са живели хората във времето, през което са заснети. \r\nВеселка ИВАНОВА", "date": "2019.05.06", "title": "Георги Мамалев, актьор: Историческите театрални пиеси съхраняват българската история"}
{"url": "http://www.focus-news.net/news/2019/05/06/2654459/papa-frantsisk-zapochna-obikolkata-si-v-rakovski.html", "text": "Папа Франциск започна обиколка със своя папамобил в Раковски, предаде репортер на  Радио „Фокус“ – Пловдив  . Папа Франциск се движи по определен маршрут и всички жители и гости на града могат да го видят. Той ще премине по бул. „Раковски“, като пътят му минава през площад „Европа“ и стига до църквата „Архангел Михаил“, където главата на римокатолчиеската църква ще се срещне с католическата общност в Раковски и ще произнесе реч.  \r\nОт 5 май са затворени за движение улиците, по които папа Франциск ще премине в Раковски. Днес е затворен и главният път от село Стряма за Раковски. За града може да се влиза и излиза през Шишманци и през град Брезово. Движението в самия град е пешеходно, като за целта има изградени два буферни паркинга – в кв. „Николаево“ и в кв. „Секирово“. Стюарди насочват движението към тях. \r\nЦветана ТОНЧЕВА", "date": "2019.05.06", "title": "Папа Франциск започна обиколката си в Раковски"}
{"url": "http://www.focus-news.net/news/2019/05/06/2654466/smolyan-tsarkvata-sv-vmchk-georgi-pobedonosets-v-grada-chestva-tarzhestveno-za-161-vi-pat-hramoviya-si-praznik.html", "text": "Църквата „Св. вмчк Георги Победоносец” в Смолян чества тържествено за 161-ви път храмовия си празник. Това съобщиха от пресцентъра на  Община Смолян . Света Литургия отслужиха иконом Запрян Шиков и председателят на храма свещеник Георги Атанасов. На Богослужението звучаха църковни песнопения, изпълнени от Църковния хор към храма с диригент презвитера Юлияна Атанасова. След като завърши св. Литургия бе отслужен водосвет за здраве и благоденствие. Енорийският свещеник  благослови празничната трапеза, от която вкусиха стотици миряни.  \r\nОтец Георги, който носи името на светията - чудотворец и победоносец, прие поздравления от Църковния хор и Неделното училище към храма, както и от много миряни. Той и съпругата му, презвитера Юлияна Атанасова, над 25 години служат в църквата, просвещават в православието, споделят радостите и скърбите на поверената им енория. \r\nМиряните си наляха и вода от аязмото. Преди години светената вода спряла да тече, но на Гергьовден през 1995 г. потекла отново, което е свидетелство за чудото на молителя ни пред Бога и Негов застъпник св. Георги. \r\nНа храмовия празник присъства и кметът Николай Мелемов.", "date": "2019.05.06", "title": "Смолян: Църквата „Св. вмчк Георги Победоносец” в града чества тържествено за 161-ви път храмовия си празник"}
{"url": "http://www.focus-news.net/news/2019/05/06/2654469/pazardzhik-tsarkvata-sveti-georgi-v-oblastniya-grad-otbelyazva-hramoviya-si-praznik.html", "text": "Църквата „Свети Георги“ в Пазарджик отбелязва храмовия си празник, предаде репортер на  Радио „Фокус“ – Пазарджик . През целия ден миряни от всички краища на областта посещават храма и се покланят пред иконата на свети Георги. Свещеници помазват с миро всеки посетител.  \r\nХрам „Свети Георги“ в Пазарджик празнува 15 години от създаването си. Църквата е една от най-новите и големите в града, а инициативата за строителството й е на жителите на квартал „Запад“. Изграждането на храма започва още пред 90-те години на 20 в. с дарения. Парите стигат за изливането на основите и полагането на първата плоча. Тогава хората от квартала подновяват дарителската кампания. Включват се много представители на бизнеса. Църквата е изписана цялата, като иконите са в типично византийски стил. Към храма функционират неделно училище и църковен хор. \r\nАлбена ЖИЛЕКОВА", "date": "2019.05.06", "title": "Пазарджик: Църквата „Свети Георги“ в областния град отбелязва храмовия си празник"}
{"url": "http://www.focus-news.net/news/2019/05/06/2654476/prezidentat-rumen-radev-izprati-saboleznovatelen-adres-do-rodninite-i-blizkite-na-balgarskiya-zhurnalist-radoslav-yankulov.html", "text": "Президентът Румен Радев изпрати съболезнователен адрес до роднините и близките на Радослав Янкулов. Това съобщиха от  прессекретариата на държавния глава .  \r\nВ съболезнованието си държавният глава отбелязва, че любовта към спорта и журналистиката е била водеща в живота на легендарния журналист и е белязала неговия професионален път в редица медии и институции. \r\n„Ще го запомним като един от най-разпознаваемите и емблематични спортни журналисти в Българското национално радио през 70-те и 80-те години на миналия век, а впоследствие и като негов генерален директор“, пише Румен Радев в съболезнователния адрес.", "date": "2019.05.06", "title": "Президентът Румен Радев изпрати съболезнователен адрес до роднините и близките на българския журналист Радослав Янкулов"}
{"url": "http://www.focus-news.net/news/2019/05/06/2654479/dzhumhuriet-turskata-lira-otnovo-se-sriva-za-prav-pat-sled-9-mesetsa-dolarat-struva-nad-6-liri.html", "text": "В началото на седмицата курсът на турската лира (т.л.) надхвърли психологическата граница от 6 т.л. за един долар, информира електронното издание на вестник  „Джумхуриет” .  \r\nТова става за пръв път през последните 9 месеца. Причините са външни и вътрешни. Външните са предизвикани от напрежението в търговските отношения на САЩ с Китай. Вътрешните са породени от напрегнатото очакване за решението на Висшия избирателен комитет относно възраженията на управляващата партия за резултатите от кметските избори в Истанбул, включително и искането те да бъдат касирани. Заедно с новите изявления на президента на САЩ Доналд Тръмп за вдигане на митата за китайски стоки, разменният курс на щатския долар скочи на равнището от 1 $ = 6.04 т.л. Към 14.30 часа котировките са 1 $= 6.0270 т.л. Разменният курс на еврото е 6.7560 т.л., посочва още „Джумхуриет”.  Георги Димов", "date": "2019.05.06", "title": "„Джумхуриет”: Турската лира отново се срива: За пръв път след 9 месеца доларът струва над 6 лири"}
{"url": "http://www.focus-news.net/news/2019/05/06/2654480/pleven-vaveden-e-obhoden-marshrut-zaradi-navodneniya-uchastak-ot-patya-balgarene-obnova.html", "text": "Временно е ограничено движението по път I-3 Българене – Обнова поради наводнен пътен участък. Движението се осъществява по обходен маршрут: Пордим – Одърне – Летница – Левски – Козар Белене. Това съобщиха от пресцентъра на  Агенция \"Пътна инфраструктура\" .", "date": "2019.05.06", "title": "Плевен: Въведен е обходен маршрут заради наводнения участък от пътя Българене – Обнова"}
{"url": "http://www.focus-news.net/news/2019/05/06/2654474/gl-as-d-r-iglika-mishkova-gergyovden-postavya-nachaloto-na-novata-stopanska-godina-i-na-lyatoto.html", "text": "Гергьовден е един от най-големите и най-тържествените празници, който поставя началото на новата стопанска година и на лятото. Това каза за празничното предаване „За честта и славата на България“ на  Радио „Фокус“  гл. асистент д-р Иглика Мишкова – етнолог от Института за етнография и фолклористика – БАН по повод празника. „В песните той се възпява като зелен Георги, самият празник се свързва със зеления цвят. Ние обикновено казваме червен Великден – зелен Гергьовден. Българите обаче почитат светеца и като покровител на овчарите и на стадата. На този ден във всяко семейство се колило и продължава да се коли и днес курбан в чест на светеца. Някога задължително стопаните са жертвали първородното агънце. На рогцата му палели свещ, на шията му слагали венци от свежи цветя, букова шума и здравец, а агнето се освещавало от представител на църквата. И след като се заколвало от кръвта са правели кръстчета по челцата на децата за здраве. Останалата кръв на животното задължително се изливала в реката – така да е силен берекета в къщата, както тече силно водата или тази кръв се изливала в мравуняк, за да се породят овцете като мравките“, обясни тя. Гл. ас. д-р Иглика Мишкова каза още, че агнето е жертвеното животно на Гергьовден, защото то е божият агнец, който идва да изкупи първородния човешки грях.  \r\nВеселка ИВАНОВА", "date": "2019.05.06", "title": "Гл. ас. д-р Иглика Мишкова: Гергьовден поставя началото на новата стопанска година и на лятото"}
{"url": "http://www.focus-news.net/news/2019/05/06/2654478/plovdiv-gradushka-kolkoto-grahovo-zarno-e-padnala-v-grada.html", "text": "Градушка колкото грахово зърно е паднала в Пловдив, съобщиха читатели на  Агенция „Фокус“ . Валежът е продължил около десет минути, след което не са останали следи от него по улиците на града.  \r\nТеодора ПАТРОНОВА", "date": "2019.05.06", "title": "Пловдив: Градушка колкото грахово зърно е паднала в града"}
{"url": "http://www.focus-news.net/news/2019/05/06/2654483/gd-granichna-politsiya-normalno-se-osashtestvyava-preminavaneto-prez-vsichki-kontrolno-propuskatelni-punktove.html", "text": "Нормално се осъществява преминаването през всички български гранични контролно-пропускателни пунктове, по данни към 16.00 часа. Това съобщиха от  Главна дирекция (ГД) \"Гранична полиция\" .", "date": "2019.05.06", "title": "ГД \"Гранична полиция\": Нормално се осъществява преминаването през всички контролно-пропускателни пунктове"}
{"url": "http://www.focus-news.net/news/2019/05/06/2654481/anatoliya-todorova-istoricheski-muzey-svishtov-2200-voynitsi-ot-33-ti-pehoten-svishtovski-polk-zagivat-prez-srabsko-balgarskata-balkanskata-mezhdusayuznicheskata-i-parvata-svetovna-voyna.html", "text": "2200 български войници от 33-ти пехотен Свищовски полк загиват по време на Сръбско-българската, Балканската, Междусъюзническата и Първата световна война. Това каза за  Радио „Фокус” – Велико Търново  Анатолия Тодорова, уредник в Исторически музей – Свищов, по повод Деня на храбростта и празника на Българската армия. Тя посочи, че през Сръбско-българската война са загинали 4 офицери, 5 подофицери и 25 редници от полка. По време на Балканската и Междусъюзническата са загинали 18 офицери, 39 подофицери и 293 редници. По време на Първата световна загиналите са най-много. „Тогава само загиналите офицери са 53, 29 са подофицерите, а 1730 - редниците“, допълни Анатолия Тодорова.  \r\nТя посочи, че тази информация се черпи от мраморната плоча, на която са изписани имената на офицерите и са добавени на подофицерите. Тя се пази в черквата „Свето Преображение“ в града. Мраморна плоча е направена по поръчение на запасните офицери от град Свищов и признателните им семейства. Тя е открита на 15 май 1920 година. Знамето, което използва полкът по време на войните, е на Пета опълченска дружина, която взима участие в Руско-турската война. Бойното знаме в момента не се пази в Исторически музей – Свищов, но за сметка на това в музея могат да се видят снимки, оръжие и лични вещи на някой от участниците в битките. Те са предоставени от роднини и наследници на участниците във войните. \r\nНадежда КРЪСТЕВА", "date": "2019.05.06", "title": "Анатолия Тодорова, Исторически музей – Свищов: 2200 войници от 33-ти пехотен Свищовски полк загиват през Сръбско-българската, Балканската, Междусъюзническата и Първата световна война"}
{"url": "http://www.focus-news.net/news/2019/05/06/2654475/premierat-boyko-borisov-shte-izprati-papa-frantsisk-na-7-may.html", "text": "Премиерът Бойко Борисов ще изпрати папа Франциск на летище София на 7 май, когато приключва апостолическото пътуване на Светия отец в България. Това съобщиха от  правителствената информационна служба . От София главата на Римокаторическата църква заминава за Скопие.", "date": "2019.05.06", "title": "Премиерът Бойко Борисов ще изпрати папа Франциск на 7 май"}
{"url": "http://www.focus-news.net/news/2019/05/06/2654465/papa-frantsisk-provezhda-sreshta-s-katolicheskata-obshtnost-v-rakovski.html", "text": "Папа Франциск провежда среща с католическата общност в Раковски в църквата \"Свети Архангел Михаил\" в кв. „Секирово“, предаде репортер на  Радио „Фокус“ – Пловдив  . Според данни на Националния статистически институт за 2018 г. в Раковски живеят 14 731 души, като около 14 500 от тях са католици. Раковски е най-големият град в България, в който преобладават католиците. Има три католически църкви и два манастира. Наричан е и българската \"столица на католицизма\". В града няма нито един православен храм, като най-близкият е в село Белозем на около 21 км. Очаква се по-късно папа Франциск да произнесе реч пред католическата общност. \r\nПреди да влезе в църквата папа Франциск традиционно наруши протокола и отдели време да се срещне със събралите се отпред хора, като се здрависа с част от тях и ги благослови. Някои от присъстващите успяха да дадат на Светия отец подаръци, приготвени специално за него. Пред храма папа Франциск беше посрещнат по традиционен български обичай с хляб и сол, поднесени му от млади момичета в народни носии. В църквата той получи цветя от католическата общност в Раковски и се здрависа с част от събралите се хора. \r\nЦветана ТОНЧЕВА", "date": "2019.05.06", "title": "Папа Франциск провежда среща с католическата общност в Раковски"}
{"url": "http://www.focus-news.net/news/2019/05/06/2654477/georgi-lapchev-kmet-na-tsarevo-kakto-sveti-georgi-pobedonosets-pobezhdava-lamyata-taka-i-balgarskata-armiya-vinagi-shte-bade-na-varha-na-kopieto.html", "text": "Както Свети Георги Победоносец носи славата и смелостта и успява да победи ламята, така и Българската армия винаги ще бъде на върха на копието, там където е призвана да стои. Това каза за празничното предаване „За честта и славата на България“ на  Радио „Фокус“  кметът на Община Царево Георги Лапчев по повод 6 май – Денят на българската армия, храбростта и Гергьовден. “Въпросът дали се обръща достатъчно внимание на Българската армия винаги ще бъде дискусионен. Винаги ще трябва още и още. Тези доблестни мъже, които служат на родината трябва да бъдат на особена почит. Разбира се, че има достатъчно големи проблеми, които ги ангажират, освен тяхната служба, но кога сме живели в леки времена? Ние все пак сме България, така че трудности ще има, но съм убеден, че ще има и моменти, в които да побеждаваме. Вярвам, че хората въпреки тегобите, които ги заобикалят, все пак уважават българския войник, защото той не заслужава нищо друго, освен уважение. Герои е имало и ще има – в трудни моменти те винаги изплуват напред, техните дела се научават впоследствие и винаги има кой да ги възпее. Вярвам, че и в наши дни има храбри мъже, които заслужават слава. И така ще бъде и занапред“, обясни кметът на Царево. Той каза още, че съхраняването на историята и паметта е дълъг процес, който започва още от училищата. Община Царево полага огромни грижи за музеите, които са пазители на историята, добави Георги Лапчев.  \r\nВеселка ИВАНОВА", "date": "2019.05.06", "title": "Георги Лапчев, кмет на Царево: Както Свети Георги Победоносец побеждава ламята, така и българската армия винаги ще бъде на върха на копието"}
{"url": "http://www.focus-news.net/news/2019/05/06/2654473/nova-makedoniya-makedoniya-sasho-miyalkov-e-osvoboden-ot-domashen-arest.html", "text": "Бившият началник на Управлението за сигурност и контраразузнаване (УБК) Сашо Миялков излезе от домашния арест, който му беше наложен по  делото \"Титаник 2\" след постановяването на присъдата, на основание изтичане на срока й, пише македонският вестник  “Нова Македония“ \r\nИзминаха 60 дни от задържането от Апелативния съд в Скопие, но на Миялков му е отнет задграничния паспорт и трябва да се явява веднъж седмично в съда. \r\nСпоред решение на Апелативния съд му е наложена мярка за неотклонение – домашен арест, който продължава до влизането в сила на присъдата, и за максимум 60 дни в съответствие с чл. 481 и чл. 165, ал. 1, т. 1 от Закона за наказателното производство. \r\nСпоред съда Миалков е използвал позицията и влиянието си и се е уговорил  с лидера на Демократичната партия на албанците Мендух Тачи да нареди на члена на избирателната комисия Бадредин Ибраими да гласува за анулирането на изборите в три избирателни секции в Струмица в полза на Васил Пишев от ВМРО-ДПМНЕ в ущърб на тогавашния кандидат за кмет Зоран Заев.  Юлиян Марков", "date": "2019.05.06", "title": "„Нова Македония“ (Македония): Сашо Миялков е освободен от домашен арест"}
{"url": "http://www.focus-news.net/news/2019/05/06/2654484/evropeyski-izbori-2019-sergey-stanishev-pes-ochakvame-silen-rezultat-na-leybaristite-na-evrovota.html", "text": "Не може един човек да се чувства изоставен и да бъде проевропеец, заяви президентът на ПЕС Сергей Станишев в Лондон, съобщиха от пресцентъра на  БСП . Той взе участие в кампанията на Лейбъристката партия за Европейския парламент - агитация от врата на врата. В проявата се включи цялата лондонска листа на лейбъристите, начело с Клод Мораес - действащ евродепутат и председател на комисията по граждански права и вътрешни работи в Европейския парламент (ЛИБЕ). \r\nСтанишев разговаря и с лидера на лейбъристите Джеръми Корбин. „Очакваме силен резултат на лейбъристите на евровота“, каза Станишев. И прогнозира, че ПЕС ще има 11 еврокомисари и 9 премиери в следващия мандат. \r\n\"В постоянен контакт сме с Лейбъристката партия и с Джеръми Корбин заради Брекзит\", напомни Станишев. Той бе категоричен, че правата на 300 хиляди българи на Острова, както и близо 2 милиона граждани на ЕС в Обединеното кралство трябва да бъдат защитени след напускането. \"От самото начало на Брекзит лейбъристите бяха за еднакво третиране на гражданите на ЕС във Великобритания и на Великобритания в страните от ЕС\", напомни президентът на ПЕС. \r\nЕП прие Доклад на Станишев, според който при Брекзит без сделка няма да има визи за европейските граждани, които пътуват за Великобритания, което засяга пряко българите в страната. \r\n„Консерваторите докараха нещата до задънена улица. Очаквам социалистите да бъдат незаобиколим фактор в следващия Европарламент, за да могат да сложат край на политиката на затягане на коланите. Да поставим човека в центъра. Ресурс винаги има, стига да има политическа воля\", добави Станишев. \r\n„Социална Европа гарантира бъдещето на Европа - така ще се решат демографските проблеми на Стария континент. Десните орязаха социалните разходи, но не пипнаха администрацията. Така правеше и първият кабинет на Борисов, спомняте си постната пица. За да се борим с неравенствата, ни трябва сила. Само, ако сме заедно, може да обърнем кораба на Европа в друга посока\", изтъкна президентът на ПЕС. \r\n„Работихме заедно със Сергей и ние подкрепихме приемането на България в Шенген\", каза Клод Мораес. И продължи: „Лейбъристите във Великобритания стъпваме върху манифеста на ПЕС, защото той предлага истинска лява политика!\" \r\nДепутатът и министър в сянка на лейбъристите за Брекзит Киър Стармър подчерта: „Споделяме общи ценности и платформа с ПЕС и затова е истинско удоволствие за нас да посрещнем президента на ПЕС тук! Тук сме, за да покажем, че има силно сътрудничество между нас и нашите европейски партньори. Има много предизвикателства, които трябва да решим заедно - работа, доходи, реформи в икономиката, климатични промени! Влизаме в трудна кампания за европейските избори, в която няма да отстъпим от нашите ценности. Ние не сме партията на Найджъл Фараж!\"", "date": "2019.05.06", "title": "Европейски избори 2019: Сергей Станишев, ПЕС: Очакваме силен резултат на лейбъристите на евровота"}
{"url": "http://www.focus-news.net/news/2019/05/06/2654487/pazardzhik-natovareno-e-dvizhenieto-v-dvata-planinski-patni-uchastaka-velingrad-varvara-i-dospat-batak-peshtera.html", "text": "Натоварено е движението в двата планински пътни участъка Велинград-Варвара и Доспат-Батак-Пещера, предаде репортер на  Радио „Фокус“ – Пазарджик . На места пътните настилки са мокри. Повече автомобили се движат в посока Пазарджик и Пещера. В дефилето има опасност от падащи камъни, като рисковите участъци са сигнализирани със съответните пътни знаци. Патрули на „Пътна полиция“ са разположени на изхода на Велинград и на входа на Батак. \r\nАлбена ЖИЛЕКОВА", "date": "2019.05.06", "title": "Пазарджик: Натоварено е движението в двата планински пътни участъка Велинград-Варвара и Доспат-Батак-Пещера"}
{"url": "http://www.focus-news.net/news/2019/05/06/2654488/", "text": "Футбол: Намаляват заплатите в Манчестър Юнайтед .В договорите на играчите има клауза, според която ако не се класират за Шампионската лига, възнагражденията им ще бъдат намалени с 25%. Бъдещето на Давид де Хеа остава неясно. Шефовете са му дали срок до 12 май да даде последния си отговор на предложението им. Ако не приеме предложената заплата, може да се наложи да напусне клуба.", "date": "2019.05.06", "title": "Спорт: Намаляват заплатите в Манчестър Юнайтед след проваления сезон"}
{"url": "http://www.focus-news.net/news/2019/05/06/2654485/nezavisimaya-gazeta-izrael-se-gotvi-za-nay-losh-stsenariy-ot-ivitsata-gaza.html", "text": "Израел се готви за най-лош сценарий от Ивицата Газа, пише руският вестник  “Независимая газета“ .  \r\nНачалото на свещения месец Рамазан беше засенчено от масивното влошаване на ситуацията около Ивицата Газа. Миналия уикенд палестинската групировка  „Ислямски джихад“ демонстрира намерението си да използва сурови методи в \"разговора\" с Израел, изстрелвайки над 600 ракети към територията на еврейската държава на 4 и 5 май. Израелските власти обявиха подготовката за следващите фази на операцията. Наблюдателите не изключват, че зад атаките стои друг основен враг на Израел - Иран: значителна част от доходите на групировката, се смята, че са получени от Техеран. \r\nИзраелският кабинет по сигурността нареди на Армията да продължи да нанася удари върху Газа в отговор на ракетните изстрелвания и да се подготви за други фази на конфликта. \"Израелският кабинет за сигурност нареди на Армията да продължи да нанася удари и да се подготви за следващите фази,\" каза пресслужбата на израелското правителство. \"Най-висок приоритет се дава на сигурността на държавата и нейните граждани.\" \r\nСпециално внимание към ситуацията около Газа се отделя още на фона на парламентарните избори в Израел: властите очакваха, че ще има провокации в предизборния период. Изборите обаче минаха  сравнително спокойно. Настоящият кръг на въоръжено противопоставяне с палестинските радикали почти съвпада с Деня на независимостта на Израел - 8 май и подготовката за началото на конкурса Евровизия - 14 май. Също миналата седмица в Кайро бе насрочен кръг от преговори между палестинските фракции за дългосрочно примирие. \r\nГоворителят на израелската полиция Мики Розенфелд заяви, че на 4-5 май палестинците са изстреляли повече от 600 ракети към територията на еврейската държава, 150 от тях са били прихванати от системата за противовъздушна отбрана „Железен купол“. \"35 ракети избухнаха в гъсто населени райони, в резултат на което бяха убити трима израелци\", пише Розенфелд в социалната мрежа „Туитър“. В същото време пресслужбата на Армията отбелязва, че в отговор те са ударили около триста военни цели на фракциите, които контролират Ивицата Газа. Така сред атакуваните обекти армейската пресслужба описа „няколко тунела и подземна инфраструктура на бойци, военни лагери, складове, оръжейни цехове и ракетни пускови установки”. \r\nВероятно основната цел на израелците е групировката „Ислямски джихад“ - най-нежелаещата да преговаря сила в крайбрежния анклав. Al Jazeera, цитирайки Министерството на здравеопазването на Газа, отбелязва, че 22 палестинци са загинали при израелските нападения, а други 146 са били ранени. \r\nЦелта на палестинците е очевидно да получат отстъпки от Израел, които ще позволят сключването на мирно споразумение с максимално възможната издръжка за палестинската съпротива. Това следва от изявлението на един от палестинските командири. Той, говорейки при условие за анонимност, каза в разговор с арабската преса, че фракциите в Газа \"навлязоха във фаза на война с израелската окупация\" и \"няма да се оттеглят, докато не бъде отменена блокадата, наложена на сектора преди 13 години\". Според него процесът на преговори между египетските парламентаристи и емисарите на „Хамас“ и „Ислямски джихад“ все още не е доказал своята ефективност. \"Израел отхвърли всички условия, предложени от съпротивата\", каза командирът. \r\nЕврейската държава постепенно смекчи позицията си в разговора с фракциите на Газа (главно с „Хамас“): Израел дори одобри траншовете на катарски пари в анклава. Палестинците обаче далеч не смекчават условията си. Те искат пристанище в Газа и доставката на хуманитарна помощ без ултиматуми под формата на разоръжаване. \r\nДанните за финансовите връзки на „Ислямски джихад“ и Иран дават основание на израелските експерти да твърдят, че властите на Ислямската република стоят зад новата ескалация около ивицата Газа. Така бившият ръководител на Съвета за национална сигурност на Израел, бившият ръководител на Дирекция за военни разузнавателни изследвания Яков Амидрор, вярва, че интересът на Техеран е да тласне Израел към нова голяма операция в Газа чрез ескалиране на ситуацията. Това според бившия офицер от разузнаването ще развърже ръцете на Ислямската република в Сирия. Планът на Техеран е, че „Израел трябва да съсредоточи вниманието си върху Газа и да няма сили да се бори с формирането на иранска  военна машина в Сирия, заключава Амидрор.  Юлиян Марков", "date": "2019.05.06", "title": "„Независимая газета“: Израел се готви за най-лош сценарий от Ивицата Газа"}
{"url": "http://www.focus-news.net/news/2019/05/06/2654489/pleven-vazstanoveno-e-dvizhenieto-po-pat-i-3-balgarene-obnova.html", "text": "Възстановено е движението по път I-3 Българене – Обнова. Това съобщиха от пресцентъра на  Агенция „Пътна инфраструктура“ .", "date": "2019.05.06", "title": "Плевен: Възстановено е движението по път I-3 Българене – Обнова"}
{"url": "http://www.focus-news.net/news/2019/05/06/2654464/mkd-makedoniya-stevo-pendarovski-parvo-shte-podpishe-nepodpisanite-zakoni-ot-georgi-ivanov.html", "text": "Пендаровски обяви, че първото нещо, което ще бъде направено след встъпването му в длъжност е, че ще подпише указите за непубликуваните закони, които бяха върнати в парламентарна процедура от настоящия президент Георги Иванов и ще посредничи между правителството и опозицията, за да се намери по-бързо решение относно статута на Специализираната прокуратура, пише македонското електронно издание  “МКД“  . \r\n„Законът за социалната защита все още не е подписан и това е голям срам. Освен това ще се опитам да се свържа с Християн Мицковски, лидер на ВМРО-ДПМНЕ, и да помогна за намиране на обща основа, за да се приеме законът за прокуратурата и да се реши бъдещето на Специализираната прокуратура ”, заяви Пендаровски пред поддръжниците му пред щаба на СДСМ. \r\nТой добави, че има яснота за бъдещите членове на кабинета си, но и че има някои имена, които обмисля дали да наеме за свои сътрудници.  Юлиян Марков", "date": "2019.05.06", "title": "„МКД“ (Македония): Стево Пендаровски първо ще подпише неподписаните закони от Георги Иванов"}
{"url": "http://www.focus-news.net/news/2019/05/06/2654492/evropeyski-izbori-2019-kandidatat-za-evrodeputat-ot-gerb-i-sds-andrey-kovachev-shte-provede-sreshti-s-grazhdani-v-razlichni-rayoni-na-sofiya-na-7-may.html", "text": "Кандидатът за евродепутат Андрей Ковачев ще проведе серия от срещи в различни райони на София на 7 май. Това съобщиха от пресцентъра на  ГЕРБ . Първо кандидатът за евродепутат ще посети центъра за хора със зрителни увреждания и фабрика за производство на филтри за климатични системи, където работят хора със зрителни проблеми. Производственото предприятие се намира в столичния квартал Люлин, бул. \"Европа\" № 138. Срещата ще се състои в 10.00 часа По-късно Андрей Ковачев ще проведе среща в  8 ДКЦ и ще присъства на открита приемна за граждани в Северен парк. Събитието е с начален час 12.00 часа. Aндрей Ковачев ще разговаря и с жители на село Мрамор от 13.00 часа в центъра на селото. В 18.30 часа Андрей Ковачев ще проведе среща с представители на бизнеса от район Красно село. В събитието ще участва и кандидатът за евродепутат Илия Лазаров. Срещата ще се състои в ОКИ-Красно село от 18.30 часа.", "date": "2019.05.06", "title": "Европейски избори 2019: Кандидатът за евродепутат от ГЕРБ и СДС Андрей Ковачев ще проведе срещи с граждани в различни райони на София на 7 май"}
{"url": "http://www.focus-news.net/news/2019/05/06/2654482/georgi-lapchev-kmet-na-tsarevo-v-denya-na-hrabrostta-s-gordost-tryabva-da-si-spomnim-che-sme-balgari.html", "text": "В Деня на храбростта всеки с гордост трябва да си спомни, че е българин. Това каза за празничното предаване „За честта и славата на България“ на  Радио „Фокус“  кметът на Община Царево Георги Лапчев по повод 6 май – Деня на българската армия и Гергьовден. “Ние сме достойни и смели българи, трябва да бъдем горди от този факт и да си спомним кои сме, защото пределите на Европа наистина може да са много по-големи от България, но Родината е най-свидното. Гергьовден е един от дните, в които трябва наистина да си помислим дали не е време вече тези, които са напуснали пределите на държавата ни, да се върнат у нас, защото да бъдеш българин е призвание“, обясни Георги Лапчев. По думите му сякаш с времето българите забравят, че заслужават по-достойна позиция като отношение на сцената на Европа. Той призова тези, които са извън пределите на страната да направят стъпки в правилната посока и да се върнат в България.  \r\nВеселка ИВАНОВА", "date": "2019.05.06", "title": "Георги Лапчев, кмет на Царево: В Деня на храбростта с гордост трябва да си спомним, че сме българи"}
{"url": "http://www.focus-news.net/news/2019/05/06/2654496/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.05.06", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/05/06/2654498/blagoevgrad-natovaren-e-trafikat-po-glaven-pat-e-79-v-uchastaka-mezhdu-simitli-i-oblastniya-grad-v-posoka-sofiya.html", "text": "Натоварен е трафикът по главен път Е-79 в участъка между Симитли и Благоевград в посока София. Това съобщи слушател на  Радио „Фокус“ – Пирин . По думите му изминаването на разстоянието от село Железница до Благоевград отнема около 25 минути. \r\nДенис НИКИФОРОВ", "date": "2019.05.06", "title": "Благоевград: Натоварен е трафикът по главен път Е-79 в участъка между Симитли и областния град в посока София"}
{"url": "http://www.focus-news.net/news/2019/05/06/2654490/plovdiv-s-tarzhestvena-tseremoniya-asenovgrad-otbelyaza-denya-na-hrabrostta-i-praznika-na-balgarskata-armiya.html", "text": "С тържествена церемония Асеновград отбеляза Деня на храбростта и празника на Българската армия – 6 май. Това съобщиха за  Радио „Фокус“ – Пловдив  от отдел „Връзки с обществеността“ на Общината. В 11.00 часа на площада в Асеновград, в присъствието на кмета на общината д-р Емил Караиванов, бе приета почетната рота на Военно формирование 24490 от началника на щаба подполковник Кирил Байлов. След това с тържествена церемония под звуците на химна на Република България бе издигнато националното знаме. На събитието присъстваха народният представител Манол Генов, заместник-кметът инж. Петър Бояджиев, секретарят на Община Асеновград инж. Петър Иванов, председателят на Общински съвет- Асеновград, общински съветници и архиерейския наместник стафрофорен свещеноиконом Йордан Георгиев. \r\nПразникът продължи с народно веселие с оркестър „Славяни” и на площада се изви Гергьовденско хоро под звуците на традиционния български фолклор.", "date": "2019.05.06", "title": "Пловдив: С тържествена церемония Асеновград отбеляза Деня на храбростта и празника на Българската армия"}
{"url": "http://www.focus-news.net/news/2019/05/06/2654499/veliko-tarnovo-balgarskata-asotsiatsiya-po-biologichna-rastitelna-zashtita-tarsi-dobrovoltsi-za-opazvane-na-kestenite.html", "text": "Българската асоциация по биологична растителна защита търси доброволци за опазване на кестените във Велико Търново, съобщават от  асоциацията . В град Велико Търново има над 150 кестенови дървета, чиято средна възраст е 50 години. Всички те са застрашени от измиране поради масовото разпространение на кестеновия листоминиращ молец – Cameraria ohridella. От асоциацията са  определили най-подходящите точки за наблюдение и са осигурили феромони и уловки за наблюдение развитието на популацията от кестенов листоминиращ молец на територията на град Велико Търново. Желанието им е през следващите четири месеца (май–август) да се  проследи развитието и степента на поражения, които неприятелят нанася в различните части на града. Това ще позволи да се изготви най-добрата стратегия, за да опазване на кестените в града. „За да можем да свършим това се нуждаем от доброволци, които ще поемат наблюдението и ще записват резултатите от тях по изготвена от нас методика. Това не би отнело повече от един час седмично. Ако желаете да се включите в опазването на кестеновите дървета в град Велико Търново изберете най-удобната за вас точка от таблицата и се свържете с нас“, призовават от Българската асоциация по биологична растителна защита. Те съобщават,че през месеците септември и октомври ще се организира доброволческа акция за да се съберат, извозят и унищожат опадалите кестенови листа. Това ще ограничи до минимум зимуващите какавиди и улесни работата по спасяването на кестените през 2020 година.", "date": "2019.05.06", "title": "Велико Търново: Българската асоциация по биологична растителна защита търси доброволци за опазване на кестените"}
{"url": "http://www.focus-news.net/news/2019/05/06/2654495/evropeyski-izbori-2019-emil-radev-i-deputati-ot-gerb-prisastvaha-na-tarzhestvata-s-koito-varna-otbelyaza-6-may.html", "text": "Варненският евродепутат и кандидат за член на ЕП от листата на ГЕРБ Емил Радев и народните представители от ГЕРБ Павел Христов, Владимир Вълев и вицеадмирал Пламен Манушев присъстваха на тържествата, с които морската столица отбеляза Деня на храбростта и празника на българската армия. Това съобщиха от пресцентъра на  ПП ГЕРБ . По традиция на площад „Св. Св. Кирил и Методий” се събраха множество граждани. Сред тях бяха и председателят на Общинския съвет Тодор Балабанов и общински съветници от ГЕРБ, представители на местни и държавни институции. \r\nС празничен водосвет и благославяне на бойните знамена от Варненския и Великопреславски митрополит Йоан започна 6-ти май - Гергьовден, Ден на храбростта и празник на българската армия. Церемонията, организирана от Военноморските сили и Варненската и Великопреславска митрополия, продължи с шествие до Паметника на приморци, загинали в Сръбско-българската война. Там бе отслужена заупокойна молитва и бяха поднесени венци и цветя с военен ритуал.", "date": "2019.05.06", "title": "Европейски избори 2019: Емил Радев и депутати от ГЕРБ присъстваха на тържествата, с които Варна отбеляза 6 май"}
{"url": "http://www.focus-news.net/news/2019/05/06/2654486/otets-velizar-golev-hram-sv-georgi-selo-cherniche-bog-chuva-nashite-molitvi.html", "text": "Бог чува нашите молитви. Това каза за  Радио „Фокус“ – Пирин  отец Велизар Голев, свещеник в храм „Св. Георги“, село Черниче, Община Симитли. Той отправи послание по случай празника на свети Георги. „Моето послание към слушателите и читателите на  Радио „Фокус“  е да бъдат здрави и успешни. Нека са изпълнени с любов и семейно разбирателство“, пожела отец Велизар Голев. По думите му в този ред на мисли е важно хората да се опитат да бъдат близо до Бога. „Когато се опитваме да бъдем близо до Бога – Бог отговаря на нашите молитви като често пъти и той пребъдва с нас. По този начин всичко, което искаме в молитва ще ни бъде дадено. Така бидейки всички заедно и заедно с Бога, както самият той казва и обещава на своите апостоли, че там където са двама или трима събрали се в негово име – там ще бъде и той с тях. Искам да кажа, че на тези светли празници, когато ние сме всички заедно и сме се събрали с една идея, тогава Бог чува нашите молитви и изпълнява това, което желаем“, посочи отец Велизар Голев.  \r\nТой коментира, че е необходимо да знаем, че това, което искаме трябва да бъде за наша полза и за ползата на хората, които са около нас. „Не може да искаме различни материални неща, които често пъти влизайки в храма си пожелаваме и ги чакаме една ли не като излезем от храма да ни чакат отвън. Преди всичко човек, когато има вярата, тогава той има и ценностите, които са ценности както за него, така и за хората около него. Когато ние сме далеч от храма – тези ценности биват заглушавани по един или друг начин. Тогава те не могат да се нарекат ценности за хората, които са около нас“, заяви отец Велизар Голев. \r\nДенис НИКИФОРОВ", "date": "2019.05.06", "title": "Отец Велизар Голев, храм „Св. Георги“ - село Черниче: Бог чува нашите молитви"}
{"url": "http://www.focus-news.net/news/2019/05/06/2654503/pazardzhik-natovareno-e-dvizhenieto-po-patya-belovo-pazardzhik-plovdiv.html", "text": "Натоварено е движението по пътя Белово – Пазарджик – Пловдив, предаде репортер на  Радио „Фокус“ – Пазарджик . Повече автомобили се движат в посока Пазарджик и автомагистрала „Тракия“. Засилено е присъствието на „Пътна полиция“. Пътни патрули са разположени на входа и изхода на дефилето Велинград – Варвара, на входа на Пазарджик след село Звъничево и на изхода на областния град в посока Пловдив. Пътните настилки ма места са мокри. \r\nАлбена ЖИЛЕКОВА", "date": "2019.05.06", "title": "Пазарджик: Натоварено е движението по пътя Белово – Пазарджик – Пловдив"}
{"url": "http://www.focus-news.net/news/2019/05/06/2654491/papa-frantsisk-tryabva-da-badem-vnimatelni-v-postavyaneto-na-etiketi-na-drugite.html", "text": "Днес трябва да бъдем внимателни в поставянето на етикети на другите хора. Това каза папа Франциск в словото си по време на среща с католическата общност в Раковски, предаде репортер на  Радио „Фокус“ – Пловдив . Представители на католическата общност в Раковски се обърнаха към папа Франциск с думите: „Вие, наследникът на Св. Петър, сте тук сред нас, за да лекувате нашите сърца и да помогнете на очите ни да гледат с вярата и любовта. Благодарим Ви, че ни посетихте. Присъствието Ви в България е благодат за нас“. Светият отец получи икона като подарък от католическата общност. \r\nОт своя страна, папа Франциск заяви: „Днес сме изпаднали в момент на прилагателните, на етикетите. Този човек е такъв, онзи – онакъв, и т.н. А Бог не иска това. Човекът е личност, човекът е образ божий. А само Бог може да слага прилагателни. Това се отнася също и за тези, които се занимават със сплетни. Колко лесно до нас стигат клюките, винаги лепваме някакви етикети на хората. Трябва да преминем от културата на прилагателните към културата на съществителните. Този, който обича, не си губи времето, за да се оплаква. Той винаги вижда нещо конкретно, което може да направи. Песимистите никога нищо добро не правят, те рушат всичко. Когато си мисля за песимиста, се сещам за една хубава торта, на която той слага оцет и съсипва всичко. Песимистите съсипват всичко, докато любовта винаги отваря вратите. Господ е един нелечим оптимист, винаги се стреми да ни води напред“, посочи папа Франциск и подчерта, че оптимистът е мъж или жена, който създава надежда в обществото. \r\nЦветана ТОНЧЕВА", "date": "2019.05.06", "title": "Папа Франциск: Трябва да бъдем внимателни в поставянето на етикети на другите"}
{"url": "http://www.focus-news.net/news/2019/05/06/2654502/moskovskiy-komsomolets-mnozinstvoto-ot-rusnatsite-iskat-rusiya-da-slozhi-kray-na-voennata-operatsiya-v-siriya.html", "text": "Мнозинството от руснаците искат Русия да сложи край на военната операция в Сирия, пише руският вестник  “Московский Комсомолец . \r\n55% от руснаците смятат, че Кремъл трябва да сложи край на военната операция в Сирия, както се вижда от резултатите от анкетата на Левада център. В същото време половината от гражданите на страната (51%) подкрепят политиката на Русия в Сирия. През август 2017 г. 49% от анкетираните подкрепиха прекратяването на военното участие на Русия в сирийската криза. \r\nВоенната операция в Сирия се провежда от есента на 2015 г. През декември 2017 г. руското ръководство реши да намали значително руската група в тази страна от Близкия изток. Президентът Владимир Путин обяви поражението на \"най-ефективната група от терористи\" с помощта на въоръжените сили на Русия. \r\nЗаслужава да се отбележи, че темата за военното присъствие в Сирия се обсъжда не само в Русия, но и в САЩ. През февруари тази година, висшия американски генерал Джоузеф Вотел, който ръководи борбата срещу „Ислямска държава“ в Сирия, изрази категорично несъгласие с решението на Доналд Тръмп да изтегли американските войски от Сирия, съобщи военният кореспондент на CNN Барбара Стар.  Генералът предупреди, че е твърде рано да се говори за победа над терористичните групи в Сирия.  \r\nПо-рано американският ветеран Патрик Бюканън публикува в своя блог статия: \"Тръмп ще продължи ли да обещава да изтегли войските от Сирия?\" В тази статия бившият съветник на президента Ричард Никсън се иронизира тези, които твърдят, че изтеглянето на американския контингент от Сирия ще бъде победа Владимир Путин. Ако САЩ напуснат сирийската игра, Русия ще понесе тежестта на войната с ислямистите, твърди Бюканън. \r\nРезултатите от последното руско проучване, в което повече от половината граждани се изказаха срещу участието на страната в сирийския конфликт, може косвено да покаже, че руснаците все повече се страхуват от сценария, описан от Бюканън. \r\nОт друга страна, авторите на изследването отбелязват спад в интереса на руския народ към сирийския конфликт като такъв. 48% от руснаците проследяват събитията без специално внимание, като внимателно наблюдават събитията в Сирия, едва 13% от отговорилите. \r\nОколо 6% от анкетираните смятат, че военната операция в Сирия може да се превърне в „нов Афганистан” за Русия, 31% смятат, че такова развитие е „много вероятно”. 16% от участниците в изследването са убедени, че подобен сценарий е нереалистичен.  Юлиян Марков", "date": "2019.05.06", "title": "„Московский Комсомолец“ : Мнозинството от руснаците искат Русия да сложи край на военната операция в Сирия"}
{"url": "http://www.focus-news.net/news/2019/05/06/2654493/kardzhali-hramov-praznik-chestva-tsentralnata-tsarkva-v-grada-sv-georgi-pobedonosets.html", "text": "Храмов празник чества централната църква в града „Св. Георги Победоносец“, предаде от Кърджали кореспондентът на  Радио „Фокус“ . От сутринта църквата се пълни с миряни, дошли на празничната литургия и през целия ден се стичат богомолци от града и района.  \r\nТова е първата църква на беломорските бежанци, които пристигат в Кърджали след балканските войни. Те намират в околностите на града две места, където в развалини от няколко века стоят две църкви – край село Резбарци и до сегашния оловно-цинков завод. На Гергьовден те излизат на открито на поляните до двата разрушени параклиса и прекарват целия ден закичени с клонки и цветя, гощавайки се с курбан и сладкиши. Бежанците пристигат през 1923 година и имат нужда от постоянно място за черкуване. Инициативата да се изгради голяма нова църква близо до новостроящия се квартал с къщи на бежанците е на военния свещеник отец Георги Стоянов, дошъл в Кърджали с войската при освобождението на града, сочат данни от архивите. Строежът започва през лятото на 1926 г. с пожертвувания на гражданите и с помощта на Кърджалийска градска Община, други общини от окръга, Светия Синод на Българската православна църква и на Момчилградската окръжна постоянна комисия. През есента 1928 г. храмът е осветен от епископ Харитон. Иконостасът и дърворезбата са на художника Филип Филипов, а останалите стенописи и иконите – на художника Георги Желязков.  \r\nПрез социалистическия период тук служи младият свещеник-дисидент Благой Топузлиев, екстрадиран от властите и служил до смъртта си в Българската православна църковна община в Ню Йорк, посмъртно награден от президента с орден „За гражданска заслуга” – първа степен, за приноса си за развитието и укрепването на гражданското общество, на демократичните институции и защитата на човешките права и свободи в България. Преди и известно време след промените в България през 1990 г. свещеник на църквата е отец Иван Бонев, друг известен кърджалийски дисидент, кореспондент на BBC и Радио „Свободна Европа“. Той емигрира в Барселона, където основава Първата българска православна църковна община в каталунската столица и е назначен като ставрофорен иконом от църковните власти в България. На негово място идва в Кърджали през 1998 г. отец Петър Гарена. С негови усилия църквата се обновява и благоустроява, кубетата биват позлатени и се създава Енорийски център за училище по богословие за деца. Църквата е обявена за паметник на културата с местно значение. \r\nДарина ДЕЕНИЧИНА", "date": "2019.05.06", "title": "Кърджали: Храмов празник чества централната църква в града „Св. Георги Победоносец“"}
{"url": "http://www.focus-news.net/news/2019/05/06/2654494/papa-frantsisk-normalno-e-semeynite-dvoyki-da-se-karat-no-ne-tryabva-da-zavarshvat-denya-s-voyna.html", "text": "Нормално е семейните двойки да се карат, но не трябва да завършват деня с война. Това каза папа Франциск в словото си по време на среща с католическата общност в Раковски, предаде репортер на  Радио „Фокус“ – Пловдив . Светият отец отправи послание към семейните двойки. „Там, където има мрак, буря и трудности, Господ казва: „Мир вам“. И не само го казва, а създава мир. Винаги съм казвал на брачните двойки да не се карат, но дори и да го правят, това не е чак такъв проблем, защото е нормално хората да се ядосват. Понякога се случва и по-сериозно скарване, дори и чинии хвърчат. Не е проблем и това, стига да се помирят преди да свърши денят. Никога не завършвайте деня с война. Защото студената война на следващия ден е много опасна“, обясни папа Франциск и заяви, че един жест на любов е достатъчен, за да има мир в семейството. „Църквата е майка, а майките отговарят на въпросите на децата си с майчиното си сърце. Такава майка е и църквата – припознава нашите проблеми и ги решава. Тя е майка, която ни приема такива, каквито сме дори и с нашите грехове. Не ви ли се струва прекрасно да имаме една такава майка? Затова никога не трябва да се отдалечаваме от църквата. Защото колкото повече се отдалечаваме, толкова повече образът на църквата ще се превръща в мащеха“, каза още папа Франциск и подчерта, че църквата е дом, ключът за който винаги стои на вратата. \r\nЦветана ТОНЧЕВА", "date": "2019.05.06", "title": "Папа Франциск: Нормално е семейните двойки да се карат, но не трябва да завършват деня с война"}
{"url": "http://www.focus-news.net/news/2019/05/06/2654505/evropeyski-izbori-2019-kandidatat-za-chlen-na-evropeyskiya-parlament-ot-listata-na-gerb-emil-radev-beshe-gost-na-pratsznika-na-selo-stefanovo.html", "text": "Нека с. Стефаново се радва на повече млади хора, на благоденствие и добри дни, пожела кандидатът за член на Европейския парламент от листата на ГЕРБ Емил Радев, който бе гост на празника на добричкото село, заедно с народните представители вицеадмирал Пламен Манушев и Даниела Димитрова, съобщиха от пресцентъра на  ГЕРБ . Сред гостите на тържеството бяха и зам.-областните управители Красимир Николов и Живко Желязков и председателят на Общинския съвет на община Добричка Пламен Станчев. \r\n„Бъдете здрави и нека помним славните дела на българските войни, изпълнили дълга си в името на родината”, пожела вицеадмирал Манушев, който е и областен координатор на ГЕРБ-Добрич. Той приветства жителите на селото по повод празника им, който съвпада с Гергьовден и Деня на храбростта и българската армия.  \r\nКметът на Стефаново и общински ръководител на ГЕРБ в община Добричка Марин Хаджийски запозна гостите с европейските проекти, реализирани в селото. „Европейската солидарност е ценна подкрепа за местния бизнес и реална възможност за благоустрояване в малките населени места. Чрез Програмата за развитие на селските райони през 2016 г. в селото ни бе изграден общностен център, в който получават рехабилитация и грижи около 40 деца. Социалният център е сред първите четири в страната и обслужва деца от всички 68 села в общината”, сподели Хаджийски. Той изтъкна още, че с проекти по ПУДООС в селото са изградени фитнес на открито, беседка за зелено училище, както и съоръжения за игра в двора на детската градина. „С грижа за децата и младите хора в Стефаново чрез местната инициативна група се осигуриха средства и за детска площадка”, припомни Хаджийски. \r\nЕмил Радев изрази увереност, че с подкрепа за ГЕРБ на предстоящите избори България ще запази европейските перспективи, които й гарантират повече средства за обновяване на инфраструктурата и за развитие на конкурентоспособен бизнес. \r\nПо-късно Емил Радев посети Етнографската къща в Добрич, където бяха възродени обичаите, характерни за големия християнски празник Гергьовден. „Нека и занапред да пазим традициите, чрез които българщината се е съхранила през вековете”, пожела кандидатът за евродепутат и при посещението си в с. Люляково, община Ген. Тошево, чиито жители отбелязаха 6 май със събор.", "date": "2019.05.06", "title": "Европейски избори 2019: Кандидатът за член на Европейския парламент от листата на ГЕРБ Емил Радев беше гост на празника на село Стефаново"}
{"url": "http://www.focus-news.net/news/2019/05/06/2654507/sofiya-normalno-se-osashtestvyava-dvizhenieto-po-avtomagistralite-trakiya-i-hemus.html", "text": "Към момента трафикът по автомагистралите \"Тракия\" и \"Хемус\" се осъществява нормално и без затруднения. На главния път от Калотина движението е слабо. Това съобщиха от пресцентъра на  ОДМВР - София . Водачите да шофират внимателно и без рискови маневри, тъй като мократа пътна настилка създава предпоставки за образуване на аквапланинг. В района на Витиня има лека мъгла.", "date": "2019.05.06", "title": "София: Нормално се осъществява движението по автомагистралите \"Тракия\" и \"Хемус\""}
{"url": "http://www.focus-news.net/news/2019/05/06/2654504/sport-izpisaha-iker-kasiyas-vse-oshte-ne-e-yasno-dali-shte-igrae-futbol.html", "text": "Футбол: Изписаха Икер Касияс от болницата след прекаран инфаркт и безкръвна сърдечна операция. Животът му е вън от опасност, но все още не се знае дали ще може да продължи да играе футбол. След две седмици испанецът навършва 38 години, а наскоро поднови договора си с Порто за още 1+1 години. Самият той обаче не е наясно дали ще се завърне обратно на терена. В следващите две седмици му е предписана пълна почивка, като единствените позволени му натоварвания са разходките по плажа до къщата му, която е на брега на Атлантическия океан.", "date": "2019.05.06", "title": "Спорт: Изписаха Икер Касияс, все още не е ясно дали ще играе футбол"}
{"url": "http://www.focus-news.net/news/2019/05/06/2654506/kyustendil-patnite-nastilki-v-oblastta-sa-mokri-na-mesta-vidimostta-e-namalena.html", "text": "Движението по път I-6 Кюстендил – Радомир от км 43+300 до км 64+800 в участъка от границата между областите Кюстендил и Перник до разклона за село Върба се осъществява в една лента. Това съобщиха за Радио „Фокус“ – Пирин от Областно пътно управление – Кюстендил. Причината е машинно подравняване на банкети, оформяне на окопи, изкоп под ограничителни системи, в двете направления. Временната организация на движението се регулира с пътни знаци, за срок до 17 май. Движението се осъществява в една лента поради извършване на аварийно-възстановителни дейности по обрушване на ската по третокласен път 107 в участъка село Пастра – Рилски манастир от км 27+575 до км 27+825. Ограничава се движението за кратки периоди от 10 минути и се регулира със светофарна уредба и при необходимост от сигналисти. Пътните настилки в Кюстендилска област са мокри, на места видимостта е намалена.  \r\nОт Областно пътно управление – Кюстендил отправят апел към водачите на моторни превозни средства да шофират със съобразена с условията скорост и да спазват правилата за движение. \r\nДенис НИКИФОРОВ", "date": "2019.05.06", "title": "Кюстендил: Пътните настилки в областта са мокри, на места видимостта е намалена"}
{"url": "http://www.focus-news.net/news/2019/05/06/2654508/evropeyski-izbori-2019-kandidatat-za-evrodeputat-ot-gerb-marin-zahariev-poseti-devin-na-gergyovden.html", "text": "На Гергьовден кандидатът за евродепутат от ГЕРБ Марин Захариев посети Девин, където се организира традиционен празник, съобщиха от пресцентъра на  ПП ГЕРБ .   \r\nВ програмата бяха включени изяви на фолклорни и танцови състави, футболен турнир на градския стадион, а на обед бе раздаден курбан за здраве.  \r\nЗахариев поздрави с празника – Гергьовден за християните и Адрелес за мюсюлманите, всички присъстващи. „Няма по-добра възможност да сме заедно с веселие и родопската гайда, да гледаме как възрастните предават на децата обичаите, традицията за водата и събуждането на природата за нов живот. А в Родопите след Гергьовден вече започва и стопанската година“, каза Захариев и пожела на всички здраве, късмет и благоденствие. \r\n„В днешния ден всички православни вярващи почитаме един от най-светлите и най-хубавите празници - Свети Георги Победоносец. Неслучайно той е избран за национален празник на Република България като ден на храбростта и на българската армия. Георгьовден също така се почита от всички животновъди. Празниците са били винаги символ на обединение, те ни свързват и не бива да ни разделят. Те ни карат да вярваме, че доброто е по-силно от злото и любовта е по-силна от омразата. Нека и занапред в сърцата и душите ни да има само добро, да сме градивни и позитивни. Нека всички да бъдем здрави и добри, да се обичаме и да си прощаваме“, пожела кметът на Девин Красимир Даскалов.  \r\nОсвен Захариев, гости на празника бяха народният представител д-р Красимир Събев, зам.-кметът Владимир Солаков, председателят на ОбС Руси Чаушев и общински съветници ГЕРБ.", "date": "2019.05.06", "title": "Eвропейски избори 2019: Кандидатът за евродепутат от ГЕРБ Марин Захариев посети Девин на Гергьовден"}
{"url": "http://www.focus-news.net/news/2019/05/06/2654501/ia-borba-s-gradushkite-protivogradovi-vazdeystviya-sa-izvarsheni-v-pazardzhik-stara-zagora-sliven-i-plovdivsko.html", "text": "Извършени са противоградови въздействия на териториите на Пазарджик, Стара Загора, Сливен и село Голям Чардак, Пловдивско. Това съобщиха за  Агенция „Фокус“  от  Изпълнителна агенция „Борба с градушките“ . Най- голямо количество градушка е отчетено в село Българене, Плевенска област. От агенцията уточниха, че това е извън територията, която се защитава с тяхно съоръжение. \r\nТеодора ПАТРОНОВА", "date": "2019.05.06", "title": "ИА „Борба с градушките“: Противоградови въздействия са извършени в Пазарджик, Стара Загора, Сливен и Пловдивско"}
{"url": "http://www.focus-news.net/news/2019/05/06/2654510/maykal-pompeo-sasht-sa-obezpokoeni-ot-pretentsiite-na-rusiya-kam-severniya-morski-pat.html", "text": "Съединените щати разглеждат Северния морски път като международни води и се притесняват от действията на Русия по отношение на този транспортен коридор, заяви държавният секретар на САЩ Майкъл Помпео, който говори във финландския град Рованиеми на заседание на Арктическия съвет на равнище министри на външните работи, цитиран от  TACC . \r\n\"Ние сме загрижени за претенциите на Русия към международните води на Северния морски път, включително нови планове за неговата връзка с Китайския морски път на коприната \", заяви шефът на американската дипломация. Според него \"по Северния морски път Москва неправомерно изисква други страни да искат разрешение да преминат, пропускайки чужди кораби с руски пилоти под заплаха от използване на военна сила и потапяне на тези, които не изпълняват това изискване. \"\" Тези провокативни действия са част от модела на агресивно  поведение на Русия в Арктика \", заяви американският външен министър. \r\nГоворейки на 1 март 2018 г., с послание към Федералното събрание на Русия, президентът Владимир Путин каза, че Северният морски път ще бъде \"ключът към развитието на руската Арктика, регионите на Далечния изток\". Според държавния глава Русия е изправена пред задачата да го превърне в наистина глобална, конкурентоспособна транспортна артерия и да увеличи трафика на товари с 10 пъти от 2025 до 80 милиона тона годишно. През 1991 г. Северният морски път е отворен за международен превоз, но в официалните документи на Русия той се определя като \"исторически установената национална транспортна комуникация\". Дължината на трасето  е 5.6 хил. км, като този маршрут е почти два пъти по-къс от други морски пътища от Европа до Далечния изток.  Юлиян Марков", "date": "2019.05.06", "title": "Майкъл Помпео: САЩ са обезпокоени от претенциите на Русия към Северния морски път"}
{"url": "http://www.focus-news.net/news/2019/05/06/2654513/afp-maykal-pompeo-osadi-agresivnoto-povedenie-na-rusiya-i-kitay-v-arktika.html", "text": "САЩ ще засилят присъствието си в Арктика, за да контролират \"агресивното поведение\" на Китай и Русия в богатия на ресурси регион, заяви в понеделник държавният секретар на САЩ Майк Помпео, цитиран от  AFP . \r\nГоворейки преди преговорите във Финландия между осемте арктически държави, Помпео предупреди, че \"регионът е станал арена на световната сила и конкуренция\" благодарение на огромните си залежи от петрол, газ, минерали и рибни запаси. \r\nТой осъди опитите на Китай, който има статут на наблюдател в Арктическия съвет, да се разглежда като \"близо до Арктика\", позовавайки се на опасенията на Пентагона, че Китай се стреми да установи постоянно присъствие в полярния регион, включително чрез разполагането на подводници като противодействие на ядрени атаки. \r\n\"Има само арктически държави и неарктически държави. Не съществува трета категория и да се твърди друго няма правна стойност\", каза той, добавяйки, че дейностите на Китай в региона трябва да бъдат внимателно наблюдавани. \r\n\"Моделът на агресивно поведение на Китай навсякъде другаде ще покаже как се отнася към Арктика\", каза той. \r\nПомпео също отхвърли руските териториални претенции за нови, по-бързи търговски пътища, които се отварят през региона заради топенето на лед. \r\n\"В Северния морски маршрут Москва вече неправомерно изисква от другите държави да искат разрешение за преминаване, изисква руските морски пилоти да бъдат на борда на чуждестранни кораби и заплашва да използва военна сила, за да потопи онези, които не изпълняват\", каза Помпео. \r\n\"Тези провокативни действия са част от модел на агресивно руско поведение в Арктика.\" \r\nПомпео каза, че САЩ ще засилят сигурността и дипломатическото си присъствие в Арктика, отчасти чрез военни учения, засилено военно присъствие и чрез възстановяване на американския ледоразбиващ флот. \r\n\"Само защото Арктика е място на дивата природа не означава, че тя трябва да стане място на беззаконие\", каза той. \r\nПо-рано Русия заяви, че стремежът на Москва към военно и икономическо развитие в Арктика не е заплаха за други страни. \r\n\"Ние не правим нищо друго освен да гарантираме сигурността на страната. Всичко, което правим в Арктика, е насочено към това и само към това. Ние не заплашваме никого,\" каза външният министър Сергей Лавров на арктически форум в Санкт Петербург миналия месец. \r\nВ рамките на Арктическия съвет Помпео ще се срещне и със Сергей Лавров, за да обсъдят Венецуела. \r\nСлед това държавният секретар на САЩ ще продължи европейската си обиколка с посещения във Великобритания, Германия и Гренландия.  Юлиян Марков", "date": "2019.05.06", "title": "AFP: Майкъл Помпео осъди агресивното поведение на Русия и Китай в Арктика"}
{"url": "http://www.focus-news.net/news/2019/05/06/2654512/evropeyski-izbori-2019-kandidatat-za-evrodeputat-ot-gerb-ivelina-vasileva-shte-uchastva-v-sreshta-na-tema-ekologiya-i-turizam-v-kavarna.html", "text": "Кандидатът за евродепутат от листата на ГЕРБ и СДС Ивелина Василева ще участва в среща на тема “Екология и туризъм”, съобщиха от пресцентъра на  ПП ГЕРБ . На събитието ще присъстват и народните представители вицеадмирал Пламен Манушев и Даниела Димитрова.На срещата са поканени представители на туристическия бранш и природозащитни организации.  \r\nФорумът ще се проведе от 10.00 ч. в конферентната зала на хотел “Отдих” в Каварна.", "date": "2019.05.06", "title": "Европейски избори 2019: Кандидатът за евродепутат от ГЕРБ Ивелина Василева ще участва в среща на тема „Екология и туризъм“ в Каварна"}
{"url": "http://www.focus-news.net/news/2019/05/06/2654511/aktsenti-v-sutreshniya-blok-dobro-utro-balgariya-na-radio-fokus-na-7-may.html", "text": "Прозападният кандидат на управляващата македонска коалиция Стево Пендаровски, както го определиха световните медии, спечели изборите за президент в западната ни съседка. Как ще се отрази това на отношенията между България и Северна Македония? По този и други въпроси ще разговаряме с д-р Боби Бобев, бивш посланик в Албания и Косово.  \r\nАпостолическото пътуване на папа Франциск под мотото „Мир на Земята\" продължава в Северна Македония, където Негово Светейшество ще посети мемориала на Майка Тереза, родена и израснала в Скопие, и ще отправи молитва в присъствието на различни религиозни лидери. Какво каза папа Франциск на българите, какви послания отправи главата на Римокатолическата църква към света? С коментар по темата в сутрешния блок  „Добро утро, България“  на  Радио „Фокус“  очаквайте Борислав Цеков, преподавател по църковно право.  \r\nШествие под мотото „Да спасим пчелите и пчеларите\" се проведе преди дни в Плевен, с участие на пчелари от цялата страна. На 8 май  земеделският министър Румен Порожанов свиква Консултативния съвет по пчеларство. Какви спешни въпроси трябва да бъдат решени - темата ще коментираме с кмета на Община Тутракан и пчелар Димитър Стефанов. Пчеларите във Варненско коментират, че в региона все още не са констатирани масови измирания на пчелни семейства, както в някои други области, но се страхуват, че такива тепърва предстоят. Според тях продължава да се извършва неконтролируемо пръскане с пестициди на много места в областта. Повече по темата ще научим от репортаж на колегата ни във Варна Бояна Атанасова.  \r\nТрета година пътуващото читалище „Бащино огнище“ посещава различни кътчета на България. Интересни факти ще ни разкаже колегата Денис Никифоров от  Радио Фокус - Пирин . Започнете деня информирани! Тези и още теми – в „Добро утро, България“ от 06.00 до 10.00 часа на 7 май, с водещ Елеонора Чолакова.", "date": "2019.05.06", "title": "Акценти в сутрешния блок „Добро утро, България“ на Радио „Фокус“ на 7 май"}
{"url": "http://www.focus-news.net/news/2019/05/06/2654515/evropeyski-izbori-2019-vodachat-na-listata-na-gerb-i-sds-za-evropeyskite-izbori-mariya-gabriel-shte-poseti-sliven-na-7-i-8-may.html", "text": "Водачът на листата на ГЕРБ и СДС за европейските избори Мария Габриел ще посети Сливен на 7 и 8 май, съобщиха от  ПП ГЕРБ . Тя ще бъде придружена от народния представител от ГЕРБ и областен ръководител на партията Десислава Танева. \r\nВ 18.00 ч. на 7 май /вторник/ Мария Габриел и кандидатът за евродепутат Камен Костов ще се срещнат с пчелари от Сливен и региона. Ще бъдат дискутирани бъдещите политики на ЕС за премахване на пречките, с които се сблъскват пчеларите и преработвателите на пчелни продукти, новите екологични мерки, свързани с опрашването, както и контрола върху вноса на пчелни продукти от трети страни. Срещата с производители на мед и пчелни продукти ще се проведе в конферентната зала на хотел „Централ“. \r\nНа 8 май /сряда/ от 10.00 ч. Мария Габриел ще се включи в официалната церемония по откриване на XXI Националния фестивал на детската книга, която ще се проведе във фоайето на Драматичен театър „Стефан Киров”.  \r\nФестивалът се провежда ежегодно през месец май. Организира се от Регионална библиотека \"Сава Доброплодни\" – Сливен с подкрепата на Министерство на културата, Национален център за книга към Министерството на културата, Община Сливен, Областна администрация - Сливен, Агенцията за българите в чужбина, Ротари клуб - Сливен, издателства и др. Гости на Фестивала са автори, издатели, книгоразпространители, библиотечни специалисти от България и чужбина и много деца. \r\nВ 11.00 часа водачът на листата на ГЕРБ и СДС Мария Габриел и кандидатът за евродепутат Камен Костов ще проведат среща с представители на IT сектора. Ще се обсъждат въпроси, свързани с дигиталната епоха и политиките на ЕС. Срещата ще се проведе в конферентната зала на хотел „Централ“.", "date": "2019.05.06", "title": "Европейски избори 2019: Водачът на листата на ГЕРБ и СДС за европейските избори Мария Габриел ще посети Сливен на 7 и 8 май"}
{"url": "http://www.focus-news.net/news/2019/05/06/2654516/pregled-na-mezhdunarodnite-novini-do-18-chasa-agentsiya-fokus.html", "text": "Европейският комисар по разширяването Йоханес Хан приветства избирането на Стево Пендаровски за нов президент на Северна Македония, отбелязвайки, че преговорите за присъединяване към ЕС с балканската страна ще започнат през юни, пише електронното издание на гръцкия вестник  Kathimerini . \r\nВ социалната мрежа „Туитър“  Хан написа, че очаква с нетърпение да продължи сътрудничеството с властите в Северна Македония  \"по програмата за реформи на ЕС с оглед на миналогодишните заключения на Съвета, определящи пътя към започване на преговори за присъединяване през юни 2019 г.\" \r\n\"Северна Македония може да разчита на продължаващата подкрепа на ЕС за перспективата си за присъединяване към ЕС, който по този начин отговаря на силните европейски стремежи на нейния народ\", пише той. \r\nСкопие направи голяма крачка към осигуряването на присъединяване към НАТО и ЕС, като ратифицира споразумение с Атина за промяна на името на бившата югославска република в Северна Македония. \r\nПендаровски, кандидатът на лявоцентристкото правителство, който прие промяната на името, ще замести напускащия президент Георги Иванов, консерватор, който се противопостави на сделката, коментира изданието. \r\n*** Върховният представител по въпросите на външните работи и сигурността на Европейския съюз Федерика Могерини остава единственият посредник в диалога между Белград и Прищина. и Франция, заяви нейният говорител Мая Коциянчич, цитиран от македонското електронно издание  „Локално“ . \r\nТя казва, че приветства всеки ангажимент в подкрепа на диалога, подпомаган от ЕС, включително възможна нова среща, и изтъква, че Могерини изпълнява мисията си. \r\n„Нашите контакти продължават. Например Върховният представител ще участва в среща на лидерите в рамките на процеса Бърдо-Бриони в Тирана на 8 и 9 май. Тя е готова отново да призове за диалог. Ясно е също така, че правителството на Косово трябва да премахне митата, за да даде възможност за бързо подновяване на диалога“, каза Коциянчич. \r\nГоворейки за проведената в Берлин среща на върха, Коциянчич подчерта, че тази среща дава възможност за неформален обмен на мнения, които са открити и честни. \r\n„На срещата беше даден важен сигнал за ангажимента на двете държави-членки, Германия и Франция, заедно с други, за продължаване на диалога между Белград и Прищина с по-голяма заинтересованост, каза Коциянчич. \r\n*** Бившият президент на Каталуния Карлес Пучдемон, който избяга от Испания през 2017 г. след опита за отделяне на Каталуния, може да се яви на европейските избори този месец, обяви мадридски съд в понеделник, като отмени решението на избирателния съвет, предава  AFP . \r\nГоворител на съда заяви, че Пучдемон ще може да се кандидатира, както и Тони Комин и Клара Понсати, които бяха в регионалното правителство по време на опита за отцепване и също избягаха от Испания. Те също не бяха допуснати до евроизборите. \r\n*** Министърът на културата на Македония подаде оставка, пише македонското електронно издание  “МКД“ . \r\nСпоред официалните информации министърът е подал оставка по здравословни причини, като неговото оттегляне не е свързано с обявената „чистка“ след изборите и той е информирал премиера, че след изборите ще се оттегли. \r\nВъпреки многобройните публични критики към Годишната програма за култура, Адеми смята, че е работил за насърчаване на културната политика в страната. Той заяви, че е работил прозрачно и е насърчавал служителите независимо от политическата партия, към която принадлежат. \r\nАдеми подчерта, че министерската позиция в културата за партията „Алтернатива“ (бившото крило на БЕСА), водена от Африм Гаши се запазва и според Адеми, Гаши ще се срещне със Заев през следващите дни. \r\nВ продължение на почти две години двама министри са се сменили в областта на културата. Адеми зае тази позиция на мястото на Робърт Алагьозовски, който сега е национален  координатор за култура.  \r\n*** Пендаровски обяви, че първото нещо, което ще бъде направено след встъпването му в длъжност е, че ще подпише указите за непубликуваните закони, които бяха върнати в парламентарна процедура от настоящия президент Георги Иванов и ще посредничи между правителството и опозицията, за да се намери по-бързо решение относно статута на Специализираната прокуратура, пише македонското електронно издание  “МКД“  . \r\n„Законът за социалната защита все още не е подписан и това е голям срам. Освен това ще се опитам да се свържа с Християн Мицковски, лидер на ВМРО-ДПМНЕ, и да помогна за намиране на обща основа, за да се приеме законът за прокуратурата и да се реши бъдещето на Специализираната прокуратура ”, заяви Пендаровски пред поддръжниците му пред щаба на СДСМ. \r\nТой добави, че има яснота за бъдещите членове на кабинета си, но и че има някои имена, които обмисля дали да наеме за свои сътрудници. \r\n*** В началото на седмицата курсът на турската лира (т.л.) надхвърли психологическата граница от 6 т.л. за един долар, информира електронното издание на вестник  „Джумхуриет” .  \r\nТова става за пръв път през последните 9 месеца. Причините са външни и вътрешни. Външните са предизвикани от напрежението в търговските отношения на САЩ с Китай. Вътрешните са породени от напрегнатото очакване за решението на Висшия избирателен комитет относно възраженията на управляващата партия за резултатите от кметските избори в Истанбул, включително и искането те да бъдат касирани. Заедно с новите изявления на президента на САЩ Доналд Тръмп за вдигане на митата за китайски стоки, разменният курс на щатския долар скочи на равнището от 1 $ = 6.04 т.л. Към 14.30 часа котировките са 1 $= 6.0270 т.л. Разменният курс на еврото е 6.7560 т.л., посочва още „Джумхуриет”. \r\n*** САЩ ще засилят присъствието си в Арктика, за да контролират \"агресивното поведение\" на Китай и Русия в богатия на ресурси регион, заяви в понеделник държавният секретар на САЩ Майк Помпео, цитиран от  AFP . \r\nГоворейки преди преговорите във Финландия между осемте арктически държави, Помпео предупреди, че \"регионът е станал арена на световната сила и конкуренция\" благодарение на огромните си залежи от петрол, газ, минерали и рибни запаси. \r\nТой осъди опитите на Китай, който има статут на наблюдател в Арктическия съвет, да се разглежда като \"близо до Арктика\", позовавайки се на опасенията на Пентагона, че Китай се стреми да установи постоянно присъствие в полярния регион, включително чрез разполагането на подводници като противодействие на ядрени атаки. \r\n\"Има само арктически държави и неарктически държави. Не съществува трета категория и да се твърди друго няма правна стойност\", каза той, добавяйки, че дейностите на Китай в региона трябва да бъдат внимателно наблюдавани. \r\n\"Моделът на агресивно поведение на Китай навсякъде другаде ще покаже как се отнася към Арктика\", каза той. \r\nПомпео също отхвърли руските териториални претенции за нови, по-бързи търговски пътища, които се отварят през региона заради топенето на лед. \r\n\"В Северния морски маршрут Москва вече неправомерно изисква от другите държави да искат разрешение за преминаване, изисква руските морски пилоти да бъдат на борда на чуждестранни кораби и заплашва да използва военна сила, за да потопи онези, които не изпълняват\", каза Помпео. \r\n\"Тези провокативни действия са част от модел на агресивно руско поведение в Арктика.\" \r\nПомпео каза, че САЩ ще засилят сигурността и дипломатическото си присъствие в Арктика, отчасти чрез военни учения, засилено военно присъствие и чрез възстановяване на американския ледоразбиващ флот. \r\n\"Само защото Арктика е място на дивата природа не означава, че тя трябва да стане място на беззаконие\", каза той. \r\nПо-рано Русия заяви, че стремежът на Москва към военно и икономическо развитие в Арктика не е заплаха за други страни. \r\n\"Ние не правим нищо друго освен да гарантираме сигурността на страната. Всичко, което правим в Арктика, е насочено към това и само към това. Ние не заплашваме никого,\" каза външният министър Сергей Лавров на арктически форум в Санкт Петербург миналия месец. \r\nВ рамките на Арктическия съвет Помпео ще се срещне и със Сергей Лавров, за да обсъдят Венецуела. \r\nСлед това държавният секретар на САЩ ще продължи европейската си обиколка с посещения във Великобритания, Германия и Гренландия.", "date": "2019.05.06", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/05/06/2654517/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Повишена е опасността от падащи камъни в Кресненското дефиле и прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти и сигнали за паднали камъни, които да са затруднявали трафика по републиканската пътна мрежа. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич.  Движението по пътя София – Кулата в участъка от изхода на Благоевград до тунела при село Железница, от км 366+000 до км 370+000, се осъществява с повишено внимание поради ремонтни дейности. Участъкът е обозначен с пътни знаци. От Областно пътно управление-Благоевград отправят апел към водачите на моторни превозни средства да шофират със съобразена с условията скорост и да спазват правилата за движение. \r\nИнтензивен е трафикът при входните и изходните точки на областния град. Натоварено е движението на кръговите кръстовища по бул. „Васил Левски“ и „Св. св. Кирил и Методий“. До този момент няма възникнали тежки пътни инциденти. Градският транспорт се движи по разписание.  \r\nДенис НИКИФОРОВ", "date": "2019.05.06", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2019/05/06/2654518/evropeyski-izbori-2019-andrey-novakov-v-selo-koprivets-vizhdam-smisala-ot-rabotata-ni-parite-ot-es-stigat-do-vseki-chovek.html", "text": "В село Копривец виждам смисъла от работа ни - парите от Европейския съюз (ЕС) да стигнат до всеки човек и да влязат в най-малките села. Надявам се да продължите в същия дух и да се възползвате от всяка възможност за  финансиране“. Това каза кандидатът за евродепутат от листата на ГЕРБ и СДС за изборите за Европейски парламент Андрей Новаков, който заедно с колегата си Ева Майдел се срещна този следобед с жителите на село Копривец (Община Бяла), съобщиха от пресцентъра на  ПП ГЕРБ . Заедно с тях бяха Пламен Нунев – областен координатор на ГЕРБ – Русе и народен представител, колегите му Светлана Ангелова и Андриан Райков, кметът на Община Бяла Димитър Славов, председателят на Общински съвет – Бяла Мариан Антонов, общински съветници и др. \r\n„Ние сме тези, които заставаме с лицата си да ви кажем какво сме свършили и се борим за Вашето доверие“, добави Новаков и подчерта стореното от Ева Майдел като евродепутат по отношение значителното намаление на таксите върху парични преводи в държавите от Европейския съюз.  \r\nКандидатите за евродепутати се запознаха с изграждането на спортна и предстоящото строителство на стрийт фитнес площадка в населеното място.  \r\nКметът Емил Георгиев обясни, че разчита на висока активност по време на евроизборите на 26 май, тъй като по време на предходния вот през 2014 години тук е отчетен най – висок резултат за ГЕРБ в Община Бяла. \r\n„Поставяме си за цел 3-те милиарда, за които се пребори Андрей Новаков, да влязат в българската икономика и да достигнат до всяко едно място – Копривец, Бяла, Русе, за да може младите хора да останат тук. Тези, които са в чужбина, нека се завърнат, но за да стане това, трябва да има нов път, стрийтфитнес площадка и много други неща, които да подобрят условията за живот в селата“, каза пред събралите се жители на Копривец Ева Майдел.  \r\n„Работили сме със сърце и душа за България и за развитието й. Търсим Вашата подкрепа с номер 12 в бюлетината, за да продължим започнатото и след 26 май“, отбеляза в заключение Ева Майдел. \r\nПо – късно бе посетено и беленското село Дряновец, където при срещата в пенсионерския клуб кметът Тихомир Йорданов изрази своята благодарност към евродепутатите за активната им работа досега. Чрез Програмата за развитие на селските райони в населеното място също са реализирани проекти с европейски средства, посочи той.", "date": "2019.05.06", "title": "Европейски избори 2019: Андрей Новаков: В село Копривец виждам смисъла от работата ни - парите от ЕС стигат до всеки човек"}
{"url": "http://www.focus-news.net/news/2019/05/06/2654520/yeni-safak-varhovniyat-izboren-savet-na-turtsiya-razgleda-iskaneto-na-psr-za-novo-provezhdane-na-izborite-v-istanbul.html", "text": "Върховният изборен съвет на Турция започна в понеделник да разглежда искането на партията на президента Реджеп  Тайип Ердоган за отмяна и повторно провеждане на местни избори в Истанбул, пише англоезичното издание на турския вестник  Yeni Safak .  \r\nОсновната опозиционна Републиканска народна партия (СНП) спечели в столицата Анкара и Истанбул за първи път от 25 години на местните избори на 31 март. \r\nУправляващата Партия на справедливостта и развитието на Ердоган и нейните коалиционни партньори призоваха за повторно гласуване в Истанбул, като се позоваха на нередности, които са повлияли на резултата. Страните също са подали жалби за отмяна на резултатите в два истанбулски района, Буюкчекмедже и Малтепе, по същите твърдения. \r\nВъпреки че тези жалби са внесени преди седмици, Върховният избирателен съвет (ВИС) нареди частични и пълни преброявания в Истанбул. Новият кмет на Истанбул Екрем Имамоглу встъпи в длъжност миналия месец с приключването на преброяванията. \r\nВ междинните си решения ВИС нареди на районните избирателни длъжностни лица да инспектират съответните избирателни секции. Прокурорите също започнаха разследване за  нередности, за които държавната агенция Anadolu agency заяви, че 43 служители са свързани с мрежата на намиращия се в САЩ проповедник Фетулла Гюлен, за когото Анкара казва, че е отговорен за опита за преврат от 2016 г. \r\nМакар да няма информация кога ВИС може да вземе решение по висящите жалби, съветът трябва да обяви решението си до сряда. Представителят на ПСР в Съвета Реджеп Йозел каза, че партията се надява на решение в понеделник. \r\nОсвен това Йозел каза, че ПСР е подновила обжалването пред ВИС, за да забрани участието в изборния процес на лица, освободени чрез правителствени постановления след опита за преврат от юли 2016 г., за да могат да гласуват. По-рано ВИС отхвърли подобен призив от ПСР, но Йозел каза, че съветът е бил \"в противоречие с предишните решения\". \r\nПотенциалното повторно провеждане на избори в Истанбул първоначално беше насрочено за 2 юни, но ВИС може да избере по-късна дата, ако реши за тяхното ново провеждане.  Юлиян Марков", "date": "2019.05.06", "title": "Yeni Safak: Върховният изборен съвет на Турция разгледа искането на ПСР за ново провеждане на изборите в Истанбул"}
{"url": "http://www.focus-news.net/news/2019/05/06/2654509/gl-as-d-r-iglika-mishkova-gergyovdenskite-obredi-i-obichay-do-golyama-stepen-se-spazvat-i-dnes.html", "text": "Гергьовденските обреди и обичай до голяма степен се спазват и днес. Това каза за празничното предаване „За честта и славата на България“ на  Радио „Фокус“  гл. асистент д-р Иглика Мишкова – етнолог от Института за етнография и фолклористика – БАН по повод празника. В някои краища на България денят след Гергьовден се нарича Вранинден и на него жените не трябват да работят, за да не изкълват враните зърното им. В други краища се чества денят Ранополия, обясни тя, като уточни, че така се е казвала сестрата на светеца, която се почита против суша. Това е деня, в които момичетата и девойките изпълняват обичай за дъжд, разказа етнологът. По думите й на днешния ден много хора излизат рано сутринта и измиват лицата си с роса за здраве. Обредите, които са свързани с надеждата за изцеление са устойчиви, добави гл. асистент д-р Иглика Мишкова. „Гергьовден е един от празниците, които събират семействата преди да се отдадат изцяло на стопанската дейност в градините. Днешният празник е посветен не само на един светец и войн, покровител не само на овчарите и стадата, но и  на българската армия. Задължително му се отдава почит. Не напразно на днешния ден освен тържествата в селищата и големите събори имаме военни паради. Свети Георги е като че ли най-силен и най-популярен в българската традиция“, обясни тя. Иглика Мишкова каза още, че на днешния празник се отправят молитви към свети Георги за помощ и подкрепа за спокойна стопанска година. Тя пожела на всички празнуващи да бъдат здрави и да споделят празника с близките си хора.", "date": "2019.05.06", "title": "Гл. ас. д-р Иглика Мишкова: Гергьовденските обреди и обичай до голяма степен се спазват и днес"}
{"url": "http://www.focus-news.net/news/2019/05/06/2654521/komandirat-na-vms-kontraadmiral-mitko-petev-do-12-yuni-shte-ima-doklad-s-reshenie-otnosno-izbora-na-izpalnitel-na-porachkata-za-dvata-mnogofunktsionalni-patrulni-koraba.html", "text": "До 12 юни тази година ще има доклад с решение относно избора на изпълнител на поръчката за двата многофункционални патрулни кораба за нуждите на Военноморските сили (ВМС). Оттам нататък предстоят стъпки, които ще бъдат предприети в посока подписване на договор с изпълнителя. Това каза в интервю за  Радио „Фокус“ – Варна  командирът на Военноморските сили контраадмирал Митко Петев. Той припомни, че към момента има получени предложения с оферти, технически и ценови предложения от три фирми. Техническите предложения бяха отворени на 22 април, а на 29 май ще бъдат разгледани ценовите предложения. „До тогава ще сме завършили с оценката на техническите предложения, които се съдържат в подадените оферти, както и оценката на индустриалното сътрудничество и интегрираната логистична поддръжка. След отварянето на ценовите предложения и вземане на решение за най-изгодната оферта, ще бъде предоставен и доклад до Министерския съвет, който ще бъде одобрен и от заместник-министър-председателя по обществения ред и сигурността и министър на отбраната господин Красимир Каракачанов“, обясни още контраадмирал Петев. \r\nТой коментира също, че пред Военноморските сили стои една основна задача, която е формулирана в тяхната мисия изключително точно – защита на морския суверенитет на България и на националните интереси в морските пространства, като при изпълнението на тази мисия се решават значителен брой допълнителни задачи, свързани както с изграждане на Военноморските сили, така и с обезпечаването с необходимата техника. По думи на командира на ВМС самият факт, че в момента се провежда процедура по избор на изпълнител на проект за придобиване на два многофункционални модулни патрулни кораби показва, че тези задачи трябва да се решават комплексно. Според него успоредно с това нивото на бойната подготовка и готовността на корабите да изпълняват своята задача са друг важен приоритет. „Колкото и добре да бъде изградена една морска стратегия, един оперативен план, в случай, че не сме постигнали достатъчно изграден професионализъм на море, то изпълнението на тази мисия, се поставя под въпрос. Към момента мога да кажа, че организационният манталитет, който е наследен, доразвит и съхранен от българските военни моряци, е насочен именно към тази посока – да поддържат техниката в готовност. Дотолкова, доколкото това зависи от тях, да увеличават дните си на море, да участват съгласно най-високите стандарти за провеждане на морски операции в съюзен и коалиционен формат, воденето на своята ежедневна подготовка да обвързват с дейностите с другите видове въоръжени сили“, каза още контраадмирал Петев.  \r\nТой посочи, че успоредно с това е много важно и попълването на Военноморските сили с личен състав, тъй като това е една изключително сериозна дейност, свързана както с популяризиране и повишаване на имиджа на Българската армия, така и с правилното разпределение на кандидатите на ключовите длъжности. „Не на последно място, приоритет за нас са също така и младите и бъдещи лидери на Военноморските сили, които се обучават във Военноморското училище. За пореден път те показват, че Флотът има своето бъдеще и то е гарантирано благодарение на това, че хората, които след време ще поемат щурвала на Военноморските сили, работят върху своето професионално изграждане и демонстрират високи лидерски и морални ценности“, посочи контраадмирал Митко Петев. \r\nДиана СТОЕВА", "date": "2019.05.06", "title": "Командирът на ВМС контраадмирал Митко Петев: До 12 юни ще има доклад с решение относно избора на изпълнител на поръчката за двата многофункционални патрулни кораба"}
{"url": "http://www.focus-news.net/news/2019/05/06/2654524/veliko-tarnovo-mokri-sa-patnite-nastilki-na-teritoriyata-na-oblastta-zaradi-prevalyavaniya-ot-dazhd-trafikat-e-intenziven.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Вали дъжд. Температурата е 18 градуса. Трафикът в последния от поредицата почивни дни е интензивен. Натоварено е движението по основните пътни артерии на територията на областта – София – Варна, Велико Търново – Русе и Прохода на Репубиката. До 20.00 часа е ограничено движението на камионите над 12 тона по автомагистралите (АМ) и най-натоварените пътища. За област Велико Търново забраната е в сила за пътя Русе – Велико Търново и п. в. „Коритна“ – Велико Търново – Шумен. Целта е повишаване на безопасността и увеличаване на пропускателната способност на републиканската мрежа. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица-Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.05.06", "title": "Велико Търново: Мокри са пътните настилки на територията на областта заради превалявания от дъжд, трафикът е интензивен"}
{"url": "http://www.focus-news.net/news/2019/05/06/2654522/anatoliya-todorova-istoricheski-muzey-svishtov-pametnikat-na-33-ti-svishtovski-polk-e-izgraden-s-dareniya-prez-1923-godina.html", "text": "Паметникът на 33-ти Свищовски полк е изграден с дарения на свищовлии през 1923 година. Това каза за  Радио „Фокус” – Велико Търново  Анатолия Тодорова, уредник в Исторически музей – Свищов. Тя посочи, че той се намира в двора на старата казарма – в близост до Часовниковата кула. Представлява стъпаловидна каменна пирамида, която завършва с пилон с четири мраморни плочи и два бронзови военни кръста за храброст, поставени в основата и в горната част на паметника. Паметникът е проектиран и изпълнен от Андрей Николов и Иван Лазаров. На първата плоча пише „ \r\nНяма по-свято наследство от това, да предадеш на потомците си едно славно минало и гордостта, че си умрял за Отечеството“. На втората плоча – „На героите от 33-ти Свищовски полк за свободата и величието ти умряха те МИЛА РОДИНО. Безсмъртният техен дух шепне завета им. Довършете светото дело потомци“. На третата плоча – „Поклон пред подвига Ви велик скъпи жертви. Напомняй „Дуб“ на потомците за тези славни дни. Пази я!“. На четвъртата – „На героите от 33-ти Свищовски полк 1886, 1912, 1913, 1915-1918 год. Там при Сливница, Драгоман, Пирот, Одрин, Чаталджа, Св. Никола, Царибор,Черний връх, Върбица, Дренова глава, Грамада, Злата, Арменохор, Петорак, Кенали, Калмак-Чалан и Дуб са вечните герои на падналите за родината свищовци“. Днес паметникът се намира на площад „Велешана“. \r\nТържественото му откриване е на 22 октомври 2005 година. Причина за преместването му е закриването на старото военно поделение. Надежда КРЪСТЕВА", "date": "2019.05.06", "title": "Анатолия Тодорова, Исторически музей – Свищов: Паметникът на 33-ти Свищовски полк е изграден с дарения през 1923 година"}
{"url": "http://www.focus-news.net/news/2019/05/06/2654523/pleven-gradushka-s-razmer-na-moneta-e-padnala-v-selo-kamenets.html", "text": "Градушка с размер на монета е паднала в село Каменец, съобщи читател на  Агенция „Фокус“ . Обилният валеж се е натрупал по дворовете на жителите на селото.", "date": "2019.05.06", "title": "Плевен: Градушка с размер на монета е паднала в село Каменец"}
{"url": "http://www.focus-news.net/news/2019/05/06/2654527/varna-dvama-dushi-sa-postradali-v-katastrofa-stanala-na-krastovishteto-na-bul-slivnitsa-i-ul-otets-paisiy.html", "text": "Двама души са пострадали в катастрофа, станала на кръстовището на бул. „Сливница“ и ул. „Отец Паисий“. Това съобщиха за  Радио „Фокус“ – Варна  от Пътна полиция. Инцидентът е станал около 16.00 часа днес следобед. Няма опасност за живота на пострадалите. Общо три пътни произшествия са регистрирани на територията на града от началото на деня. \r\nДиана СТОЕВА", "date": "2019.05.06", "title": "Варна: Двама души са пострадали в катастрофа, станала на кръстовището на бул. „Сливница“ и ул. „Отец Паисий“"}
{"url": "http://www.focus-news.net/news/2019/05/06/2654526/gd-granichna-politsiya-normalno-se-osashtestvyava-preminavaneto-prez-vsichki-kontrolno-propuskatelni-punktove.html", "text": "Нормално се осъществява преминаването през всички български гранични контролно-пропускателни пунктове, по данни към 18.00 часа. Това съобщиха от  Главна дирекция (ГД) \"Гранична полиция\" .", "date": "2019.05.06", "title": "ГД \"Гранична полиция\": Нормално се осъществява преминаването през всички контролно-пропускателни пунктове"}
{"url": "http://www.focus-news.net/news/2019/05/06/2654529/sport-dzheyms-forest-ot-seltik-e-izbran-za-igrach-nomer-edno-na-shotlandiya.html", "text": "Футбол: Джеймс Форест от Селтик спечели наградата за футболист номер 1 през сезон 2018-2019. Крилото на шампионите изпревари своя съотборник Калъм Макгрегър, който остана на второ място в класацията. Следващите позиции са заети от Райън Кент и Алфредо Морелош от Глазгоу Рейнджърс. \r\n27-годишният шотландски национал Форест има общо 22 гола през кампанията.", "date": "2019.05.06", "title": "Спорт: Джеймс Форест от Селтик е избран за играч номер едно на Шотландия"}
{"url": "http://www.focus-news.net/news/2019/05/06/2654531/predstoyashti-sabitiya-v-stranata-za-7-may-agentsiya-fokus.html", "text": "*** \r\nВ 6.30 часа премиерът Бойко Борисов ще изпрати папа Франциск от летище „София“ \r\n*** \r\nОт 10.00 часа в Аулата на Софийски университет \"Св. Климент Охридски\" ще се проведе церемонията по откриването на най-голямото студентско събитие в Европа - среща на борда на Европейския студентски съюз. Официални гости ще бъдат премиерът Бойко Борисов, министърът на образованието Красимир Вълчев Георг Георгиев, заместник-министър на външните работи, Николай Павлов – заместник-министър на младежта и спорта и др.  \r\n*** \r\nОт 15.15 часа в зала „Запад“ на Народното събрание ще се проведе среща на заместник-председателя на Народното събрание Явор Нотев с председателя на Комисията по бюджетни въпроси на Националния съвет на Общокитайското събрание на народните представители Шъ Яобин. \r\n*** \r\nОт 16.00 часа часа в зала „Запад“ на Народното събрание ще се проведе среща на председател на Комисията по бюджет и финанси Менда Стоянова с председателя на Комисията по бюджетни въпроси на Националния съвет на Общокитайското събрание на народните представители Шъ Яобин. \r\n*** \r\nОт 09.00 часа 9 състав на Специализирания наказателен съд ще гледа делото за образуване и ръководене на организирана престъпна група срещу Димитър Д., Румен Д., Нецо Д. и Цветанка Д.  \r\n*** \r\nОт 09.30 часа в Представителството на ЕК ще се проведе конференция за европейското бъдеще на България. Лектори на събитието ще бъдат Херман Ван Ромпой – бивш министър-председател на Белгия и бивш председател на ЕС; Н. Пр. Ерик Рубин – посланик на Съединените щати в София; Росен Плевнелиев – президент на България в периода 2012-2017 г.; Филип Димитров – бивш министър-председател на България в периода 1991-1992г. и настоящ конституционен съдия и икономистът Красен Станчев. От 12.30 часа ще се проведе пресконференция на лекторите.  \r\n*** \r\nОт 10.00 часа в Националния пресклуб  на БТА ще се проведе пресконференция на тема: „Сърдечна недостатъчност – какво още можем да направим за нашите пациенти?“. \r\n*** \r\nОт 10.00 часа III състав на Специализирания наказателен съд ще гледа делото за участие в ръководство на организирана престъпна група срещу Ралица Л., Росен Ч., Пламен К. и Дияна П.  \r\n*** \r\nОт 10.00 часа 8-и състав на Софийски градски съд ще заседава по делото срещу Николай Ненчев (чл. 282, ал. 3 НК) \r\n*** \r\nОт 10.30 часа 20-и състав на Софийски градски съд ще заседава по делото срещу Йоан Матев за убийството в Борисовата градина (чл. 116 НК) \r\n*** \r\nОт 11.00 часа в Северното фоайе на Народното събрание ще бъде открита фотоизложбата „Хора за хората: България и Швейцария“. \r\n*** \r\nОт 11.00 часа в Националния пресклуб на БТА ще бъде представен Годишният доклад за икономическото развитие и политики в България на икономистите на БАН. \r\n*** \r\nОт 11.00 часа в Резиденцията на посланика на Италия на ул. „Цар Освободител“ № 11 ще се проведе пресконференция по повод италианският фестивал, който ще се проведе в София и други градове на страната през май и юни. \r\n*** \r\nОт 12.00 часа в Софийска градска художествена галерия ще се състои пресконференция за изложбата „Йозеф Куделка: Изгнания“. \r\n*** \r\nОт 13.00 часа IХ състав на Специализирания наказателен съд ще заседава по делото за образуване и ръководене на организирана престъпна група срещу Гроздан Т., Иван П., Калоян Г., Емил К., Стефан Е., Виктория К., Александър Н., Венцислав Й., Милко В. и Милчо А.  \r\n*** \r\nОт 13.30 часа Х състав на Специализирания наказателен съд ще заседава по делото за образуване и ръководене на организирана престъпна група срещу Андрей З., Исам Н., Салем С., Салем А., Мария Г., Владица Н. и Ивайло Г. \r\n*** \r\nОт 13.30 часа XIII състав на Специализирания наказателен съд ще гледа производство по чл. 65 НПК ( задържане под стража в досъдебното производство и в производството по ЗЕЕЗА) срещу Живко Щ. \r\n*** \r\nОт 17.30 часа в зала „София“ на Столична библиотека на площад „Славейков“ ще бъде открита тематична изложба „Европа“ със стари пощенски картички и албуми от цяла Европа от колекциите на проф. Михаил Неделчев. \r\n*** \r\nВ 19.00 часа в Руския културно-информационен център ще се състои прожекция на новия руски филм \"Т-34\". \r\n*** \r\nОт 17.30 часа в Регионалния исторически музей ще бъде открита изложбата „Хората, които победиха войната“. \r\n*** \r\nОт 11.00 часа, на ул. „Петко Каравелов“ ще бъде открита паметна плоча на полк. Георги Д. Генчев. От 16.30 часа във Военен клуб – Бургас ще бъде открита изложба на документи и книги, свързани с историята на полка, представена от директора на дирекция „Регионален държавен архив“ – Бургас. В 18.00 часа ще започне церемония по поднасяне на венци и цветя пред Войнишкия паметник. \r\n*** \r\nОт 15.00 часа на площад „Тройката“ ще се проведе състезанието по роботика „Robo Challenge Burgas”.  \r\n*** \r\nОт 16.30 часа във Военен клуб – Бургас ще бъде открита изложба на документи и книги, свързани с историята на полка, представена от директора на РД архив – Бургас. В 17.00 часа ще бъдат връчени наградите на победителите в националния конкурс „На мира в света“. В церемонията ще участват представители на художествените състави от Военен клуб – Бургас. Събитията са част от програмата за отбелязване на 130 години от създаването на 24-ти пехотен Черноморски полк. \r\n*** \r\nОт 18.00 часа започва церемонията по поднасяне на венци и цветя пред Войнишкия паметник. Събитието е част от програмата за отбелязване на 130 години от създаването на 24-ти пехотен Черноморски полк. \r\n*** \r\nОт 18.30 часа в залата на Културния дом на нефтохимика в Бургас ще започне благотворителен концерт под надслов „Цвети събира парички, за да бъде като всички“. \r\n*** \r\nОт 9.30 часа в ТД на НОИ ще се състои пресконференция във връзка с промените в пенсионното законодателство.  \r\n*** \r\nОт 16.00 часа в РБ „Пенчо Славейков“ ще бъде открита документална изложба, проследяваща историята на българската журналистика, подготвена от СБЖ и Държавния архив. Същата изложба ще бъде показана и в София.  \r\n*** \r\nОт 18.00 часа 60 творби на млади фотографи от Варна и Санкт Петербург ще бъдат представени в съвместна изложба, която ще бъде официално открита в галерията на Морско казино.  \r\n*** \r\nОт 18.00 часа в изложбена зала „Ателие Георги Велчев“ в Художествен музей Георги Велчев ще бъде открита изложбата на Александър Кръстев, Георги Кръстев и Цветан Кръстев със заглавие 3К. \r\n*** \r\nОт 10.30 часа на открита сцена ще се проведат пролетни дни на културата „Люлки полюлейки“ – пресъздаване на пролетни народни обичаи по повод 135 години от създаването на НЧ „Развитие-1884“. \r\n*** \r\nОт 18.00 часа на пл. „Георги Измирлиев“ ще се проведе 52-рата Лекоатлетическа щафетна обиколка на град Горна Оряховица, старт – финал Община Горна Оряховица.  \r\n*** \r\nОт 17.30 часа в Народно читалище „Йордан Йовков – 1870 г.“ ще бъде представена книгата „Възкресно жито“ от Георги Калчев. \r\n*** \r\nОт 18.00 часа в Огледална зала „Нели Божкова“ ще бъде открита Седмица на камерната музика с международно участие „Константин Илиев“ – Добрич 2019. \r\n*** \r\nОт 18.00 часа в Художествена галерия ще бъде представена книгата „Лус“ от Венцислав Рачев. \r\n*** \r\nОт 19.00 часа в Младежки център – Добрич ще се играе спектакълът  „Четири стаи“ на Клуб „Театър“. \r\n*** \r\nОт 14.00 часа в читалище „Братство“ ще се проведе Училищна панорама на професионалното образование.  \r\n*** \r\nОт 17.30 часа в експозиционна зала „Кутловица” ще бъде открит Пролетен салон на Дружеството на художниците „Тенец”. \r\n*** \r\nОт 16.45 часа ще бъдат поднесени цветя пред паметника на Константин Величков. След това от 17.00 часа в къща музей „Константин Величков“ традиционните Величкови дни ще бъдат открити със спектакъла „Мила родна картинка” на театрални формации от ЕГ „Бертолт Брехт” – Пазарджик. \r\n*** \r\nОт 11.00 часа в заседателната зала на общината ще  \r\nбъдат връчени дипломи на 17 дванадесетокласници от ПГПЧЕ-ПЛЕВЕН за  \r\nвладеене на немски език на ниво С1 по Европейската референтна рамка с участието на Георг Спартански и представители на Немско посолство. \r\n*** \r\nОт 18.00 часа в Арт зала на Регионална библиотека ще се състои мултимедиен спектакъл ,,Песни от военните години\". \r\n*** \r\nОт 10.00 часа в зала 12 26 наказателен състав на Районния съд ще гледа делото срещу Иван Б. и Анна К, държали и укривали заготовки на печати.  \r\n*** \r\nОт 13.00 часа в зала „Иван Спасов“ на АМТИИ „Проф. Асен Диамандиев“ ще се проведе лекция на Петко Танчев  на тема „Интерактивни технологии в дигиталните изкуства“. \r\n*** \r\nВ 13.00 часа в Комплекса за социални услуги \"Свети Георги\" ще бъде открита зона за хипотерапия за деца и пълнолетни с увреждания. \r\n*** \r\nОт 14.00 часа в зала 2 на Родопски драматичен театър „Николай Хайтов“ ще се проведе пресконференция по повод премиерата на спектакъла „Да бяхме окосили нещо!“. \r\n*** \r\nОт 18.30 часа в РБ „З. Княжески“ ще бъде представен документалният филм „Гражданинът Сис”. \r\n*** \r\nОт 18.30 часа в залата на трети етаж в НЧ „Св. Климент Охридски 1858“ ще се състои представяне на книгата „Откровение“ с автор Нина Пенчева. \r\n*** \r\nОт 19.00 часа в Оперния театър ще се състои концерт на Държавна опера-Стара Загора. ЕВРОПЕЙСКИ ИЗБОРИ 2019 \r\n*** \r\nВ 10.00 часа кандидатът за евродепутат от ГЕРБ и СДС Андрей Ковачев ще посети центъра за хора със зрителни увреждания и фабрика за производство на филтри за климатични системи, където работят хора със зрителни проблеми в кв. „Люлин“. По-късно Андрей Ковачев ще проведе среща в  8 ДКЦ и ще присъства на открита приемна за граждани в Северен парк. Събитието е с начален час 12.00 часа.  \r\n*** \r\nВ 13.00 часа в центъра на селото кандидатът за евродепутат от ГЕРБ и СДС Андрей Ковачев ще разговаря с жители. \r\n*** \r\nВ 18.00 часа в Районния съвет на БСП - Надежда кандидатът за евродепутат от БСП Иван Кръстев ще разговаря с представители на Обединението на жените социалистки в БСП. \r\n*** \r\nВ 18.30 в ОКИ-Красно часа кандидатът за евродепутат от ГЕРБ и СДС Андрей Ковачев ще проведе среща с представители на бизнеса от район „Красно село“. \r\n*** \r\nВ 13.00 часа в клуба на БСП кандидатът за евродепутат от БСП Петър Витанов ще разговаря с жителите на града.  \r\n*** \r\nВ 18.00 часа в читалището на града кандидатът за евродепутат от БСП Валери Жаблянов ще се срещне с обществеността.  \r\n*** \r\nВ 12.00 часа водачът на листата на БСП Елена Йончева и кандидатът за евродепутат Петър Витанов ще се срещнат с работещите в шивашка фирма в града. \r\n*** \r\nОт 18.00 часа, в парк „Никола Габровски“ кандидатите за евродепутати от листата на „БСП за България“  Деница Златева и Цветелина Пенкова ще участват в откриването на кампанията на „БСП за България“.  \r\n*** \r\nОт 10.00 часа в големия салон на читалище „Христо Ботев – 1898” кандидатът за евродепутат от ГЕРБ и СДС Андрей Новаков ще проведе среща с жители. \r\n*** \r\nОт 12.00 часа в салона на НЧ „Надежда – 1903” кандидатът за евродепутат от ГЕРБ и СДС Андрей Новаков ще разговаря с жители. \r\n*** \r\nОт 13.00 часа кметът на Община Видин Огнян Ценков ще проведе консултации за определяне съставите на подвижните секционни избирателни комисии (ПСИК) за произвеждане на изборите за членове на Европейския парламент от Република България на 26 май 2019 г.  \r\n*** \r\nОт 15.00 часа в салона на кметството кандидатът за евродепутат от ГЕРБ и СДС Андрей Новаков ще се срещне с жители.  \r\n*** \r\nОт 18.00 часа водачът на листата на ВМРО Ангел Джамбазки ще се срещне с жители на града в заведение на заведение „Бисер“ на бул. „Панония“. \r\n*** \r\nОт 18.00 часа в Конферентния център на Областната администрация кандидатът за евродепутат от ГЕРБ и СДС Андрей Новаков ще се срещне с жители на Видин.  \r\n*** \r\nОт 12.00 часа водачът на листата на ВМРО Ангел Джамбазки ще се срещне с жители на града пред бившето кино „Коларов“.  \r\n*** \r\nВ 10.30 часа в ресторант \"Фюжън\" кандидатът за евродепутат от БСП Деница Златева ще се срещне с обществеността. В 12.00 часа тя ще разговаря с жители на града в предизборната шатра на БСП на централната улица в Габрово. \r\n*** \r\nОт 15.00 часа във фирма „Бултраф“ ЕООД кандидатът за евродепутат от листата на „БСП за България“ Цветелина Пенкова ще се срещне с ръководството и работниците.  \r\n*** \r\nОт 16.00 часа в село Поликраище кандидатът за евродепутат от БСП Цветелина Пенкова ще се срещне с жителите на населеното място. \r\n*** \r\nВ 13.30 часа в клуба на БСП кандидатът за евродепутат от БСП Момчил Неков \r\nще разговаря с жителите на населеното място.  \r\n*** \r\nОт 10.00 часа в конферентната зала на хотел “Отдих” кандидатът за евродепутат от ГЕРБ Ивелина Василева ще участва в среща на тема „Екология и туризъм“. \r\n*** \r\nОт 10.00 часа кандидатите за евродепутати от ГЕРБ Ева Майдел, Лиляна Павлова и Йоана Йончева – Фильова ще посетят фирма за производство и бутилиране на зеолитна вода в Казанлък. \r\n*** \r\nОт 11.30 часа кандидатите за евродепутати от ГЕРБ Ева Майдел, Лиляна Павлова и Йоана Йончева – Фильова ще бъдат гости на Пенсионерски клуб „Тракийка“, където ще разговарят с членове на клуба, както и с кметове на населени места от общината. \r\n*** \r\nВ 14.30 часа в клуба на БСП кандидатът за евродепутат от БСП Момчил Неков ще се срещне с обществеността.  \r\n*** \r\nОт 16.00 часа, в залата на община Лясковец, кандидатът за евродепутат от листата на „БСП за България“ Деница Златева ще се срещне с граждани. \r\n*** \r\nОт 18.00 часа кандидатите за евродепутати от ГЕРБ Ивелина Василева и Жечо Станков ще се срещнат с жителите на града в залата на НЧ „Изгрев 1927“ . На срещата ще присъстват кметът на град Бургас и зам.-председател на ГЕРБ Димитър Николов, кметът на Обзор Христо Янев, общински съветници от партията.  \r\n*** \r\nОт 14.00 часа водачът на листата на ВМРО Ангел Джамбазки ще се срещне с жители на града в залата на Общината. \r\n*** \r\nВ 18.00 часа в Младежки дом кандидатът за евродепутат от БСП Велизар Енчев ще се срещне с обществеността.  \r\n*** \r\nВ 10.00 часа на централния градски площад кандидатът за евродепутат от БСП \r\nДимитър Данчев ще се срещне с жители на града.  \r\n*** \r\nОт 11.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще проведе среща-разговор с администрацията на фирма „Белла България“, ул. „Нестор Абаджиев“ 37. \r\n*** \r\nОт 12.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще се срещне с граждани на предизборната шатра на ГЕРБ в район „Тракия“, пред Търговски център „Форум“. \r\n*** \r\nОт 12.30 часа водачът на листата на ГЕРБ и СДС за предстоящите избори за членове на Европейския парламент Мария Габриел ще посети Народна библиотека „Иван Вазов“. \r\n*** \r\nОт 13.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще посети централната предизборна шатра на ГЕРБ в Пловдив, Главната, до площад „Стефан Стамболов“. От 14.00 часа тя ще се разходи по пешеходната Главна улица на Пловдив и среща с граждани. \r\n*** \r\nОт 15.00 часа водачът на листата на ГЕРБ и СДС за предстоящите избори за членове на Европейския парламент Мария Габриел ще се срещне с граждани на предизборната шатра на ГЕРБ в район „Северен“, от северната страна на Пешеходния мост.  \r\n*** \r\nВ 15.30 часа в \"Инфо 18 Център\" кандидатът за евродепутат от БСП Валери Жаблянов ще разговаря с жителите на града.  \r\n*** \r\nВ 18.00 часа в зала на НБ \"Иван Вазов\" кандидатите за евродепутат от БСП проф. Румен Гечев и Тодор Стоилов проведат среща с патриотични организации под  мотото \"Националната идея в ЕС\". \r\n*** \r\nВ 10.30 часа на пазара в града кандидатът за евродепутат от БСП Валери Жаблянов ще се срещне с граждани. По-късно, в 12.00 ч., той ще се срещне с работещи във фабрика \"Искра\".  \r\n*** \r\nВ 10.30 часа в клуба на БСП – Разград кандидатът за евродепутат от БСП Момчил Неков ще се срещне с жители на града.  \r\n*** \r\nВ 14.30 часа водачът на листата на БСП Елена Йончева и кандидатът за евродепутат Петър Витанов ще посетят ГКПП „Дунав мост“. В 15.30 ч., в парка на младежта в гр. Русе,  Йончева и Витанов  ще се срещнат с екоактивисти. В 17.30 часа в предизборната шатра на БСП на пл. Свобода Елена Йончева и Петър Витанов ще разговарят с жители на града. В 19.00 часа в залата на хотел \"Рига\", ще започне срещата на кандидатите за евродепутати с жителите на Русе. \r\n*** \r\nВ 18.00 часа водачът на листата на ГЕРБ и СДС за европейските избори Мария Габриел и кандидатът за евродепутат Камен Костов ще се срещнат с пчелари от Сливен и региона. \r\n*** \r\nОт 13.30 часа кандидатите за евродепутати от ГЕРБ Ева Майдел, Лиляна Павлова и  Николай Диков, заедно с народните представители от ГЕРБ Емил Христов и Радостин Танев ще се срещнат с ръководствата и работещите в две от водещите фирми в града.  \r\n*** \r\nОт 18.00 часа кандидатите за евродепутати от ГЕРБ Ева Майдел и Лиляна Павлова ще бъдат гости на областно предизборно събрание на ГЕРБ в хотел „Мериан Палас“, гр. Стара Загора, където ще присъстват кметове от областта, общински съветници, общински ръководства на структури и над 300 членове и симпатизанти на партията.", "date": "2019.05.06", "title": "Предстоящи събития в страната за 7 май (Агенция „Фокус“)"}
{"url": "http://www.focus-news.net/news/2019/05/06/2654530/pleven-patyat-mezhdu-selata-kamenets-i-odarne-e-navodnen-v-sledstvie-na-obilniya-dazhd.html", "text": "Пътят между селата Каменец и Одърне е наводнен в следствие на обилния дъжд, съобщи читател на  Агенция „Фокус“ .  Заради дъждовете нивото на река Барата е високо и коритото и е препълнено.", "date": "2019.05.06", "title": "Плевен: Пътят между селата Каменец и Одърне е наводнен в следствие на обилния дъжд"}
{"url": "http://www.focus-news.net/news/2019/05/06/2654525/ria-novosti-sergey-lavrov-i-maykal-pompeo-se-sreshtnaha-v-ramkite-na-foruma-na-ministrite-ot-arkticheskiya-savet.html", "text": "Руският външен министър Сергей Лавров се срещна с американския си колега Майк Помпео на срещата на Арктическия съвет във Финландия, предава  РИА Новости .  \r\nДипломатите обсъдиха ситуацията във Венецуела, въпросите, свързани с глобалната и регионалната сигурност, и редица други теми. \r\nДвудневната министерска среща на Арктическия съвет се провежда на 6-7 май във финландския град Рованиеми. Външните министри  възнамеряват да обърнат внимание на обсъждането на възможностите за развитие на сътрудничеството между арктическите държави, координиране на техните действия в интерес на устойчивото развитие на региона, опазване на околната среда, опазване на културата, традициите и езиците на коренното население на Севера. \r\nСесията представя постиженията на форума през последните две години. След срещата председателството ще премине към следващия мандат от Финландия към Исландия. \r\nАрктическият съвет е междуправителствен форум на високо равнище, създаден от Русия, Дания, Исландия, Канада, Норвегия, САЩ, Финландия и Швеция в Отава през 1996 г.  Юлиян Марков", "date": "2019.05.06", "title": "РИА Новости: Сергей Лавров и Майкъл Помпео се срещнаха в рамките на форума на министрите от Арктическия съвет"}
{"url": "http://www.focus-news.net/news/2019/05/06/2654534/veliko-tarnovo-nyama-zaginali-i-postradali-grazhdani-pri-pozhari-v-oblastta-prez-april.html", "text": "Няма загинали и пострадали граждани при пожари във Великотърновска област през април. Това съобщиха за  Радио „Фокус“- Велико Търново  от Регионална дирекция „Пожарна безопасност и защита на населението“ в града. Регистрираните сигнали за миналия месец са общо 110, което е с 10 по-малко в сравнение със същия период на миналата година.  От тях пожарите са 82, от които 67 без материални загуби.  Най-много произшествия са станали на територията на Районната служба в Свищов, следват Велико Търново, Павликени и Горна Оряховица. Най-малко са инцидентите в Елена и Полски Тръмбеш. Аварийно спасителни дейности не са отчетени. През същия период на миналата година те са били две. Най-голям брой излизания има Районната служба във Велико Търново – 28, след нея се нареждат Свищов – 22, Горна Оряховица – 18, Павликени – 13, по 8 излизания имат Елена и Стражица, а Полски Тръмбеш – 7. Лъжливи сигнали има два – Велико Търново и Свищов. \r\nЛуиза ТРАНЧЕВА", "date": "2019.05.06", "title": "Велико Търново: Няма загинали и пострадали граждани при пожари в областта през април"}
{"url": "http://www.focus-news.net/news/2019/05/06/2654519/veliko-tarnovo-v-svishtov-tarzhestveno-be-chestvan-denyat-na-hrabrostta-i-praznik-na-balgarskata-armiya.html", "text": "В Свищов тържествено бе честван Денят на храбростта и празник на българската армия, съобщиха от пресцентъра на  Общината . Програмата, организирана от Община Свищов, започна със шествие от пл. „Алеко” до пл. „Велешана”. То бе предвождано от представители на 55-ти инженерен полк – Белене, а в него се включиха още кметът на общината Генчо Генчев, представители на Общинската администрация, общински съветници, граждани. \r\nВ 10.30 часа започна тържествената церемония по поднасяне на венци и цветя в памет на загиналите воини. Водещ бе Росен Маринов – директор на дирекция „Култура и културно наследство” в Община Свищов. Слово пред присъстващите произнесе Румен Райков – председател на Съюза на офицерите и сержантите от запаса и резерва в град Свищов. \r\nВенци и цветя в знак на признателност поднесоха подп. Николаев – представител на 55-ти инженерен полк – Белене и кметът на Община Свищов Генчо Генчев. Също така бяха поднесени от името на председателя на Общински съвет – Свищов д-р Кристиян Кирилов и от ректора на СА „Димитър А. Ценов” доц. д-р Иван Марчевски. Пред Паметника на 33-ти Свищовски полк цветя положиха още зам.-кметовете Пламен Петков и Бедри Алиев, началникът на Районна служба пожарна безопасност и защита на населението инж. Светлин Михайлов, представители на културни институцции, училища, правителствени и неправителствени организации. \r\nЧестването на празника продължи с тържествен концерт на Духовия оркестър на 55-ти инженерен полк – Белене в Градската градина \r\nСъщо днес, малко след службата, която по традиция се отслужва на този ден в църквата „Света Троица” бе раздаден курбан за Гергьовден. Организатор на инициативата, която се провежда за петнадесета поредна година, е фондация „Ангели от Лим”. Съвместно със служители от дирекция „Социално подпомагане” – Свищов бе раздадена агнешка курбан-чорба за здраве и благополучие.", "date": "2019.05.06", "title": "Велико Търново: В Свищов тържествено бе честван Денят на храбростта и празник на българската армия"}
{"url": "http://www.focus-news.net/news/2019/05/06/2654533/the-wall-street-journal-evropeyski-diplomati-preduprediha-che-iran-se-gotvi-da-narushi-yadrenoto-sporazumenie.html", "text": "Европейските дипломати предупредиха в понеделник, че Иран се готви да наруши части от Ядреното споразумение в отговор на новите санкции в САЩ, което е рискуващо да разпали напрежението, след като администрацията на Тръмп изпрати военни кораби в Персийския залив, за да предотврати потенциалните ирански нападения, пише авторитетното американско издание  The Wall Street Journal . \r\nВисокопоставен европейски дипломат заяви, че иранските власти обмислят частично оттегляне от някои части на многонационалното споразумение, което поставя строги, но временни ограничения върху широкия обхват на ядрената дейност на Иран. Подобна стъпка може да включва засилване на изследванията на центрофугите, които биха могли по-бързо да произвеждат високо обогатен уран, ключов компонент както за производството на ядрена енергия, така и за производството на военни ядрени оръжия. \r\n\"Знам, че това се разглежда заедно с други възможности, които биха стигнали по-далеч\", каза източникът. \r\nНе е ясно дали е взето окончателно решение в Техеран, заяви втори дипломатически източник. \r\nПодобен ход би бил най-силната реакция на Иран на поредица от мерки на САЩ, насочени към засилване на натиска върху Техеран. Миналия месец САЩ заявиха, че прекратяват освобождаването от санкции на износа на петрол към някои най-големите купувачи от Иран в опит да достигнат до нулев износ на Иран. В неделя САЩ заявиха, че разполагат в Близкия изток група самолетоносачи и няколко бомбардировачи, които да служат като възпиращ фактор за Иран. Разполагането се основава на нови разузнавателни данни, които показват, че съюзническите интереси и американските сили могат да бъдат застрашени, казаха няколко американски официални лица. \r\nЕвропейските дипломати се опитват да спасят Ядреното споразумение след решението на президента Тръмп преди година да излезе от него. Част от тези усилия включват търсене на начини за намаляване на икономическия натиск върху Иран. \r\nПрез уикенда ръководителят на външната политика на Европейския съюз Федерика Могерини и нейните френски, британски и германски колеги изразиха \"съжаление и безпокойство\" за решението на САЩ да прекрати освобождаването от санкции. Европейските представители призоваха Русия, Китай и други да спазят ангажиментите си по ядреното споразумение, но също така призоваха Иран да продължи да изпълнява изцяло ангажиментите си по споразумението от 2015 г. \r\nСега изглежда, че Техеран преоценява участието си в Ядрената сделка. Иранците усещат натиск върху и без това повредената им икономика, като се задълбочава недостига на храна и високата инфлацията, за което ръководството на Иран обвинява санкциите на САЩ.  Юлиян Марков", "date": "2019.05.06", "title": "The Wall Street Journal: Европейски дипломати предупредиха, че Иран се готви да наруши Ядреното споразумение"}
{"url": "http://www.focus-news.net/news/2019/05/06/2654528/papa-frantsisk-i-predstaviteli-na-veroizpovedaniyata-v-balgariya-uchastvat-v-obshtoto-sabitie-za-mir-v-sofiya.html", "text": "Папа Франциск и представители на вероизповеданията в България участват в последното събитие от програмата на папа Франциск в България - „Среща за мир“, предаде репортер за  Агенция „Фокус“  . Събитието се провежда на пл. „Независимост“ в София и на него присъстват хиляди жители и гости на града. Мястото е избрано символично, тъй като се намира в близост до църква, синагога и джамия, което е израз на единство и толерантност. Шест деца от различни вероизповедания държат запалени факли, символ на обединението и победата на светлината над мрака. На сцената има и маслиново дърво и рози, които са символ на България и Света Богородица. В молитвата обаче няма да участва представител на Българската православна църква, тъй като от Св. Синод заявиха, че каноните не допускат общо богослужебно или молитвено последование с папата заради православните правила. Над 200 са официалните гости на събитието, сред които президентът Румен Радев, министър-председателят Бойко Борисов, вицепремиерите Екатерина Захариева, Томислав Дончев и Марияна Николова, регионалният министър Петя Аврамова, министърът на туризма Николина Ангелкова, министърът на правосъдието Данаил Кирилов, земеделският министър Румен Порожанов, министърът на енергетиката Теменужка Петкова, транспортният министър Росен Желязков, здравният министър Кирил Ананиев, министърът на финансите Владислав Горанов, социалният министър Бисер Петков, министърът на икономиката Емил Караниколов, кметът на София Йорданка Фандъкова, зам.-кметът на София доц. д-р Тодор Чобанов, главният мюфтия Мустафа Хаджи, Симеон Сакскобургготски и неговата съпруга и др. \r\n„Среща за мир“ е кулминацията в посещението на папа Франциск в България и е последното официално събитие на наша земя, предвидено в програмата му. Утре Светият отец заминава за столицата на Северна Македония – Скопие. \r\nЦветилена СИМЕОНОВА", "date": "2019.05.06", "title": "Папа Франциск и представители на вероизповеданията в България участват в общото събитие за мир в София"}
{"url": "http://www.focus-news.net/news/2019/05/06/2654535/tass-maykal-pompeo-schita-che-nikolas-maduro-veche-ne-mozhe-da-upravlyava-stranata-si.html", "text": "Държавният секретар на САЩ Майкъл Помпео смята, че венецуелският президент Николас Мадуро вече не може да управлява републиката, въпреки факта, че той все още е на власт. Тази гледна точка беше изразена от ръководителя на външното министерство в интервю с журналисти на борда на самолета на път за Финландия. Неговите изявления са публикувани на уебсайта на Държавния департамент в понеделник, предава  TACC . \r\n\"Той Мадуро все още управлява, но не може повече да управлява страната, защото положението на венецуелският народ продължава да се влошава. Докато Мадуро успява да запази контрола над армията, много от военните се отвръщат от него, включително старши разузнавач,“ заяви Помпео. \r\nСпоред него Мадуро миналата седмица \"е бил готов да напусне поста си, но в крайна сметка е решил да не го прави.\" \"Той разбира, че времето му на власт е ограничено", "date": "2019.05.06", "title": "ТАСС: Майкъл Помпео счита, че Николас Мадуро вече не може да управлява страната си"}
{"url": "http://www.focus-news.net/news/2019/05/06/2654538/predstoyashti-mezhdunarodni-sabitiya-za-7-may-agentsiya-fokus.html", "text": "***  Посещение на Папа Франциск  \r\n***  Продължава срещата на външните министри на страните от Арктическия съвет \r\n***  Либийският премиер Фаез Сарадж започва европейска обиколка, като ще се срещне с италианския премиер Джузепе Конте, германския канцлер Ангела Меркел и френския президент Еманюел Макрон \r\n***  Пресконференция на Жан-Клод Юнкер преди срещата на Европейския съвет в Букурещ \r\n***  САЩ публикуват месечните данни за търговския баланс  \r\n***  Реч на вицепрезидента на САЩ Майкъл Пенс и мексиканския външен министър Марсело Ебрард пред Конференцията за Америка \r\n***  Среща на лидерите на страните от Южна Африка за мерки срещу бракониерството на слонова кост", "date": "2019.05.06", "title": "Предстоящи международни събития за 7 май  (Агенция \"Фокус\")"}
{"url": "http://www.focus-news.net/news/2019/05/06/2654532/tass-sergey-lavrov-schita-che-sashtestvuva-vazmozhnost-za-sreshta-mezhdu-vladimir-putin-i-donald-tramp.html", "text": "Руският външен министър Сергей Лавров смята, че президентите на Руската федерация и САЩ, Владимир Путин и Доналд Тръмп ще имат възможност да се срещнат, цитира думите му  TACC  от пресконференцията след срещата между първите дипломати на Русия и САЩ  в рамките на форума на външните министри на страните от Арктическия съвет във финландския град Рованиеми. \r\n\"Президентите се съгласиха да се срещнат, когато имат такава възможност\", заяви Лавров в понеделник след среща с държавния секретар на САЩ Майкъл Помпео. \"Сигурен съм, че тази възможност ще възникне, съобщават от Кремъл.\" \r\nАмериканските представители разбират, че не трябва да има военно решение на ситуацията във Венецуела, последиците от такъв сценарий биха били пагубни.  \r\n\"Аз, от контактите си с американски и други колеги - европейски, латиноамерикански - не виждам поддръжници на безразсъдно военно решение. Надявам се, че това разбиране, което всеки има, ще се превърне в реална политика, че няма да има военно решение, защото то ще бъде катастрофално, ”- каза министърът. Той отговори утвърдително на уточняващия въпрос, дали американските дипломати имат такова разбиране.  Юлиян Марков", "date": "2019.05.06", "title": "ТАСС: Сергей Лавров счита, че съществува възможност за среща между Владимир Путин и Доналд Тръмп"}
{"url": "http://www.focus-news.net/news/2019/05/06/2654555/kyustendil-zapochva-zapisvaneto-za-uchastie-v-rabotnicheskiya-futbolen-turnir-v-grada.html", "text": "Започва записването за участие в работническия футболен турнир в Кюстендил. Това съобщи за  Радио „Фокус” – Кюстендил  Яни Георгиев, председател на КНСБ – Кюстендил. Турнирът ще се проведе на 11 май на стадион „Странджата” в града. Той е традиционен и се организира ежегодно от синдикалната организация в Кюстендил. Турнирът се провежда с финансовата подкрепа на Община Кюстендил и със съдействието на Областния съвет на БФС- Кюстендил. В турнира могат да участват отбори на фирми, предприятия, институти и работнически клубове. Отборите ще са от 10 състезатели, треньор и ръководител, или общо 12 души. Ще се играят две полувремена по 20 минути. Отборът, класирал се на първо място ще получи купа, предвидени са и индивидуални награди за най-добър играч и най-добър вратар на турнира. \r\nВенцеслав ИЛЧЕВ", "date": "2019.05.06", "title": "Кюстендил: Започва записването за участие в работническия футболен турнир в града"}
{"url": "http://www.focus-news.net/news/2019/05/06/2654554/evropeyski-izbori-2019-vodachat-na-listata-na-gerb-i-sds-mariya-gabriel-v-dneshniya-den-tryabva-da-si-spomnim-kolko-e-vazhno-da-badem-obedineni.html", "text": "В днешния ден трябва да си спомним завета на предците си колко е важно да бъдем обединени. Това заяви в Банкя водачът на листата на ГЕРБ и СДС за европейските избори Мария Габриел, съобщиха от пресцентъра на  ПП ГЕРБ . \r\nМария Габриел заедно с кандидатите за евродепутати Андрей Ковачев и Лиляна Павлова посети Банкя и се срещна с жители и гости на града. \r\nВодачът на листата на ГЕРБ и СДС за европейските избори заяви, че в днешния ден трябва да отдадем почит на всички, които са дали живота си да бъде България свободна и обединена. „Да благодарим и на тези, които и днес гарантират сигурността ни, всички, които всеки ден правят България едно по-сигурно място“, добави Габриел.  \r\nСпоред Мария Габриел, когато става въпрос за защита на националния интерес в Европа, всички трябва да бъдат обединени. „Трябва да направим така, че мястото на България да бъде достойно защитено, а това което бъде отстоявано там да носи полза на българите\", каза още Мария Габриел. \r\n„Още веднъж се обръщам към всички кандидати за депутати в следващия Европейски парламент - нека се обединим върху определен брой теми, които ще защитаваме, дали това ще бъде темата Шенген или ще бъде за двойния стандарт - трябва да изпратим силно послание на хората. Аз ще се радвам всички  да определим този списък от теми и да го превърнем в следващите пет години в реалност\", сподели водачът на листата на ГЕРБ и СДС. \r\nМария Габриел се обърна и към пчеларите в Банкя. „10 години те знаят, че имат неизменната ми подкрепа, искам да им благодаря, защото това са хората, благодарение на чиито труд успяваме да имаме цялата хранителна верига, такава, каквато е. Уверявам ви, че групата на ГЕРБ ще продължава да отстоява интересите ви, подчерта Мария Габриел. \r\nКандидатът за евродепутат Андрей Ковачев заяви, че националните интереси и националният идеал трябва да бъдат отстоявани. „Трябва да преодолеем това, което ни е разделяло тук, на Балканите, и в Европа чрез солидарността, толерантността и протегнатата ръка. Изключително важно е на 26 май да изберем хора, които могат и знаят  как да отстояват българския национален интерес, каза Ковачев. \r\nПред жителите на Банкя Лиляна Павлова заяви, че  трябва да бъдем смели и храбри в мечтите си и да отстояваме своята свобода. „За мен, като човек, работещ дълги години в регионалната политика, е важно да се види потенциала на всяко населено място, какви са неговите възможности и да направим така, че да разкрием този потенциал чрез инвестиции, добави Павлова. \r\nОсновен приоритет  в работата ни ще бъде да насочим европейско финансиране по линия на регионалното развитие, да продължим инвестициите в инфраструктура и благоустрояване на районите, за да могат те да бъдат привлекателни. Банкя е едно прекрасно курортно място и надявам се градът да се превърне в национален балнео център, тъй като балнеологията е важна тук. Поздравявам местната власт за инвестицията с публично-частно партньорство за ремонта на банята, именно в това партньорство е бъдещето, нещо което ще насърчаваме, за което ще работим заедно със съвместни усилия“, добави Павлова. Според нея това е начинът да благоустрояваме населените места  и да създаваме нови работни места. \r\nКандидатите за евродепутати се разходиха в Банкя и разговаряха с жители и гости на града. Те бяха придружени от кмета на населеното място Рангел Марков, областният координатор на ГЕРБ-София и административен секретар на партията Цветомир Паунов, народни представители, общински съветници и членове на ГЕРБ.", "date": "2019.05.06", "title": "Европейски избори 2019: Водачът на листата на ГЕРБ и СДС Мария Габриел: В днешния ден трябва да си спомним колко е важно да бъдем обединени"}
{"url": "http://www.focus-news.net/news/2019/05/06/2654557/ria-novosti-pri-samoletna-katastrofa-v-meksiko-sa-zaginali-14-dushi.html", "text": "В резултат на катастрофа на частен самолет в Мексико са загинали 14 души, предаде  РИА Новости , позовавайки се на местни медии.  \r\nСамолетът се е разбил в щата Коауила, като при катастрофата са загинали всички 11 пътници и трима членове на екипажа, които са се намирали на борда на машината.  \r\nСамолетът е изпълнявал полет от Лас Вегас за Монтерей, допълва агенцията.   Светлин Божков", "date": "2019.05.06", "title": "РИА Новости: При самолетна катастрофа в Мексико са загинали 14 души"}
{"url": "http://www.focus-news.net/news/2019/05/06/2654561/sport-petra-kvitova-pobedi-kristina-mladenovich-na-turnira-v-madrid.html", "text": "Чешката тенисистка Петра Квитова победи французойката Кристина Младенович с 2:0 сета (6:3; 7:6), в среща от втория кръг на силния тенис турнир за жени в Мадрид. В третия кръг Квитова ще се срещне с победителката от мача между французойката Каролине Гарсия и румънската тенисистка Сорана Кърстя.  \r\nВ друга среща от днес холандската тенисистка Кики Бертенс победи бившата шампионка на Ролан Гарос латвийката Йелена Остапенко с 2:0 сета (6:4; 6:3).", "date": "2019.05.06", "title": "Спорт: Петра Квитова победи Кристина Младенович на турнира в Мадрид"}
{"url": "http://www.focus-news.net/news/2019/05/06/2654556/the-jerusalem-post-nad-80-ot-izraeltsite-sa-dovolni-ot-postizheniyata-na-stranata.html", "text": "Общо 82%  от израелците смятат, че постиженията на страната им, надхвърлят провалите, пише на електронната си страница израелският вестник  „The Jerusalem Post“ , позовавайки се на проучване на Израелския демократичен институт.  \r\nСпоред данните от проучването, 60% от израелците смятат, че има „много повече“ постижения, отколкото провали, а още 22% заявяват, че има „малко повече“ постижения, отколкото провали на страната им. \r\nПрез 2018 година 80% от израелците заявяват, че са доволни от постиженията на Израел, което показва стабилно повишение в сравнение с данните от 2014 година, когато 71% от запитаните са изразили задоволство от постиженията на страната си.  \r\nПрез тази година сред израелските граждани от арабски произход 42% смятат, че има „много повече“ постижения, отколкото провали, а още 27% заявяват, че има „малко повече“ постижения, отколкото провали. \r\nНа въпрос за ситуацията със сигурността на Израел, 58% от запитаните отговарят, че са настроени оптимистично по въпроса.  \r\nДанните от проучването показват също, че повечето израелци (54%) са оптимистично настроени, относно бъдещето на демократичния процес в Израел.   Светлин Божков", "date": "2019.05.06", "title": "„The Jerusalem Post“: Над 80% от израелците са доволни от постиженията на страната"}
{"url": "http://www.focus-news.net/news/2019/05/06/2654560/veliko-tarnovo-gradski-uchenicheski-parlament-izbra-nov-predsedatel.html", "text": "Градски ученически парламент избра нов председател в лицето на Йоана Якова, съобщиха от  младежката организация . На досегашният председател Савина Иванова предстоят сериозни изпити за кандидатстването си за университета и иска да отдаде цялото си внимание на тях. \r\n„Много съм горда с това, което постигнахме. Една моя мечта се реализира със създаването на Благотворителния бал, който вече 3 години се провежда в нашия град. Срещите с известни личности-мотиватори също е един голям успех за нас. Ще помагам с каквото мога на Ученическия парламент, защото той за мен е кауза. Успех на Йоана, вярвам, че тя ще доразвие още повече дейността на ГУП“, каза Савина Иванова. \r\nЙоана Якова е на 17 години и учи в ПМГ „Васил Друмев“ с профил Информатика. След завършването си тя планува да учи Софтуерно инженерство и да се занимава с Проджект мениджмънт.  Сред любимите й предмети в училище са езиците – английски и немски, като мечтата й е да започне да учи испански. Голяма страст на младото момиче са фотографията, спорта и танците. Ходи на хип-хоп танци и посещава редовно фитнеса за здраве и за да поддържа форма. Тя обожава да чете книги за самоусъвършенстване и приключенски истории, да пътува и да среща нови приятели, от където твърди, че идва и цялата позитивната й позитивна енергия. \r\nЙоана се присъединила към ГУП с огромна амбиция и започнала активно да се включва в акции от самото начало. Най-щастлива я прави екипната среда и това колко нови приятели е намерила сред членовете на организацията. Харесва й също да прави дизайни на плакати за събития, но пред себе си поставя и по-високи цели. Една от тях е да създаде уебсайт, който да улесни работата на ГУП, да свързва целия им екип и да направи събитията им по-достъпни за обществото. \r\n„Да си председател на Градски ученически парламент е голяма възможност за мен, но изисква и големи отговорности. Участието ми в тази организация много ми помогна да направя избора си за специалност за напред, защото разбрах колко много ми харесва да организирам и координирам проекти и събития, което е основна задача в Проджект мениджмънта“, сподели Йоана.", "date": "2019.05.06", "title": "Велико Търново: Градски ученически парламент избра нов председател"}
{"url": "http://www.focus-news.net/news/2019/05/06/2654563/varna-nad-50-sabitiya-sa-planirani-v-ramkite-na-noshtta-na-muzeite-i-galeriite-vav-grada.html", "text": "Над  50 събития в рамките на 2 дни и над 60 локации обхваща четвъртото издание на фестивала Нощ на Музеите и Галериите, съобщават организаторите от  списание „Ти си Варна” . Този път са включени нови места, атрактивни участници и интересни изложби. Всички варненски музеи ще се включат на 18 май – събота, с различно работно време и вход свободен за посещения. Подготвени са нови атрактивни програми в Музея за нова история на Варна, Музея на Възраждането, Военноморския музей и Парк- музей „Владислав Варненчик”. През деня в събота за посещение с вход свободен ще бъдат отворени Археологическият музей и Римските терми. За по-активната публика интерес ще предизвикат по – отдалечените комплекси като Побити камъни, Аладжа манастир, Музеят на стъклото в Белослав, които също ще работят безплатно през деня на 18 май. За пореден път в Нощта на музеите ще се включи и етнографски комплекс „Роден край” в село Тополи. Аквариумът също ще работи до късно в събота на 18 май. През първия ден на фестивала ще бъдат открити над 10 изложби в различни галерии и пространства. Един от акцентите ще бъде фотоизложбата на Тодор Димитров, който наскоро спечели световна награда за подводна фотография. Друга фотоизложба ще бъде представена в галерия Фотосинтезис. Там ще гостува Кирил Станоев. В галерия „Ларго“ ще бъде открита експозиция на Илия Желев, а в „Арт Маркони“ ще се представи Радослав Коцев – Даро. В Комплекс „Морско казино“ ще бъде показана тематична изложба, посветена на чешкото комикс изкуство. Сред останалите акценти на тазгодишното издание на Нощ на Музеите и Галериите са няколко концерта – в двора на Музея за история на медицината, Етнографския музей, Арт салона на Радио Варна. За първи път врати ще отвори и Държавният архив във Варна. Градската галерия „Борис Георгиев“ също ще очаква посетители с всички свои експозиции на 18 май. Фестивален автобус ще превозва всички желаещи да обиколят включените обекти и ще свързва Парк-музея с центъра на града. Публиката ще има възможност да види и няколко алтернативни експозиции – графити и стрийт арт в „Арт На Тъмно зона“, както и богат фото и видео архив от създаването на едно от емблематичните места за тийнейджъри във Варна – „Хале 3“, което празнува своята 10-та годишнина. Предвидени са също прожекции на филми, лятно кино в двора на Френския културен институт.", "date": "2019.05.06", "title": "Варна: Над 50 събития са планирани в рамките на Нощта на музеите и галериите във града"}
{"url": "http://www.focus-news.net/news/2019/05/06/2654500/papa-frantsisk-mladezhite-i-vazrastnite-tryabva-da-komunikirat-bez-strah-pomezhdu-si-za-da-imat-badeshte.html", "text": "Младежите и възрастните трябва да комуникират без страх помежду си, за да имат бъдеще. Това каза папа Франциск в словото си по време на среща с католическата общност в Раковски, предаде репортер на  Радио „Фокус“ – Пловдив . „Днес в света има две групи хора, които много страдат – младежите и възрастните. Трябва да направим така, че те да се срещнат. Защото възрастните хора са корените на нашето общество и не можем да ги изключим от нашата общност. А младежите имат нужда от корени, от памет. Затова нека да направим така, че те да комуникирам помежду си без страх“, заяви папа Франциск. Той припомни старо пророчество, което гласи, че старите ще предвиждат, младежите ще пророчестват. „Когато младежите се срещат с възрастните, те започват отново да мечтаят. Докато младежите взимат смелост от тях, за да вървят напред. И започват да правят онова, което е толкова важно за живота им – т.е. да имат бъдеще. Това те могат да направят това само ако открият корените си в по-възрастните“, посочи папа Франциск. „Когато идвах тук, на улицата видях много възрастни хора. Всички те се усмихваха и ме поздравяваха. Имаше дори и много младежи – те също ме поздравяваха и се усмихваха. Те трябва да се срещнат, за да имат бъдеще“, каза още той.  \r\nСрещата завърши с песента \"Една българска роза\", която всички изпяха в хор.  \r\nЦветана ТОНЧЕВА", "date": "2019.05.06", "title": "Папа Франциск: Младежите и възрастните трябва да комуникират без страх помежду си, за да имат бъдеще"}
{"url": "http://www.focus-news.net/news/2019/05/06/2654564/veliko-tarnovo-fotokolazhno-atelie-mashina-na-vremeto-predstavya-istoricheski-muzey-gorna-oryahovitsa-v-evropeyskata-nosht-na-muzeite.html", "text": "Исторически музей – Горна Оряховица ще се включи за пореден път в инициативата Европейска нощ на музеите на 18 май, съобщават от  Музея . Заедно с още стотици културни институти от целия континент горнооряховският музей ще работи с променено работно време – до 01.00 часа след полунощ, като входът ще бъде безплатен. Партньор на музея в 15-то издание на проявата ще бъде Център АЛОС. \r\nВ Музейната нощ организаторите ще предложат нетрадиционен начин за „включване“ на публиката в събития от историята на Горна Оряховица и срещи-колажи с емблематични за града хора и места. Чрез мобилно фотоколажно студио, разположено в двора на музея, и специална дигитална среда всеки посетител ще бъде „пренесен” назад във времето – до началото на миналия век. Неповторимата снимка фотоколаж ще бъде принтирана на момента и всеки ще може да я отнесе със себе си като спомен от пътешествието си в близкото минало на града. \r\nВ ателие „Машина на времето” всеки желаещ ще може да запечата своя образ пред старата градска баня, на центъра пред сладкарница „Братя Цветкови”, с менците пред чешмата или в люта зима върху ледовете на замръзналата Янтра. Ще има възможност „да се повози” на покрива на първите междуградски омнибуси на Горна Оряховица или да присъства на откриването на жп гара Горна Оряховица през 1899 г. с цар Фердинад I. Посетителите също така ще могат да се фотографират като част от първите футболни отбори в града или в компанията на ловната дружинка на Никола Петров – първия български шампион по борба. \r\nЩе има и възможност за снимка в ретро компания пред фонтана на Градската градина от началото на миналия век. Желаещите могат да се „хванат на работа” в коларската работилница на Юрдан Маринов или на поточната линия за сортиране на бонбони Лукчета на „Захарни заводи“ от средата на миналия век. Суетните пък могат да се видят на заглавната страница на вестник „Илюстрована седмица“ от 1925 г., заедно с цар Борис III и градската управа, за откриването на Международния мострен панаир в Горна Оряховица. \r\nЗа всички посетители, които изберат да се влеят в атмосферата на миналото, Исторически музей – Горна Оряховица е подбрал емблематични фотографии от своя фонд, както и специално подготвени за събитието ретро костюми. Водещи на ателието са екип на Център АЛОС: д-р Любен Кулелиев (арт-педагог и фотограф), Боян Бахрин (фотограф) и Росица Маринова (модератор). \r\nВсички експозиции ще бъдат отворени за безплатно посещение на 18 май от 19.00 до 01.00 часа, а фотоколажното ателие „Машина на времето” ще работи от 20.00 до 24.00 часа в двора на музея.", "date": "2019.05.06", "title": "Велико Търново: Фотоколажно ателие „Машина на времето” представя Исторически музей – Горна Оряховица в Европейската нощ на музеите"}
{"url": "http://www.focus-news.net/news/2019/05/06/2654514/kmetat-na-kavarna-nina-stavreva-na-sagrazhdanite-si-zhelaya-sveti-georgi-da-im-vdahva-kurazh-hrabrost-pobedonosen-duh-i-uverenost.html", "text": "Честит празник, Каварна. На всички мои съграждани от сърце пожелавам Свети Георги да вдъхва кураж, храброст, победоносен дух и увереност във всичките им действия. Във всеки дом здраве, вяра и благоденствие. Това написа кметът на Каварна Нина Ставрева в социалната мрежа  \"Фейсбук\" . \"На именниците - здраве. Носете името си с гордост и достойнство\", пише още кметът.", "date": "2019.05.06", "title": "Кметът на Каварна Нина Ставрева: На съгражданите си желая Свети Георги да им вдъхва кураж, храброст, победоносен дух и увереност"}
{"url": "http://www.focus-news.net/news/2019/05/06/2654536/papa-frantsisk-tryabva-aktiven-i-ukrepen-mir-sreshtu-vsichki-formi-na-bezrazlichie.html", "text": "Трябва да имаме активен и укрепен мир срещу всички форми на безразличие. Това каза папа Франциск по време на общото събитие за мир с представители на различните вероизповедания, предаде репортер за  Агенция „Фокус“  . „Молихме се за мир. Любовта на Иисус е променила погледа му и Го е накарала да вярва, че във всеки един има проблясък на светлината. Любов, която Го е накарала да бъде истински миротворец. Всеки от нас по Неговия пример също е призван да стане строител, ковач на мира. Мир, за който трябва да се борим“, заяви папа Франциск. Той посочи, че трябва да имаме активен и укрепен мир срещу всички форми на безразличие. „Мирът изисква и моли да направим от диалога път за взаимно опознаване, за да се срещнем в това, което ни обединява, да се уважаваме в това, което ни разделя, и да се научим да гледаме на бъдещето като възможност“, каза още Светият отец. „На това място – пл. „Независимост“, в продължение на векове са идвали софиянци – българи, принадлежащи към различни културни и религиозни групи, за да разговарят. Нека това символично място да се превърне в символ и на мир. Нека мирът се разпространи по цялата земя – в нашите семейства, във всеки от нас и особено по тези места, където толкова много гласове са били заглушени от войната и игнорирани от смазващото участие на заинтересовани групи. Нека всички да съдействат за този стремеж – представителите на религията, културата, политиката. Нека всеки да каже „Господи, направи от мен инструмент на своя мир“, каза още папа Франциск. След словото си той се ръкува с представителите на всички вероизповедания, което е един своеобразен символ на мир. \r\nОт сцената на столичния пл. „Независимост“ бяха отправени арменска молитва за мир, мюсюлмански призив за молитва и смирена молитва на Св. Франциск от Асизи. По време на събитието прозвуча православната молитва „Дядо Господи, прости ме“ по текст на Иван Вазов, еврейската песен „Амин“, песен „Молитва за България“,  Пасхална Алилуя.  \r\nВ края на церемонията на площада в небето над София полетяха гълъби и балони в цветовете на българското знаме и знамето на Светия престол.  \r\nЦветилена СИМЕОНОВА", "date": "2019.05.06", "title": "Папа Франциск: Трябва активен и укрепен мир срещу всички форми на безразличие"}
{"url": "http://www.focus-news.net/news/2019/05/06/2654566/kmetat-na-petrich-dimitar-brachkov-se-pokloni-pred-balgarskiya-voenen-memorial-v-novo-selo-severna-makedoniya.html", "text": "Кметът на Петрич Димитър Бръчков се поклони пред българския военен мемориал в Ново село, Северна Македония. Това съобщиха за  Радио \"Фокус\"-Пирин  от Община Петрич. По традиция на днешната дата отдаваме почит пред общия паметник „Българийо, за тебе те умряха“ на 71 български войници, загинали в Балканската, Междусъюзническата и Първата световна война. Загиналите войници произхождат от всички области на днешна България и на отнетите с Ньойския договор територии на България. Днес за 13-та поредна година, Фондация \"Българска Памет\" организира съвместно отбелязване на празника. Мястото бе българският военен мемориал в Ново село - Струмица, Република Северна Македония. Съорганизатор и гост бе кметът на община Петрич Димитър Бръчков, председателят на Общински съвет - Петрич Георги Тренчев, зам.-областният управител на Благоевград Антоанета Янчева, представители на Общинска администрация - Петрич, ученици от различни училища, намиращи се в най-южната българска община и други. Събитието е предизвикало голям интерес, а силно впечатление е направило това, че е имало множество деца. \r\nЛивия НИНОВА", "date": "2019.05.06", "title": "Кметът на Петрич Димитър Бръчков се поклони пред българския военен мемориал в Ново село, Северна Македония"}
{"url": "http://www.focus-news.net/news/2019/05/06/2654569/tass-emanuel-makron-zayavi-che-izborite-za-evropeyski-parlament-shte-opredelyat-sadbata-na-evropeyskata-integratsiya.html", "text": "Президентът на Франция Емануел Макрон заяви, че предстоящите избори за Европейски парламент трябва да определят по-нататъшната съдба на европейската интеграция, предаде  ТАСС .  \r\n„Нашата Европа се намира във важен и критичен момент, във връзка с предстоящите европейски избори“, заяви Макрон на съвместна пресконференция с холандския премиер Марк Рюте в Париж. По думите на Макрон, избирателите трябва да направят избор, „да спрат или да продължат напред, за да подобрят ситуацията, за да имат амбициозна визия за Европа“.  \r\n„Има хора, които искат да разрушат Европа, които искат по-слаба интеграция, по-малки европейски амбиции“, отбеляза френският държавен глава. По неговите думи, има и такива политици, които „искат да градят Европа за нашите граждани, да подобрят някои неща, за да се движим към една по-суверенна, по-силна, по-социална и екологична Европа“. \r\nМакрон се обяви за по-силна и суверенна Европа в икономически план, както и по отношение на иновациите и в сферата на изкуствения интелект.   Светлин Божков", "date": "2019.05.06", "title": "ТАСС: Емануел Макрон заяви, че изборите за Европейски парламент ще определят съдбата на европейската интеграция"}
{"url": "http://www.focus-news.net/news/2019/05/06/2654567/japan-times-shindzo-abe-i-donald-tramp-obsadiha-poslednite-raketni-testove-na-severna-koreya.html", "text": "Японският премиер Шиндзо Абе и президентът на САЩ Доналд Тръмп са провели телефонен разговор, във връзка с последните ракетни тестове на Северна Корея, включващи изстрелване на ракети с малък обсег на действие, пише на електронното си издание японският вестник  „Japan Times“ .  \r\nЯпонски представители заявиха, че двамата лидери са обменили информация относно севернокорейските ракетни тестове. Разговорът е бил по искане на Абе.  \r\nМинистерството на отбраната на Северна Корея съобщи, че тестовете са включвали нови тактически оръжия, но американски и южнокорейски военни експерти смятат, че става дума за балистични ракети с малък обсег на действие.  \r\nНовите ракетни изстрелвания бяха проведени, след като преговорите за ядрената програма на Северна Корея не регистрираха напредък, въпреки двете шумни срещи между Тръмп и севернокорейския лидер Ким Чен Ун.  \r\nВ последно време японски правителствени източници съобщават, че Абе има желание да се срещне с Ким Чен Ун без предварителни условия. Това представлява промяна в позицията на японския премиер, който досега казваше, че ще иска да разговаря с Ким Чен Ун, едва след като бъде постигнат стабилен прогрес по въпроса за ядрената програма на Северна Корея.   Светлин Божков", "date": "2019.05.06", "title": "„Japan Times“: Шиндзо Абе и Доналд Тръмп обсъдиха последните ракетни тестове на Северна Корея"}
{"url": "http://www.focus-news.net/news/2019/05/06/2654571/sport-milan-pobedi-bolonya-s-21.html", "text": "Милан победи Болоня с 2:1 , в последна среща от 35-я кръг на италианското първенство. Головете за победителите отбелязаха Сусо през първото полувреме и Фабио Борини през второто. Попадението за Болоня отбеляза Матиа Дестро. След тази победа Милан заема пето място в класирането с 59 точки, на три точки от четвъртия Аталанта. По този начин тимът от Милано запази шансове за участие в Шампионската лига през следващия сезон. До края на първенството на Италия остават три кръга.", "date": "2019.05.06", "title": "Спорт: Милан победи Болоня с 2:1"}
{"url": "http://www.focus-news.net/news/2019/05/06/2654565/v-skopie-premierat-na-republika-severna-makedoniya-zoran-zaev-privetstva-ministara-na-otbranata-krasimir-karakachanov-po-povod-praznika-na-balgarskata-armiya.html", "text": "Денят на храбростта и празник на Българската армия 6 май събра заедно премиера на Република Северна Македония Зоран Заев и вицепремиерите и министри на отбраната на Република България и Република Северна Македония Красимир Каракачанов и Радмила Шекеринска,съобщиха от пресцентъра на  Министерство на отбраната . Това стана на държавния прием на посолството на Република България в Скопие по случай 6 май. Премиерът на Република Северна Македония Зоран Заев и вицепремиерът Радмила Шекеринска лично дойдоха и поздравиха българския министър на отбраната Красимир Каракачанов и българската дипломатическа мисия в Скопие. Те изслушаха и кратко представяне на съвременните тенденции в развитието на българските Въоръжени сили от военния аташе полковник Пламен Николов, след което проведоха неофициални, приятелски разговори. Пред присъстващите военни аташета,  офицери от ръководствата на Армията на Република Северна Македония и Българската армия,  дипломатически представители и гости посланикът на България в Скопие Ангел Ангелов подчерта, че Денят на храбростта и празник на Българската армия се отбелязва с особена тържественост и уважение. Със заповед на министъра на отбраната Красимир Каракачанов полковник Пламен Николов - военен и военновъздушен аташе на Република България в Скопие, бе отличен с награден знак „За вярна служба под знамената“ - втора степен. Наградата се връчва за постигнати високи резултати, съществен принос в двустранните отношения и опазване на българското военноисторическо наследство.", "date": "2019.05.06", "title": "В Скопие премиерът на Република Северна Македония Зоран Заев приветства министъра на отбраната Красимир Каракачанов по повод празника на Българската армия"}
{"url": "http://www.focus-news.net/news/2019/05/06/2654570/ria-novosti-ednata-ot-chernite-kutii-na-katastrofiraliya-v-moskva-samolet-e-silno-povredena.html", "text": "Едната от черните кутии на катастрофиралия на летище Шереметиево самолет на авиокомпанията „Аерофлот“ е силно повредена, предаде  РИА Новости .  \r\nПредставители на авиационните власти на Русия съобщиха, че параметричния регистратор на самолета е силно повреден, докато звуковия регистратор е в удовлетворително състояние.  \r\n„Параметричния регистратор е бил подложен на интензивно температурно въздействие и е сериозно повреден. Звуковия регистратор се намира в удовлетворително състояние“, се казва в съобщение на руските авиационни власти.  \r\nВ съобщението се казва, че „цялата информация от полета е копирана и подготвена за разшифроване и анализ“, допълва агенцията.   Светлин Божков", "date": "2019.05.06", "title": "РИА Новости: Едната от черните кутии на катастрофиралия в Москва самолет е силно повредена"}
{"url": "http://www.focus-news.net/news/2019/05/06/2654497/deutsche-welle-kak-otrazyavat-nemskoezichnite-medii-izborite-v-makedoniya.html", "text": "Как отразяват немскоезичните медии изборите в Македония, информира македонската редакция на  Deutsche Welle .  \r\nПод заглавието \"Северна Македония наближава Европа\", вестник Handelsblatt днес съобщава резултатите от президентските избори и припомня, че \"политическият риск за социалдемократите на президентските избори е бил голям, защото в случай на поражение на Пендаровски е щяло да има предсрочни парламентарни избори с непредвидим изборен резултат“. \r\n\"Победата му е много важна за страната кандидатка за членство в ЕС, защото укрепва по-нататъшната прозападна политика на малката балканска държава, въпреки че президентът има предимно представителна роля ... Резултатът от президентските избори ще има положително въздействие върху икономиката на страната само с два милиона жители. \"Подобрената политическа стабилност ще засили доверието на инвеститорите и ще даде тласък на стабилния икономически растеж\", каза Олга Пиндюк, експерт от Виенския институт за международни икономически изследвания. Миналата година брутният вътрешен продукт нарасна с 2.3%. Тази година, през следващата година, икономистите очакват икономически растеж от над 3%, което ще се дължи на износа и частното потребление. По-нататъшното развитие ще зависи по-специално от германската конюнктура, защото  Германия е най-важният икономически партньор на Северна Македония. \r\nВестникът Neue Zurcher Zeitung в статия \"Гласоподавателите в Северна Македония потвърдиха прозападния курс на страната\", посветена на изборите в Северна Македония. \r\n\"Президентът на Северна Македония има малко конкретна сила. Изборът на проевропейски кандидат обаче е важно потвърждение на реформаторския курс на премиера Зоран Заев ... След гръцкото съгласие през февруари, присъединяването на Северна Македония към западния военен алианс е само формалност и следва да приключи следващата година. Но перспективата за ЕС, която е по-важна за населението, предвид разширяването на Съюза, е по-малко конкретна. Според най-голям брой наблюдатели, още по-важно ще бъде жестът на Брюксел за признаване на вътрешнополитически спорен компромис за името и началото на преговорите със Скопие след европейските избори, коментира изданието.  Юлиян Марков", "date": "2019.05.06", "title": "Deutsche Welle: Как отразяват немскоезичните медии изборите в Македония"}
{"url": "http://www.focus-news.net/news/2019/05/06/2654568/reuters-vlastite-v-shri-lanka-sa-zadarzhali-ili-likvidirali-vsichki-organizatori-na-atentatite.html", "text": "Властите в Шри Ланка съобщиха, че са задържали или ликвидирали всички заподозрени организатори на атентатите от 21 април, както и всички лица, които са били непосредствено свързани с организирането на бомбените експлозии, предаде агенция  Reuters .  \r\nПолицейски представители съобщиха, че в хода на операцията срещу терористите, силите за сигурност са конфискували материали за изготвяне на взривни устройства, които заподозрените са планирали да използват за организиране на атентати в бъдеще.  \r\nВ събота президентът на Шри Ланка Майтрипала Сирисена заяви, че на свобода се намират между 25 и 30 души, които са свързани със серията терористични нападения на островната държава. Държавният глава допълни, че вероятно към организацията на атентатите е съпричастна и терористичната групировка „Ислямска държава“, допълва агенцията.   Светлин Божков", "date": "2019.05.06", "title": "Reuters: Властите в Шри Ланка са задържали или ликвидирали всички организатори на атентатите"}
{"url": "http://www.focus-news.net/news/2019/05/06/2654537/smolyan-blizo-1000-sa-zhitelite-na-obshtinata-koito-praznuvat-na-gergyovden.html", "text": "Близо 1000 са жителите на община Смолян, които празнуват на Гергьовден. Това каза за  Радио „Фокус“ – Смолян  Мария Топова от служба ГРАО в местната администрация. Името Георги носят 702 мъже, а Гергана са наречени 190 дами от Смолян и околните села. Галя се казват 63 дами, а имената Ганчо и Генчо носят съответно 9 и 3 жители на общината, каза още Топова.  \r\nНели ГЕРГЬОВСКА", "date": "2019.05.06", "title": "Смолян: Близо 1000 са жителите на общината, които празнуват на Гергьовден"}
