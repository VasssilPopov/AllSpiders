{"url": "http://www.focus-news.net/news/2018/06/17/2535097/ivan-aleksiev-kmet-na-obshtina-pomorie-ochakvame-povishenie-na-broya-na-turistite-prez-nastoyashti1-sezon.html", "text": "Очакваме повишение на броя на туристите през настоящия сезон. Това каза за Радио „Фокус“ – Бургас Иван Алексиев, кмет на Община Поморие. „Скоро имахме и среща с туристическия бранш на територията на община Поморие. Като цяло хотелиерите отчитат ръст на записванията. Има едно малко притеснение относно руския пазар, тъй като има малък спад на заявките на руските туристи. Това е като цяло за Черноморието“, каза още Алексиев.\r\nПо думите му едната причина е Анталия, която е един много конкурентен курорт с добри цени и чести полети. Другата била Световното първенство по футбол, което се провежда там.\r\nАлексиев уточни, че специално за Поморие такава тенденция няма, защото има много руски граждани, собственици на апартаменти, които вече са в града.\r\nВеселина НИКОЛОВА", "date": "2018.06.17", "title": "Иван Алексиев, кмет на Община Поморие: Очакваме повишение на броя на туристите през настоящи1 сезон"}
{"url": "http://www.focus-news.net/news/2018/06/17/2535095/antoaneta-andreeva-sbu-veliko-tarnovo-okolo-40-hil-uchiteli-shte-napusnat-sistemata-na-obrazovanieto-prez-sledvashtite-7-8-godini.html", "text": "Около 40 хил. учители ще напуснат системата на образованието през следващите 7-8 години. Това съобщи за Радио „Фокус“ – Велико Търново Антоанета Андреева, председател на организацията във Велико Търново. Тя посочи, че в момента около 50% от педагозите са на възраст около 50-55 години, което означава, че до 7-8 години те ще се пенсионират. На тяхно място в системата  трябва да влязат млади кадри. „Това е един много сериозен проблем. Синдикатът работи усилено в насока привличане на млади педагози в училищата. В новия отраслов колективен трудов договор, който бе подписан в началото на седмицата, е обърнато особено внимание на наставничеството”, коментира Антоанета Андреева. „Днешните учители, които са с опит в професионално си развитие, трябва да предадат този опит на младите, така че при първия сблъсък с трудностите, това да не ги обезсърчава, да не ги демотивира, а напротив – да им се покаже, че животът не е лесен и трудностите днес трябва да ги мотивират, така че утре да бъдат още по-силни, още по-амбицирани и да се изграждат като педагози. Работата по привличането на младите хора в системата е изключително важен елемент“, каза още Антоанета Андреева.\r\nНадежда КРЪСТЕВА", "date": "2018.06.17", "title": "Антоанета Андреева, СБУ – Велико Търново: Около 40 хил. учители ще напуснат системата на образованието през следващите 7-8 години"}
{"url": "http://www.focus-news.net/news/2018/06/17/2535096/predstoyashti-mezhdunarodni-sabitiya-za-18-yuni-agentsiya-fokus.html", "text": "***Реакции след подписването на договора за разрешаване на спора за името между Македония и Гърция\r\n***Германската партия Християнсоциален съюз (ХСС) ще проведе събрание в хода на задълбочаващия се конфликт със сестринската й ХДС (Християндемократически съюз) около имиграционните политики на страната\r\n***Германският канцлер Ангела Меркел ще приеме италианския премиер Джузепе Конти в Берлин\r\n***Пратеникът на ООН в Сирия Стефан де Мистура ще проведе разговори с представители на Русия, Китай и Иран\r\n***Вицепредседателят на Европейската комисия Франс Тимерманс пристига в Полша, където ще разубеждава премиера на страната Матеуш Моравиецки от предвидените реформи в правосъдната система\r\n***", "date": "2018.06.17", "title": "Предстоящи международни събития за 18 юни ( Агенция „Фокус“ )"}
{"url": "http://www.focus-news.net/news/2018/06/17/2535093/blagoevgrad-politseyski-patrul-e-razpolozhen-na-izhoda-na-grada-v-posoka-kragovoto-krastovishte-pri-s-barakovo.html", "text": "Полицейски патрул със софийски регистрационен номер 1610, снабден с радар, е разположен на изхода на Благоевград в посока кръговото кръстовище, за включване в АМ \"Струма\", при с. Бараково, предаде репортер на Агенция „Фокус“.", "date": "2018.06.17", "title": "Благоевград: Полицейски патрул е разположен на изхода на града в посока кръговото кръстовище при с. Бараково"}
{"url": "http://www.focus-news.net/news/2018/06/17/2535091/blagoevgrad-koloni-ot-avtomobili-se-obrazuvat-na-glaven-pat-e-79.html", "text": "Колони от автомобили се образуват на главен път Е-79, предаде репортер на Агенция „Фокус“. В посока Гърция пътуват много румънски, молдовски и украински автомобили. Два полицейски патрула са разположени след тунел Железница в посока София.\r\nПатрул с благоевградски регистрационен номер 4905, снабден с радар, има при картинг пистата на входа на Благоевград.  Полицейска кола с номер 0112 е разположена и на околовръстното при първата отбивка за града. Патрул с номер 9970 има и на входа на Благоевград в посока Кулата, на същото място са спрени над 70-80 ТИР-а.", "date": "2018.06.17", "title": "Благоевград: Колони от автомобили се образуват на главен път Е-79"}
{"url": "http://www.focus-news.net/news/2018/06/17/2535100/varna-1200-darveta-v-grada-shte-badat-obraboteni-sreshtu-kestenov-molets.html", "text": "1200 дървета във Варна ще бъдат обработени срещу кестенов молец. Това съобщиха за Радио „Фокус“ – Варна от общинското предприятие „Дезинфекция, дезинсекция, дератизация“. Третирането започва от 18 юни и ще продължи около десетина дни, в зависимост от климатичните условия. Използваният биоцид е димилин и е препоръчан от специалистите по растителна защита при Българската агенция за безопасност на храните, уточниха от предприятието. Третиранията ще се извършват с аерозолен генератор за мащабни обработки в късните нощни часове под ръководството на агроном – специалист по растителна защита.\r\nМарияна ВАЛЕНТИНОВА", "date": "2018.06.17", "title": "Варна: 1200 дървета в града ще бъдат обработени срещу кестенов молец"}
{"url": "http://www.focus-news.net/news/2018/06/17/2535099/varna-379-sa-svobodnite-mesta-za-parvoklasnitsi-v-uchilishtata-v-grada-sled-vtoroto-klasirane.html", "text": "379 са свободните места за първокласници в училищата във Варна след второто класиране. Това съобщиха за Радио „Фокус“ – Варна от Дирекция „Образование и младежки дейности“ към общината. Списъкът ще бъде обявен на 20 юни, след като приключи записването на първокласниците след втория етап на класиране. На 21 юни от 10.00 до 23.59 часа системата ще бъде отворена за редакция на стари или подаване на нови заявления от родители, които до момента не са подали заявление за своето дете или не са го записали в училището, в което е прието на второ класиране.\r\nСлед приключване на трето класиране от 28-ми юни подаването на документи и записването за първи клас става на място в училищата, в които има обявени свободни места, допълниха от дирекцията.\r\nМарияна ВАЛЕНТИНОВА", "date": "2018.06.17", "title": "Варна: 379 са свободните места за първокласници в училищата в града след второто класиране"}
{"url": "http://www.focus-news.net/news/2018/06/17/2535121/standard-makedoniya-sedem-politseyski-sluzhiteli-sa-raneni-pri-protestite-pred-parlamenta-v-skopie.html", "text": "Седем полицейски служители са ранени и трима цивилни граждани са задържани в протестите пред сградата на парламента в Скопие, съобщи Македонската информационна агенция (МИА), позовавайки се на полицейски и медицински източници, цитирана от македонската медия „Стандард“.\r\nЕкип на Спешна медицинска помощ се е намесил в неделя вечерта, заради ранени лица в насилствените протести, които са се провели пред сградата на парламента. Екипът все още е на мястото на протестите, но засега няма информации за броя на ранените граждани.\r\nМедицинският екип се е намесил по искане на полицията.\r\nМакедонската полиция е използвала сълзотворен газ, за да разпръсне демонстрантите пред парламента, протестиращи против договора за решаване на спора за името между Македония и Гърция, подписан в неделя сутринта.\r\nПротестиращите са хвърлили към полицията шокови бомби, пиротехнически средства и камъни. Полицията е отговорила, след като демонстрантите са се опитали да преминат охранителната ограда и да вляза в парламента. Йонислав Дочев", "date": "2018.06.17", "title": "„Стандард“ (Македония): Седем полицейски служители са ранени при протестите пред парламента в Скопие"}
{"url": "http://www.focus-news.net/news/2018/06/17/2535101/darina-hristova-sobstvenik-na-ferma-nay-krasiviyat-sort-dekorativna-lyuta-chushka-se-naricha-boliviyska-daga-i-si-promenya-tsveta-do-5-pati.html", "text": "Вместо стайни цветя, във фермата за люти чушки, се отглеждат и декоративни, като най-красивата от тях се нарича „Боливийска дъга“, която си променя цвета до 5 пъти. Това каза пред Радио „Фокус“ – Варна собственикът на фермата за люти чушки в село Страшимирово Дарина Христова. „Производството във фермата започва със закупуването на семена от цял свят – Англия, САЩ, Германия, Мексико и др. страни преди 7 години. Първоначално колекцията достига до рекордното число над 300 вида люти чушки, като най-лютите сортове идват от Карибските острови. Постепенно покрай увлечението на Христо Родинов започва цялото семейство да се интересува и неусетно се включиха всички членове“, обясни Дарина Родинова. По думите й в момента  във фермата работят всички, включително и двете им дъщери, като работата е разпределена помежду им и се включват от засаждането до производството на крайните продукти. „Имаме възможност и база да развием производството още повече, но желаем да си запазим качеството на продуктите и да не го разгръщаме в производство с огромен мащаб, намалявайки  качеството. Финансирането, от началният етап на отглеждане до крайния продукт, е изцяло със средства на семейството. Добивът на този вид плод е различен в зависимост от това какъв е сортът и дали се отглежда в оранжерия или навън, като добивът в оранжериите е много по-голям“, каза още Дарина Родинова.\r\nМилена СТОЕВА", "date": "2018.06.17", "title": "Дарина Христова, собственик на ферма: Най-красивият сорт декоративна люта чушка се нарича „Боливийска дъга“ и си променя цвета до 5 пъти"}
{"url": "http://www.focus-news.net/news/2018/06/17/2535094/govoritelyat-na-gratskoto-pravitelstvo-gartsiya-se-prevrashta-v-lider-na-balkanite-chrez-primera-koyto-dava.html", "text": "Гърция се превръща във водеща сила на Балканите, не чрез употребата на сила, а давайки пример за сътрудничество и солидарност, заяви говорителят на гръцкото правителство Димитрис Цанакопулос в неделя пред местното издание Real News, след подписването на договора за името между Атина и Скопие, предава гръцката информационна агенция АНА-МПА.\r\n„От сега нататък, нашата страна само ще брои приятелите си на Балканите“, заяви Цанакопулос, като същевременно обвини лидерът на основната опозиционна партия в страната „Нова Демокрация“ Кириакос Мицотакис, че е възприел „опасна позиция“, която води фракцията към обединение с екстремните и националистически кръгове в БЮРМ (Бивша югославска република Македония).\r\nСпоразумението, подписано в неделя от Македония и БЮРМ, ще ускори европейската интеграция на последната, но и тази на Албания и Сърбия, смята политикът. Това ще сложи край на дълъг период на напрежение и нестабилност, в който са инвестирали други страни по свои собствени причини, докато Гърция ще се превърне в лидер и за икономическия просперитет на региона и за повишаването на геополитическата му важност.\r\nТой също отхвърли твърденията, че erga omnes принципът, приет за името, се обезсилва от споразуменията за езика и националността на северните съседи на Гърция.\r\n„Който казва това, или лъже нарочно, или е просто необразован“, заяви Цанакопулос, като обясни, че erga omnes се отнася единствено за употребата на името на страната и гарантира употребата му в отношенията с другите страни и организации, освен с Гърция, както и вътре в страната.\r\nГоворителят на гръцкото правителство посочи още, че Атина не е възразявала против съществуването на македонския език до началото на 90-те години. „Възраженията, повдигнати от различни страни през 90-те, в хода на публичните спорове, очевидно е част от исторически невежи, националистически страсти, които отказват да приемат реалността и се опитват единствено да дезинформират или да създадат впечатление“, добави Цанакопулос, като отбеляза, че съществуването на този език в миналото е признато от гръцката академична общност.\r\nПолитикът посочи, че на пътните документи, използвани от северните съседи на Гърция, вече се отбелязва тяхната „македонска“ националност, към което ще бъде добавено пояснението „гражданин на Северна Македония“. „Сами си направете извода, дали сме спечелили или загубили от сделката“, заключи Цанакопулос.\r\nПревод и редакция:", "date": "2018.06.17", "title": "Говорителят на гръцкото правителство: Гърция се превръща в лидер на Балканите чрез примера, който дава"}
{"url": "http://www.focus-news.net/news/2018/06/17/2535102/nimh-zhalt-kod-za-intenzivni-valezhi-i-gramotevichni-buri-e-v-sila-za-tsyalata-strana.html", "text": "Жълт код за интензивни валежи и гръмотевични бури е в сила за цялата страна. Това сочи справка на сайта на Националния институт по метеорология и хидрология (НИМХ) при Българската академия на науките (БАН). В цялата страна се очакват краткотрайни, временно интензивни валежи, придружени с гръмотевични бури. Ще има условия и за градушки. Количествата на валежите ще достигат до 25-30 л/кв.м.\r\nОт НИМХ предупреждават за възможност от локални наводнения, малко на брой. Възможно е да се наложи прекъсване на дейности на открито. Затруднения при шофиране заради намалена видимост и аквапланинг. При гръмотевична дейност хората трябва да бъдат внимателни особено в планински, горски и открити местности.", "date": "2018.06.17", "title": "НИМХ: Жълт код за интензивни валежи и гръмотевични бури е в сила за цялата страна"}
{"url": "http://www.focus-news.net/news/2018/06/17/2535092/ekaterina-zaharieva-dogovorat-za-dobrosasedstvo-mezhdu-balgariya-i-republika-makedoniya-otpushi-regiona-i-pokaza-che-mozhem-sami-da-reshavame-problemite-si.html", "text": "Договорът за добросъседство между България и Република Македония „отпуши” региона и показа, че можем сами да решаваме проблемите си. Това каза Екатерина Захариева, вицепремиер и министър на външните работи, в разговор с Илиана Беновска в предаването “Беновска пита” по „Радио К2” и „Канал 3”. Тя коментира актуалните политически теми.Подписването на договора между Република Македония и Гърция за името и значението на този факт за България.\r\n„Как ще коментирате договора, който се подписа около обяд между Гърция и Македония за името на Македония и как ще се отрази той върху вътрешната и външната политика на България?”, попита водещата Илиана Беновска. Екатерина Захариева отговори, че първо иска да поздрави двамата премиери Зоран Заев и Алексис Ципрас. Според нея това е един много добър ден за Балканите и за нашата страна също. „Поздравих ги днес и лично със следното пожелание, че наистина оттук нататък е време за приятелство и просперитет в нашия регион! Знаете, че това е 27 годишен спор, който 25 години продължава с посредничеството и под егидата на ООН! Има още работа, предстои ратификация от парламентите и референдум в Македония за изменение на конституцията, но съм убедена, че това ще даде възможност и ще доведе до започване на преговорите за членство на Република Македония в края на този месец!”, категорична бе Захариева. \r\n„Вие вчера направихте силно заявление в Македония, бидейки на театър, че на 26-ти юни Македония ще получи покана за преговори за присъединяване към ЕС, а за НАТО ще получи подобна покана на 11-ти юли тази година. Разкодирайте на какви факти почиват Вашите твърдения!”, продължи водещата Илиана Беновска. Външният министър отговори, че би трябвало следващата седмица македонският парламент да ратифицира този договор. След това гръцкият външен министър ще информира ЕС, че Гърция няма нищо против Македония да започне преговори за членство. На 26-ти юли има заседание на Съвет общи въпроси, който ще разглежда целия пакет „Разширяване”, така че това е датата до която трябва да се случи ратификацията, за да започнат преговорите за членство на Република Македония. След това на 29-ти и 30-ти лидерите на ЕС би трябвало да потвърдят решението на Съвет общи въпроси. „Моят призив в Република Македония на театъра, след това и на концерта беше – наистина няма време! Не че притискам, не че искам да се месим, но този спор продължава вече 27 години и не виждам какво добро за Република Македония е донесло това безконечно отлагане на решаване на въпроса!”, категорична бе Екатерина Захариева. „Само да уточним един детайл, това е Ваше рационално предположение, а може би и предложение, но то не почива на някакви съобщени европейски решения?”, поиска да уточни водещата Илиана Беновска. Събеседникът й отговори: „Това почива на календара на нашето председателство, на това, че Съвет общи въпроси е на 26-ти и тема в дневния ред на този съвет още от началото на председателството и сега потвърден от всички държави членки, че са съгласни да се включи преди няколко седмици, ще има тема разширяване. Така че това е датата, на която трябва да се дебатира въпроса! Не почива само на предположения, почива на нормалния ход на нещата!”.Очаква ли атаки от страна на опозицията и на президента за ролята, която изигра Бойко Борисов за подписването на договора?\r\n„Опозицията ще внася втори вот на недоверие, знаете, че задача на опозицията е да се бори за властта и за повече популярност. Преди известно време премиерът Борисов каза, че „Радев вече не е надпартиен президент начело със своя началник Нинова”. Очаквате ли атаки от опозицията и от президента Радев за ролята на Борисов при подписването на договора между Македония и Гърция и значението му по време на председателството на България и за целия Балкански регион, пък защо не и за ЕС? Очаквате ли атаки?”, попита водещата Илиана Беновска. Екатерина Захариева отговори, че тези неща са нормални, опозицията може да критикува и да използва конституционното си право да поиска вот на недоверие. Тя добави: „Въпросът е, че по теми, по които целият свят е обединен и целият свят приветства. Знаете, че договорът, който двамата премиери подписаха на 2-ри август миналата година, беше приветстван за по-малко от час от Канада до Австралия. И премиерът Заев каза много ясно и честно пред нашите медии и много пъти го е казвал всъщност, че този договор му дава смелост да продължи и да се бори за решаването на по-тежкия въпрос с името! Аз бих казала, може да звучи малко самонадеяно, но че този договор „отпуши” целия регион – договорът между Република България и Република Македония! Той показа, че когато има храброст, когато има смелост, когато има добронамереност, можем и на Балканите да решаваме проблемите си сами и да работим заедно за общо бъдеще”.\r\nЕкатерина Захариева обясни, че е чула странни изявления, включително и от президента Радев, че има разлика между нашия договор и този между Република Македония и Гърция. Тя продължи, че такива разлики наистина има, но нашият договор е правен със съвсем друга цел – да заявим, че не желаем да се изкривява и да се краде нашето минало. Ние нямаме проблем македонците да градят нова идентичност, но не и за наша сметка, не и за сметка на изкривяване на общоизвестни и доказани исторически факти. А що се отнася до договора между Република Македония и Гърция, там поне на две места има клаузи, които гарантират, че няма да има териториални претенции заради новото име, че той не е насочен срещу трети държави и подписването му не води до неприлагането на договори, които вече са подписани и са влезли в сила. „Така че гаранциите ги имаме, гаранциите ще се дадат в още по-пълна степен, ако и България, и Република Македония изпълняват договорите, които двамата премиери подписаха на 2-ри август миналата година и който и двата парламента ратифицираха и влезе в сила!”, завърши Екатерина Захариева разговора си с Илиана Беновска в предаването “Беновска пита” по „Радио К2” и „Канал 3” на 17 юни 2018 година.", "date": "2018.06.17", "title": "Екатерина Захариева: Договорът за добросъседство между България и Република Македония „отпуши” региона и показа, че можем сами да решаваме проблемите си"}
{"url": "http://www.focus-news.net/news/2018/06/17/2535098/nikola-dimitrov-vanshen-ministar-na-makedoniya-chlenkite-na-es-shte-otsenyat-shansa-za-badeshteto-na-sayuza.html", "text": "Договорът е ключ, който отваря вратата към ЕС, а страните-членки ще оценят шанса да осигурят бъдещето на Съюза, заяви в неделя министърът на външните работи на Македония Никола Димитров след подписването на договора за разрешаване на македонско-гръцкия спор за името и стратегическо партньорство между двете страни, в интервю пред македонската „Телевизия 24“, предава скопското електронно издание „Независен“.\r\n„Сред главните ни мотиви за подписване на този договор е отварянето на вратите към Европейския съюз. Имаме девет позитивни доклада, препоръка за започване на преговори и сме кандидати от 2005-а година, вече 13 години. Вратата беше заключена заради спора около името и сега, когато намерихме ключа, отваряме тази врата и ще бъде много лошо, ако се окаже, че има още една врата зад нея“, заяви Димитров.\r\nПо въпроса, каква друга пречка от страните-членки на ЕС спрямо Македония може да се появи, дипломатът заяви, че въпросът и вложенията са прекалено големи за всички членки на ЕС, особено тези, които са стълбове на бъдещето на Европа и носят съответната отговорност, накъде отива Съюза.\r\n„Мисля, че ще оценят шанса и ще бъдат част от този общ успех“, увери Димитров.\r\nПревод и редакция:", "date": "2018.06.17", "title": "Никола Димитров, външен министър на Македония: Членките на ЕС ще оценят шанса за бъдещето на Съюза"}
{"url": "http://www.focus-news.net/news/2018/06/17/2535103/plovdiv-fotoizlozhbata-21-avgust-1968-krayat-na-prazhkata-prolet-predstavya-podbor-ot-snimki-na-19-fotografi-i-snimki-koito-sa-ot-arhivi.html", "text": "Фотоизложбата „21 август 1968: Краят на Пражката пролет“ представя подбор от снимки на 19 фотографи и снимки, които са от архиви. Това каза за Радио „Фокус“ – Пловдив Силвия Дерибеева, от Чешки културно – информационен център София. Изложбата представя 40 черно-бели фотографии. Подбрани са от много известна чешка фотографка Дана Киндрова. „Самата тя снима оттеглянето на съветските войски от Чехословакия, а нейната майка Либуше Киндрова заснема събитията през 68-ма година. В изложбата присъстват и нейни фотографии.“, каза Силвия Дерибеева. По думите й има много интересни снимки на главния редактор по това време на чехословашка фотография, които снимки са пуснати в нейната пощенска кутия и авторът им е абсолютно неизвестен.\r\nИзложбата „21 август 1968: Краят на Пражката пролет“ ще бъде открита на 18 юни от 11 часа във фоайето на Дома на културата „Борис Христов“. „В Пловдив изложбата ще остане до 29 юни. След това се очаква тя да гостува в Бургас, където ще бъде открита на емблематичната дата 21 август“, каза Силвия Дерибеева. Тя коментира, че ще фотоизложбата ще има турне из България. Тя е била представена първо в София в рамките на Фестивала „Фотофабрика“. „Много се радваме, че благодарение на Почетното ни консулство в Пловдив имаме възможност да я представим и в бъдещата Европейска столица на културата“, каза Силвия Дерибеева.\r\nВесела КРЪСТЕВА", "date": "2018.06.17", "title": "Пловдив: Фотоизложбата „21 август 1968: Краят на Пражката пролет“ представя подбор от снимки на 19 фотографи и снимки, които са от архиви"}
{"url": "http://www.focus-news.net/news/2018/06/17/2535105/plovdiv-datchitsi-shte-sledyat-dokolko-sa-palni-konteynerite-sas-smet-v-grada.html", "text": "Върху контейнерите за смет по ул. „Иван Вазов“ в Пловдив са монтирани датчици, които следят доколко са пълни с отпадъци, като с помощта на мобилно приложение контролът може да се извършва във всеки един момент. Това съобщиха за Радио „Фокус“ – Пловдив от Общинско предприятие „Чистота“. Въвеждането на така нареченото „умно сметосъбиране“ /Smart waste management/ е сред постиженията, с които Община Пловдив спечели националния приз „Най-иновативна община“ на Асоциацията на Българските градове и региони. „Това ще доведе до още по-добро качество на услугата по сметосъбирането. Точната информация ни дава възможност за гъвкави решения, така че ако някой контейнер отново се напълни след редовното му обслужване по график, да реагираме своевременно“, коментира директорът на ОП „Чистота“ Иван Стоянов. Подобни устройства предстои да бъдат монтирани и върху първите подземни контейнери в Пловдив, които сега се изграждат на ул. „Отец Паисий“. За удобство на гражданите там се предвижда да бъдат поставени и червени и зелени светодиоди, по които да се ориентират за степента на запълненост на съдовете за смет.", "date": "2018.06.17", "title": "Пловдив: Датчици ще следят доколко са пълни контейнерите със смет в града"}
{"url": "http://www.focus-news.net/news/2018/06/17/2534884/predstoyashti-sabitiya-v-stranata-za-17-yuni-agentsiya-fokus.html", "text": "***\r\nОт 09.00 до 12.00 часа в Литературен клуб „Перото“ ще се състои награждаване на победителите в 35-ия Национален конкурс за детско литературно творчество на програма „Христо Ботев“ на БНР - „Искри“ 2018. \r\n***\r\nОт 11.00 до 13.30 в спортен комплекс „Спортна София“ часа ще се състои Третото поредно издание на семейния спортен празник „Татко и аз“, посветен на Деня на бащата. \r\n***\r\nОт 12.00 часа в зала 11 на НДК ще се проведе благотворителен концерт „Дари здраве на Коко“. \r\n***\r\nВ 17.00 часа в зала „Запад“ на Народното събрание ще се проведе среща на председателите на Председателската тройка на КОСАК.\r\n***\r\nОт 16.00 часа в зала „Скаптопара“ ще се проведе Лично отборно Републиканско първенство по бокс и „Купа България“ за юноши до 16-годишна възраст.\r\n***\r\nОт 16.00 часа в Хотел „Милано“ ще бъде представена разработената обща стратегия за развитие на културния туризъм в Странджа и Сакар и тематични туристически маршрути.\r\n***\r\nРегионален исторически музей Бургас се включва за поредна година в националната кампания „Да бъдеш Баща“. \r\n***\r\nОт 18.00 часа в храм „Св. Анастасий“ ще се състои концерт на известния гръцки духовник и църковен певец - архимандрит Никодимос Каварнос.\r\n***\r\nОт 20.00 часа на сцената на Летния театър ще танцуват заедно професионални и самодейни фолклорни състави.\r\n***\r\nОт 09.00 ди 16.00 часа в района на старата автогара ще се проведе благотворителен базар за набиране на средства за бездомни животни.\r\n***\r\nПродължава втория ден от Фестивала на клубовете за народни танци „Хоро край поморийския бряг“.\r\n***\r\nВ 09.00 часа в храм „Св. Димитър” Негово Високопреосвещенство Пловдивският митрополит Николай ще отслужи чина на обновление  и архиерейска света литургия на Трета Неделя след Петдесетница.\r\n***\r\nОт 19.00 часа в парк „Пети октомври“ ще се състои общоградска инициатива „Хора за хората“. \r\n***\r\nОт 11.00 часа в зала „Патиланчо“ в ДКТ „Васил Друмев“ ще се играе спектакълът „Самохвалко”. \r\n***\r\nОт 10.00 до 14.00 часа в Тракийски и античен град „Кабиле“ ще се състои базар и анимации с представяне на бойни умения, бит, вярвания,  храни и напитки от времето на траки, римляни, средновековна епоха.", "date": "2018.06.17", "title": "Предстоящи събития в страната за 17 юни (Агенция „Фокус“)"}
{"url": "http://www.focus-news.net/news/2018/06/17/2535104/reuters-novoto-pravitelstvo-na-chehiya-e-zastrasheno-zaradi-nominatsiyata-za-ministar-na-vanshnite-raboti.html", "text": "Чешката комунистическа партия (ЧКП) ще оттегли подкрепата си от новото правителство, ако Социалдемократическата партия запази номинацията си за поста на министър на външните работи, заяви лидерът на ЧКП Войтех Филип в неделя, предава Reuters.\r\nСоциалдемократическата партия номинира Мирослав Похе, член на Европейския парламент, за поста на външен министър, навличайки си сериозна критика от президента Милош Земан и ЧКП.\r\nПрезидентът и ЧКП твърдят, че Похе е гласувал в Европейския парламент в полза на глобяването на членките на ЕС, които не приемат пълните си квоти от мигранти, по този начин контрирайки позицията на Чехия по въпроса. Мирослав Похе отрече обвиненията.\r\nВойтех Филип заяви, по време на дебат излъчен по държавната телевизия, че ако Похе стане външен министър, Комунистическата му партия няма да подкрепи правителството.\r\n„Очаквам този проблем да бъде решен. Трябва да потърсим решение с лидера Ян Хамачек и, разбира се, с Комунистическата партия“, заяви Филип.\r\nПревод и редакция:", "date": "2018.06.17", "title": "Reuters: Новото правителство на Чехия е застрашено, заради номинацията за министър на външните работи"}
{"url": "http://www.focus-news.net/news/2018/06/17/2534885/pregled-na-osnovnite-temi-v-svetovniya-pechat-agentsiya-fokus.html", "text": "„Той е главата на държавата“, заяви в петък президентът Доналд Тръмп по адрес на лидер на Северна Корея Ким Чен-ун. „И имам предвид, че той е твърдият лидер. Не позволявайте на никого да си мисли обратното. Той говори и неговите хора го слушат внимателно. Бих искал и моите хора да правят същото“. По-късно Тръмп заяви, че се е шегувал с тези на пръв поглед адмириращи коментари по отношение на Ким и неговия режим, и последното изречение изглежда че допълва това твърдение. Но дори на шега, тези коментари са не на място и непростими, пише американското издание Washington Examiner.\r\nСпоред изданието има две причини за това.\r\nПървата е, че бруталността на Ким Чен-ун, макар и временно прикрита, остава един от най-големите ужаси в света. Второ, възвеличаването от страна на президента Тръмп също не е повод за шега.\r\nКато лидера на свободния свят, Тръмп трябва да бъде внимателен за това колко респект, и дори повече, каква привързаност показва към Ким Чен-ун. Американският президент поема риск като го ухажва, но това е оправдано, защото светът желае безопасна Източна Азия, освободена от ядрени заплахи. За да се постигне това, Тръмп е готов да се справя с дори с някой ненавистен, като тиранина от Пхенян.\r\nНо Тръмп не трябва да губи гледка към реалностите на култа към личността на Северна Корея. Цяла държава, населена от 25 милиона души, е лишена от основни права като свобода на словото, мнението и движението и на населението е отнето основно препитание, защото режимът е некомпетентен и смъртоносен.\r\nНяколко севернокорейци са успели да се измъкнат и са разказали историите си, а семейството на Ото Уормбиър, който почина няколко дена след като беше пуснат от Северна Корея, може най-добре да потвърди истинската природа на режима на Ким Чен-ун. Севернокорейците стоят и внимават към Ким и изразяват любовта си към него, не заради „силната“ си връзка, а защото той ще ги убие, ако не го направят.\r\nДумите на Тръмп се отразяват не само на международната сцена, но и в САЩ. Той често и спорно е изразявал възхищението си към диктатори и, както повечето президенти, той също говори и защитава една разширена версия на собствените си конституционни права.\r\nВместо да следва предшествениците си в натрупването на президентска власт, Тръмп трябва да захвърли фантазиите за увеличаване на изпълнителната си власт и вместо това да погледне към визията на Бащите основатели за ролята на изпълнителната власт.\r\nПо-здравословно е никой мъж или жена да не бъде належащ в конституционната система, в която служи Тръмп.\r\nКакто демонстрира опитът на президента Барак Обама, по-здравословно е за републиката президентите да се намират с ограничена власт, особено за президентите, които са реформаторски настроени и в същото време нетърпеливи към процесите на закона. Прекарвайки първата си година като президент в изчистване на различни надхвърляния на изпълнителната власт от ерата на Обама, Тръмп трябва да разбира това повече от другите хора.\r\nАко настоящият президент желае да остави по-здраво наследство от предшественика си, той трябва да помогне в укрепването на силата на Конгреса, дори с цената на своята власт. По този начин, неговите наследници няма да имат възможността да премахнат всичките му постижения в рамките на няколко месеца.\r\nОще по-важното, президент който управлява с лек допир и който стои настрана, за да може неговите съграждани да просперират, ще бъде запомнен много по-приятно отколкото всеки здрав и почитан диктатор.\r\n*** Президентът на САЩ Доналд Тръмп обсипа с похвали своите поддръжници в събота, чрез своя профил в социалната мрежа „Туитър“, наричайки избирателите си „най-умните“ и „най-лоялните“ в историята на американските президенти, пише американският вестник The Hill.\r\nПрезидентът намекна, че колкото повече американци започват да го подкрепят, толкова повече държавата „става по-силна“.\r\n„Моите поддръжници са най-умните, силните, работоспособните и лоялни, които сме виждали в историята на нашата страна. Красива гледка е докато печелим избори и събираме подкрепа от цялата страна. Докато ставаме по-силни, нашата страна също го прави. Най-добрите цифри, които сме виждали“, написа той в социалната мрежа „Туитър“.\r\nНе е ясно чии „числа“ има предвид Тръмп в своя пост, след като в събота бяха оповестени резултати, че рейтингът на одобрение на Тръмп е намалял във всички 50 щата, от встъпването му в длъжност.\r\n*** Говорителят на президента на палестинската автономия Набил Абу Рудейнех разкритикува американските усилия за насърчаване на миротворчески план между Израел и Палестина, твърдейки че предстоящата визита, в идната седмица от миротворческия екип за Близкия Изток на Белия дом, е „губене на време и е сигурно, че ще се провали“, пише израелското издание The Jerusalem Post.\r\nДокато палестинските лидери бойкотират Белия дом, след преместването на американското посолството в Ерусалим, миротворческият екип на САЩ, включващ Джаред Къшнър и Джейсън Грийнблат, ще се срещне с високопоставени представители в Ерусалим, Кайро, Аман, Доха и Рияд, но не и в Рамала.\r\nРудейнех предупреди САЩ да не подминават целенасочено палестинските власти и заяви, че американската страна прави опити „да раздели Ивицата Газа от Западния бряг“.\r\n*** Президентът на Турция Реджеп Тайип Ердоган и френският му колега Еманюел Макрон са провели телефонен разговор в събота, в който двамата лидери са обсъдили „пътната карта“ за северния сирийски град Манбидж, наскоро договорена със САЩ, в допълнение с редица регионални и двустранни въпроси, заявиха източници от президентството на Турция, предава турският ежедневник Daily Sabah.\r\nЕрдоган е изтъкнал, че споразумението със САЩ за Манбидж може да доведе до по-широко сътрудничество между Анкара и Вашингтон в Сирия.\r\nДвамата лидери също са обсъдили скорошното развитие в Сирия, борбата срещу тероризма и притока на мигранти.\r\nЕрдоган и Макрон са подчертали важността на сътрудничеството между Турция и Франция в сферата на регионалните въпроси и са се съгласили да продължат близкия си контакт след резултатите от президентските и парламентарни избори в Турция на 24 юни.\r\nНа 4 юни беше обявено договарянето на „пътна карта“ в Манбидж, след среща във Вашингтон между турския външен министър Мевлют Чавушоглу и държавния секретар на САЩ Майк Помпео.", "date": "2018.06.17", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/17/2534890/sport-voleybolistite-na-balgariya-pobediha-kanada-s-30-geyma-vav-varna.html", "text": "Волейбол: България записа първа победа на турнира от Лигата на нациите, който се провежда във Варна. \r\n\"Трикольорите\" ни записаха чиста победа с 3:0 (25:22, 25:19, 29:27) гейма над Канада. С успеха си България има вече 4 победи и 7 загуби в турнира. Загубата е пета за Канада срещу 6 успеха за северноамериканците.\r\nЗа България срещата започнаха Светослав Гоцев, Георги Сеганов, Валентин Братоев, Боян Йорданов, Виктор Йосифов, Николай Пенчев и либеро Теодор Салпаров.", "date": "2018.06.17", "title": "Спорт: Волейболистите на България победиха Канада с 3:0 гейма във Варна"}
{"url": "http://www.focus-news.net/news/2018/06/17/2534891/sport-sesil-karatancheva-otpadana-ot-kvalifikatsiite-na-turnira-v-birmingam.html", "text": "Тенис:Сесил Каратанчева отпадна в първия кръг на квалификациите на турнира по тенис на трева в английския град Бирмингам.\r\n191-ата в класацията на Женската тенис асоциация Каратанчева загуби от 18-годишната рускиня София Жук с 4:6 и 5:7 след почти час и половина игра.\r\nТя все пак заработи 1 точка за световната ранглиста и 1122 долара.", "date": "2018.06.17", "title": "Спорт: Сесил Каратанчева отпадана от квалификациите на турнира в Бирмингам"}
{"url": "http://www.focus-news.net/news/2018/06/17/2534888/protothema-atmosferen-front-shte-donese-losho-vreme-buri-i-gradushki-v-kontinentalna-gartsiya.html", "text": "Постепенното влошаване на времето се очаква да започне в събота и да обхване по-голямата част от страната за следващите три дни с дъждове и локални силни бури, които засягат континенталната част на страната. Причината е фронт на ниско атмосферно налягане, наречен \"Минос\" от метеорологичната служба на Националната обсерватория в Атина - който ще засегне страната от петък до вторник, 19 юни.\r\nЯвлението е  започнало от западната част на страната с бури и локални  градушки. Юлиян Марков", "date": "2018.06.17", "title": "Protothema: Атмосферен фронт ще донесе лошо време, бури и градушки в континентална Гърция"}
{"url": "http://www.focus-news.net/news/2018/06/17/2534893/the-independent-v-rusiya-se-gotvyat-da-uvelichat-pensionnata-vazrast-za-mazhete-nad-srednata-prodalzhitelnost-na-zhivota-na-mazhete-v-stranata.html", "text": "В Русия се готвят да увеличат пенсионната възраст за мъжете над средната продължителност на живота на мъжете в страната, пише британският вестник  The Independent.\r\nРуснаците обвиняват правителството, че повишава възрастта за пенсиониране над средната продължителност на живота, докато страната е разсеяна от провеждането на  Световното първенство по футбол.\r\nПремиерът Дмитрий Медведев съобщи в четвъртък, че до 2034 година ще бъде увеличена възрастта за пенсия от  60 на  65 години за мъжете и до 2028 година от 55 на 63 години за жените.\r\nОчаква се промените  официално да бъдат приети до следващата година Новата политика би означавала, че възрастта за пенсиониране за мъжете ще бъде с една година по-висока от очакваната продължителност на живота според Световната здравна организация за мъжете, която за Русия е 64 години.\r\nТова беше обявено в момент, в който мнозина гледат победата с 5-0 на националния отбор над Саудитска Арабия в началото на Световното първенство, което накара някои хора да обвинят правителството, че се опитва да прикрива новините.\r\nРуската Конфедерация на труда (КТР) заяви, че официалната статистика показва, че средната продължителност на живота на мъжете е по-малка от 65 в повече от 60 региона на Русия.\r\nСпоред профсъюзите около 40% от мъжете и 20% от жените няма да живеят достатъчно дълго, за да претендират за пенсиите си съгласно новите правила.\r\nДмитрий Песков, прессекретар на Владимир Путин, заяви, че страната е претърпяла големи демографски промени, откакто руският президент заяви през 2005 година, че пенсионната възраст на страната няма да се повиши под негово ръководство. Юлиян Марков", "date": "2018.06.17", "title": "The Independent: В Русия се готвят да увеличат пенсионната възраст за мъжете над средната продължителност на живота на мъжете в страната"}
{"url": "http://www.focus-news.net/news/2018/06/17/2534887/makfaks-vmro-dpmne-organizira-v-nedelya-v-1330-chasa-protest-v-bitolya.html", "text": "ВМРО-ДПМНЕ организира в неделя в 13:30 часа протест в Битоля, където ще говори лидерът на партията Християн Мицковски, предава Макфакс.\r\nОт ВМРО-ДПМНЕ обявиха, че протестите ще започнат пред спортната зала в Битоля, ще преминат през главната улица до Дома на културата и ще приключат пред паметника на Гоце Делчев.\r\nПротестите ще се проведат в деня на подписването на споразумението с Гърция, което ще се проведе в Преспа, Гърция, последвано от срещи и обяд на македонска територия. Споразумението ще бъде подписано от министрите на външните работи на Македония и Гърция Никола Димитров и Никос Коцияс. Юлиян Марков", "date": "2018.06.17", "title": "Макфакс: ВМРО-ДПМНЕ организира в неделя в 13:30 часа протест в Битоля"}
{"url": "http://www.focus-news.net/news/2018/06/17/2534897/pregled-na-osnovnite-temi-v-britanskiya-pechat-agentsiya-fokus.html", "text": "Италианският вътрешен министър обяви, че няма да допуска още два кораба с мигранти до италиански пристанища, пише британският вестник The Guardian.\r\n\"Два други кораба под холандски флаг - Lifeline и Seefuchs са пристигнали край бреговете на Либия, чакайки натоварването им с мигранти, изоставени от контрабандистите\", пише Матео Салвини, лидер на антиимигрантската партия Лигата на неговата „Фейсбук“ страница. \"Тези господа знаят, че Италия вече не иска да бъде съучастник в бизнеса с нелегална имиграция и следователно ще трябва да търсят други пристанища [не италиански] където да отидат\".\r\nЗатварянето на пристанищата за  спасителния  кораб Aquarius, в който са натоварени620 души, предизвика предупрежденията на хуманитарни агенции за смъртоносно лято в морето за хората, които се опитват да пресекат Средиземно море. \r\nКораби, наети от множество европейски неправителствени организации, кръстосват водите от Либия в продължение на три години, като спасяват мигрантите от пробитите лодки и ги транспортират до Сицилия.\r\nСлед решението на Салвини да забрани акостирането на Aquarius , Малта бързо последва примера му, оставяйки кораба в морето, докато Испания не предложи да вземе кораба. Очаква се да пристигне във Валенсия в неделя.\r\nСлужителите на корабите на неправителствените организации казват, че затварянето на пристанищата от Салвини ги оставя без места, където  да отведат хората, които спасяват, и че това решение ще се окаже контрапродуктивно.\r\n\"Това няма да спре хората да идват\", каза Рубен Нейгбауер от германския благотворителен кораб Sea Watch. – „Те така или иначе ще тръгват, но повече от тях ще умрат“.\r\nSea Watch отказа миналата седмица да вземе 40 мигранти, спасени от кораба  на американския Военен флот Trenton от Либия, страхувайки се за съдбатa им, която би могла да се окаже подобна на тази на  Aquarius. Trenton изчака четири дни, преди да му бъде позволено да  акостира в Сицилия.\r\nБлаготворителните организации казват, че корабите на НПО са жизненоважна жизнена линия, като спаси повече от 88 000 души през последните две години, но критиците казват, че те са фактор за привличане, насърчавайки хората да тръгват по опасния морски път.\r\n***В Русия се готвят да увеличат пенсионната възраст за мъжете над средната продължителност на живота на мъжете в страната, пише британският вестник  The Independent.\r\nРуснаците обвиняват правителството, че повишава възрастта за пенсиониране над средната продължителност на живота, докато страната е разсеяна от провеждането на  Световното първенство по футбол.\r\nПремиерът Дмитрий Медведев съобщи в четвъртък, че до 2034 година ще бъде увеличена възрастта за пенсия от  60 на  65 години за мъжете и до 2028 година от 55 на 63 години за жените.\r\nОчаква се промените  официално да бъдат приети до следващата година Новата политика би означавала, че възрастта за пенсиониране за мъжете ще бъде с една година по-висока от очакваната продължителност на живота според Световната здравна организация за мъжете, която за Русия е 64 години.\r\nТова беше обявено в момент, в който мнозина гледат победата с 5-0 на националния отбор над Саудитска Арабия в началото на Световното първенство, което накара някои хора да обвинят правителството, че се опитва да прикрива новините.\r\nРуската Конфедерация на труда (КТР) заяви, че официалната статистика показва, че средната продължителност на живота на мъжете е по-малка от 65 в повече от 60 региона на Русия.\r\nСпоред профсъюзите около 40% от мъжете и 20% от жените няма да живеят достатъчно дълго, за да претендират за пенсиите си съгласно новите правила.\r\nДмитрий Песков, прессекретар на Владимир Путин, заяви, че страната е претърпяла големи демографски промени, откакто руският президент заяви през 2005 година, че пенсионната възраст на страната няма да се повиши под негово ръководство.\r\n***Министри предупреждават, че сделката по Брекзит трябва да се приключи до октомври, иначе Великобритания е заплашена от юридическа безизходица, пише вестник  Sunday Express.\r\nПравителството ще се окаже в недостиг на време, за да въведе редица важни закони, преди Великобритания официално да напусне ЕС следващия март. \r\nЗаконопроект за прилагане на Брекзит и споразумение за напускане на ЕС, както и други нови закони ще са необходими, за да влезе в сила споразумението, което Великобритания постигне с Брюксел.\r\nАко се окаже неподготвена, Великобритания ще бъде оставена в \"правна безизходица\" и извън ЕС без сделка. \r\nНо Андреа Лийдсъм, отговаряща за дневния ред в Камарата на Общините, предупреди, че законите ще отнемат месеци, за да преминат през Парламента и биха могли да бъдат осуетени от привържениците на оставането.\r\nТя  предупреди колегите си, че с малкото работно мнозинство правителството няма да може да използва специални мерки за ускорено законодателство, което може да ускори нещата в случай на извънредна ситуация.\r\nАко парламента не започне да гледа законите  октомври, няма да стигне времето, дори и да работят през нощта в продължение на дни, предупреди Лийдсъм.\r\n***Партията „Шин Фейн“ ще либерализира абортите в Северна Ирландия, пише лондонския Evening Standard.\r\nДелегатите подкрепиха предложението, според което жените трябва да имат право на  аборти по здравната каса, за \"ограничен гестационен период\".\r\nТова решение е взето  след референдум в Република Ирландия, който отмени Осмата поправка в конституцията, която  забраняваше абортите.\r\nЧленовете на ежегодната конференция на партията в Белфаст решиха, че абортът трябва да бъде разрешен,  когато животът, здравето или психическото здраве на жената са изложени на риск, а в случай на смъртоносна аномалия на плода, където детето не може да оцелее.", "date": "2018.06.17", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/17/2534898/ministar-ekaterina-zaharieva-prizova-za-yasna-data-za-chlenstvoto-na-makedoniya-v-es-obzor.html", "text": "Нашата цел е на 26 юни Македония да започне преговори за членство в ЕС, а на 11 юли да стане член на НАТО. И няма да пестим усилия, за да се случи това. Това каза вицепремиерът и министър на външните работи Екатерина Захариева в Скопие на официалното откриване на фестивала „One Love Tour 2018”. Изказването идва само ден преди подписването на договора между правителствата на Гърция и Македония, с който трябва да бъде решен дългогодишния спор за името Македония. По думите й премиерите на двете страни Алексис Ципрас и Зоран Заев имат пълната подкрепа на Европейския съюз за подписването на договора. На въпрос на македонски журналист дали за България е приемливо предложеното име – Република Северна Македония, Захариева уточни, че за България е приемливо всяко име. „Ние сме ви признали първи, но това, което е важно за нас, е да няма териториални претенции. Но договорът за добросъседство ще продължи да важи, няма да има никакви проблеми за тях. В договора между Гърция и Македония има текст, че той няма да бъде насочен към други държави, така че всичко е наред. Единственото, което искаме, е когато сте готови, да бъдем заедно в ЕС. Целта на нашето председателство беше да направим процеса по прием на Македония в ЕС необратим. Успяхме да деблокираме процес, който беше блокиран 15 г. Страните от Западните Балкани са в центъра на европейската външна политика – не го изпускайте този шанс“, каза Захариева. “Нищо не спечелихме с този 27-годишен спор, нищо не спечелиха гражданите на двете държави преди подписването на договора за добросъседство. И само ще спечелим, ако на 26 юни Македония започне преговорите за членство. В противен случай рискуваме най-ранната следваща възможност да бъде в края на 2020 г. Не мисля, че македонският народ заслужава това“, допълни още Захариева.\r\nМинистърът на външните работи на Македония Никола Димитров заяви от своя страна, че изборът ще бъде на гражданите и договорът с Гърция е под условие да има успешен референдум. „Ако гражданите решат, че искат такава Македония, с отворени врати, влизане в НАТО и кажат \"да\", парламентът и президентът трябва да кажат \"да\", заяви той. Попитан ще има ли проблеми за прокарване на договора с Гърция в македонския парламент Никола Димитров коментира: „Колкото по-големи пречки преодоляваме, толкова по-голяма ще бъде историческата победа и отварянето на вратите на бъдещето“. \"Македония не може да бъде щастлива, ако България не е щастлива, или Гърция, или Албания\", заяви министърът. „Утре е исторически ден, който отваря бъдещето. Една голяма стъпка в посока затваряне на въпрос, който е отворен толкова време, колкото има независима Македония, практически от 1991 година“, обясни той и уточни, че има сили в Македония които се борят за бъдещето, има и сили, които се борят за миналото. „Насърчени от Договора за добросъседство с България, това е нашият последен отворен въпрос“, изтъкна външният министър. „Много ще бъде важно този акт за името да отвори вратите на ЕС и на НАТО. Освен добросъседството с Гърция, македонските основни мотиви са отварянето на вратите, излизането от чакалнята, в която сме от много години“, заяви Никола Димитров. По думите му дълго време този въпрос е бил употребяван във вътрешната политика. \"Всеки път, когато такива въпроси са предмет на вътрешнополитическа битка, това води към лош край\", каза още той.", "date": "2018.06.17", "title": "Министър Екатерина Захариева призова за ясна дата за членството на Македония в ЕС (ОБЗОР)"}
{"url": "http://www.focus-news.net/news/2018/06/17/2534896/evening-standard-partiyata-shin-feyn-shte-liberalizira-abortite-v-severna-irlandiya.html", "text": "Партията „Шин Фейн“ ще либерализира абортите в Северна Ирландия, пише лондонския Evening Standard.\r\nДелегатите подкрепиха предложението, според което жените трябва да имат право на  аборти по здравната каса, за \"ограничен гестационен период\".\r\nТова решение е взето  след референдум в Република Ирландия, който отмени Осмата поправка в конституцията, която  забраняваше абортите.\r\nЧленовете на ежегодната конференция на партията в Белфаст решиха, че абортът трябва да бъде разрешен,  когато животът, здравето или психическото здраве на жената са изложени на риск, а в случай на смъртоносна аномалия на плода, където детето не може да оцелее. Юлиян Марков", "date": "2018.06.17", "title": "Evening Standard: Партията „Шин Фейн“ ще либерализира абортите в Северна Ирландия"}
{"url": "http://www.focus-news.net/news/2018/06/17/2534889/ekathimerini-vreme-e-da-prodalzhim-napred.html", "text": "Време е да продължим напред, пише Пасхос Мандравелис, чието мнение публикува електронното издание Ekathimerini.\r\nАгенция \"Фокус\" представя цялата статия без редакционни поправки.\r\nСпоразумението, насочено към разрешаване на спора за името на Македония, не е дипломатическа победа за Гърция, както  гръцкият министър-председател Алексис Ципрас се опита да го представи в своето обръщение към нацията на 12 юни. Нито пък е дипломатическа победа за Македония,както македонският премиер Зоран Заев, се опита да го представи.\r\nПротивно на тези, които вярват, че \" дипломация е продължение на войната с други средства\", в международните споразумения няма победи и поражения. Онова, което е факт,са  необходимите компромиси, за да може една страна да престане да живее в миналото и да продължи напред, с многобройните си предизвикателства и още повече проблеми.\r\nТриумфалният тон на двамата министър-председатели е разбираем. Към очевидните политически ползи, които очакват да пожънат, те привличат значителна част от населението си, израснало със символи като царе и шлемовете на македонските фаланги, с черно-бяло възприятие на историята, преподавана в училище. Тези хора възприемат дипломацията по подобие на военните кампании, разказвани в учебници, в които (вярно или въображаемо) врагът се съгласява на безусловна капитулация - въпреки факта, че то рядко се случва.\r\nОпростената история, която всички сме научили, обвързана с необходимите митове е плодородната земя, където цъфти националистическият популизъм. Не е лесно да изкореним националните митове, с които сме израснали, и поради тази причина трябва да имаме малки очаквания за референдума в Македония. Трябва да имаме предвид, че поне едно поколение израсна с абсурдните теории, насърчавани от администрацията на Груевски - т.е. славяно-македонците, които пристигнаха в района през VI в. Пр.н.е., са директни потомци на Александър Велики. Тези хора вярват, че предаването на историческото им наследство на гърците би било акт на капитулация и те са готови да издигнат бесилка  на  собствените си площади.\r\nПостигането на временно споразумение е успех за двамата министър-председатели и те трябва да получат признание за това. Що се отнася до всички останали въпроси, пропуски и сиви области по отношение на окончателното споразумение, те са естествени и животът неизбежно ще донесе още повече. Въпросът е дали двата народа могат да видят голямата картина зад пречките, изкуствено преувеличени от националистите .\r\nМъдрият наблюдател от двете страни трябва да спре да мърмори. Нека да не фантазираме за победите, пораженията, триумфите и бедствията. Споразумението е само крачка напред, която отдавна трябваше да се направи. Има много какво да се върши и затова трябва да се съсредоточим върху доброто на народа – към което се предполага, че на първо място се стремят националистите от двете страни. Юлиян Марков", "date": "2018.06.17", "title": "Ekathimerini: Време е да продължим напред"}
{"url": "http://www.focus-news.net/news/2018/06/17/2534894/afp-rusiya-i-sauditska-arabiya-planirat-da-uvelichat-dobiva-na-petrol-prez-tretoto-trimesechie.html", "text": "Русия и Саудитска Арабия планират да увеличат добива на петрол през третото тримесечие, предава AFP.\r\nТова е съобщил руският министър на енергетиката Александър Новак. Планира се дневният добив да се увеличи с 1.5 милиона барела на ден.\r\nРусия и страните от ОПЕК намалиха добива през 2016 година , но очакваното излизане от световните пазари на Венецуела и Иран заради наложените санкции ще предизвика недостиг на петрол.\r\nСпоред Новак увеличението ще е само за третото тримесечие, след което ще разгледат отново ситуацията на пазарите и ще вземат решение за в бъдеще. Юлиян Марков", "date": "2018.06.17", "title": "AFP: Русия и Саудитска Арабия планират да увеличат добива на петрол през третото тримесечие"}
{"url": "http://www.focus-news.net/news/2018/06/17/2534886/ekathimerini-bolshinstvoto-gartsi-ne-odobryavat-imeto-severna-makedoniya.html", "text": "Почти седем от всеки 10 анкетирани гърци в анкета, публикувана в събота, се противопоставят на името Северна Македония за Бившата югославска република Македония (БЮРМ), пише електронното издание Ekathimerini.\r\nПроучването, проведено от Марк за в. \"Прото Тема\", установи, че 68,3% от гърците се противопоставят на споразумението, постигнато между Атина и Скопие, за уреждане на спора за името от десетилетия.\r\nПо-конкретно, 73,2% от участвалите в допитването  заявиха, че не са съгласни с използването на понятието \"Македония\" в новото име и 68,3% заявяват, че се противопоставят на сделката, представена от премиера Алексис Ципрас миналата седмица.\r\nОсвен това 49% от анкетираните, които са гласували за СИРИЗА, заявиха, че също се противопоставят на споразумението, което се очаква да бъде подписано от двете страни в неделя.\r\nСпоред анкетата, ако се провеждат избори днес, 30,6% ще гласуват за \"Нова демокрация\", 16,2% за \"СИРИЗА\", 7,5% за лявоцентристкото Движение за промяна, 7,3% за крайно-дясната партия „Златна зора“ и 6.3 % за Гръцката комунистическа партия (ККЕ). Съюзът на центристите и младшия коалиционен партньор в лявото правителство, националистическата партия „Независими гърци“, няма да спечелят гласовете, необходими за влизането в парламента. Юлиян Марков", "date": "2018.06.17", "title": "Ekathimerini: Болшинството гърци не одобряват името Северна Македония"}
{"url": "http://www.focus-news.net/news/2018/06/17/2534902/sport-v-sabota-se-igraha-chetiri-macha-ot-programata-na-svetovnoto-parvenstvo-po-futbol.html", "text": "Футбол: Хърватия победи Нигерия с 2:0 в мач от Група „D“ на 21-ото Световно първенство в Русия. По-рано днес в същата група Исландия поднесе изненада, като завърши наравно - 1:1 с Аржентина., като звездата на аржентинците Меси пропусна дузпа и не показа нищо забележително.\r\nВ група „С“ Франция победи Австралия с 2:1, а Дания надделя над Перу с 1:0. Така двата европейски отбора са лидери с по 3 точки актив.\r\nВ неделя предстоят три мача от програмата на първенството. Коста Рика и Сърбия откриват с първия мач в Група „Е“ от 15:00 часа, следва мачът на Германия и Мексико от 18:00 часа в Москва, а последният двубой е между Бразилия и Швейцария от 21:00 часа.", "date": "2018.06.17", "title": "Спорт: В събота се играха четири мача от програмата на Световното първенство по футбол"}
{"url": "http://www.focus-news.net/news/2018/06/17/2534903/anadolu-agency-v-bosna-i-hertsegovina-otbelyazvat-den-na-machenitsite-pochitat-zhertvite-ot-voynata.html", "text": "На втория ден от Рамазан байрама се проведе церемония в гробището Ковачи в столицата на Сараево в Босна, за да се почетат жертвите от Босненската война през 90-те, предава Anadolu Agency.\r\nНа церемонията присъстваха роднини на жертвите, както и босненскиqt член на президентството на Босна и Херцеговина Бакир Изетбегович.\r\nВенци и цветя бяха положени в паметника на мъченичеството и в гроба на първия президент на Босна Алия Изетбегович, който поведе  страната към независимостта .\r\nБакир Изетбегович каза, че босненците по онова време не са имали редовна армия и когато започна войната в Босна, тя беше изолирана от света с оръжейно ембарго срещу босненците.\r\nТой подчерта, че босненските младежи защитават страната си с живота си срещу Югославската народна армия (JNA), четвъртата по големина въоръжена сила в Европа по онова време.\r\n\"Босна и Херцеговина нямаше да съществува днес, ако те не показаха този кураж и не пожертваха живота си. Нашият народ винаги е готов на подобна жертва жертва\", каза Изетбегович.\r\nСлед Босненската война, която се състоя между 1992 и 1995 г., вторият ден на Рамазан байрама се отбелязва като Ден на мъчениците в балканската държава.  Юлиян Марков", "date": "2018.06.17", "title": "Anadolu Agency: В Босна и Херцеговина отбелязват Ден на мъчениците, почитат жертвите от войната"}
{"url": "http://www.focus-news.net/news/2018/06/17/2534899/ekathimerini-urotsite-koito-tryabva-da-badat-naucheni-ot-sluchaya-s-gratskite-voynitsi.html", "text": "Танос Докос  представя личното си мнение за уроците, които трябва да бъдат научени от случая с гръцките войници в материал на гръцкото електронното издание Ekathimerini.\r\nГръцко-турските отношения бяха сериозно засегнати от случая с осемте турски военнослужещи, които поискаха убежище в Гърция след опита за преврат в Турция през лятото на 2016 г., както и този на  двамата гръцки войници, арестувани от турските власти в началото на март, които са все още задържани без обвинения и с очевидната цел да се упражнява натиск върху Гърция.\r\nБи било интересно да се види процесът на извличане на  поуки – нещо, което рядко се прави в Гърция - по отношение на тези случаи.\r\nЩо се отнася до осемте турски офицери, първото впечетление , което излиза , е, че държавната машина е лишена от рефлекси в полето на  националната сигурност и се оказа неспособна да реши проблема, когато тя се появи.\r\nВторо, контактите между държавите, независимо дали по телефона или лично, трябва да се извършват с по-голяма предпазливост, тъй като всяка дума е записана от другата страна за евентуална употреба в бъдеще.\r\nТрето, въпреки че натискът върху гръцката съдебна система да ускори процеса на предоставяне на убежище на служителите би бил обречен на неуспех, изглежда, че не са правени никакви усилия в тази насока и нито е направен опит да се преговаря за тяхното прехвърляне приятелска трета страна.\r\nПо отношение на двамата гръцки войници, които понастоящем са задържани в северозападния турски град Одрин, тактиката на Анкара за арестуване на чуждестранни граждани, за да се упражнява натиск, е накарала гръцките власти да бъдат много по-бдителни и предпазливи.\r\nТе направиха правилното нещо след събитието в преследването на двупосочен подход за управление на кризи, но въпросът скоро придоби международни размери, а срещу един лидер, който се опитва просто да окопае все  повече и повече.\r\nСъщо така не изглежда, че Гърция търси начини за увеличаване на цената, която да плати Турция  и да  оказва натиск върху нея  за отношението й - дори и само на символично ниво.\r\nНещо повече, цялостната позиция на Гърция към Турция изглежда ограничена до ангажираност на  обществеността и бомбастични изявления, когато това, което трябва да правим, е да изпращаме съобщения чрез добре презмерени движения и едновременно с това да активираме множество канали за комуникация.\r\nНедвусмисленото и импровизирано отношение и по двата въпроса, които разгледахме тук - отвъд посочването на отговорност, подчертава належащата нужда от институционален отговор на два значителни и продължителни недостатъка: липсата на централизирана координация и планиране по въпросите на националната сигурност и проблеми в комуникацията между различните държавни и правителствени органи, когато възникнат такива кризи.\r\nThanos Dokos е генерален директор на Гръцката фондация за европейска и външна политика (ELIAMEP). Юлиян Марков", "date": "2018.06.17", "title": "Ekathimerini; Уроците, които трябва да бъдат научени от случая с гръцките войници"}
{"url": "http://www.focus-news.net/news/2018/06/17/2534901/tass-vinovnikat-za-katastrofata-v-moskva-priznal-che-ne-e-spal-20-chasa.html", "text": "Виновникът за катастрофата в Москва признал, че не е спал 20 часа пред разследващите органи, предава TACC.\r\nПо неговите думи той объркал педалите за газта и спирачките, а от произшествието се опитал да избяга, защото се уплашил. Той има шофьорска книжка от 2013 година, а в Москва работи от около месец.\r\nПо данни на здравните власти при катастрофата са пострадали осем човека и пет от тях са хоспитализирани – две гражданки на Мексико, една жена от Украйна и две жени от Русия.\r\nВодачът е задържан и срещу него е образувано углавно дело. Юлиян Марков", "date": "2018.06.17", "title": "ТАСС: Виновникът за катастрофата в Москва признал, че не е спал 20 часа"}
{"url": "http://www.focus-news.net/news/2018/06/17/2534892/the-guardian-italiya-nyama-da-dopuska-oshte-dva-koraba-do-svoi-pristanishta.html", "text": "Италианският вътрешен министър обяви, че няма да допуска още два кораба с мигранти до италиански пристанища, пише британският вестник The Guardian.\r\n\"Два други кораба под холандски флаг - Lifeline и Seefuchs са пристигнали край бреговете на Либия, чакайки натоварването им с мигранти, изоставени от контрабандистите\", пише Матео Салвини, лидер на антиимигрантската партия Лигата на неговата „Фейсбук“ страница. \"Тези господа знаят, че Италия вече не иска да бъде съучастник в бизнеса с нелегална имиграция и следователно ще трябва да търсят други пристанища [не италиански] където да отидат\".\r\nЗатварянето на пристанищата за  спасителния  кораб Aquarius, в който са натоварени620 души, предизвика предупрежденията на хуманитарни агенции за смъртоносно лято в морето за хората, които се опитват да пресекат Средиземно море. \r\nКораби, наети от множество европейски неправителствени организации, кръстосват водите от Либия в продължение на три години, като спасяват мигрантите от пробитите лодки и ги транспортират до Сицилия.\r\nСлед решението на Салвини да забрани акостирането на Aquarius , Малта бързо последва примера му, оставяйки кораба в морето, докато Испания не предложи да вземе кораба. Очаква се да пристигне във Валенсия в неделя.\r\nСлужителите на корабите на неправителствените организации казват, че затварянето на пристанищата от Салвини ги оставя без места, където  да отведат хората, които спасяват, и че това решение ще се окаже контрапродуктивно.\r\n\"Това няма да спре хората да идват\", каза Рубен Нейгбауер от германския благотворителен кораб Sea Watch. – „Те така или иначе ще тръгват, но повече от тях ще умрат“.\r\nSea Watch отказа миналата седмица да вземе 40 мигранти, спасени от кораба  на американския Военен флот Trenton от Либия, страхувайки се за съдбатa им, която би могла да се окаже подобна на тази на  Aquarius. Trenton изчака четири дни, преди да му бъде позволено да  акостира в Сицилия.\r\nБлаготворителните организации казват, че корабите на НПО са жизненоважна жизнена линия, като спаси повече от 88 000 души през последните две години, но критиците казват, че те са фактор за привличане, насърчавайки хората да тръгват по опасния морски път. Юлиян Марков", "date": "2018.06.17", "title": "The Guardian: Италия няма да допуска още два кораба до свои пристанища"}
{"url": "http://www.focus-news.net/news/2018/06/17/2534905/pregled-na-mezhdunarodnite-novini-do-6-chasa-agentsiya-fokus.html", "text": "Говорителят на президента на палестинската автономия Набил Абу Рудейнех разкритикува американските усилия за насърчаване на миротворчески план между Израел и Палестина, твърдейки че предстоящата визита, в идната седмица от миротворческия екип за Близкия Изток на Белия дом, е „губене на време и е сигурно, че ще се провали“.\r\nДокато палестинските лидери бойкотират Белия дом, след преместването на американското посолството в Ерусалим, миротворческият екип на САЩ, включващ Джаред Къшнър и Джейсън Грийнблат, ще се срещне с високопоставени представители в Ерусалим, Кайро, Аман, Доха и Рияд, но не и в Рамала.\r\nРудейнех предупреди САЩ да не подминават целенасочено палестинските власти и заяви, че американската страна прави опити „да раздели Ивицата Газа от Западния бряг“.\r\n***Гръцката полиция използва сълзотворен газ срещу протестиращите пред парламента в Атина, докато вътре се обсъжда вот на недоверие срещу гръцкото правителство заради предстоящото подписване на договора за името на Македония.\r\nСпоред очевидци, полицията е използвала поне два пъти сълзотворен газ срещу протестиращи, които са се опитали да качат по стълбите на парламента. На площада са се събрали около пет хиляди протестиращи, които скандират „Предатели, предатели“.\r\n***Таксиметров автомобил се вряза в пешеходци близо до Червения площад в Москва, седем души са ранени. Сред тях има мексикански граждани.\r\nМосковските власти са обявили,че при разпита шофьорът е отрекъл да е извършил деянието умишлено. Виновният водач е задържан. Шофьорската му книжка е издадена в Киргизстан, предимно мюсюлманска бивша съветска република. Пострадалите мексикански граждани са били в Москва за Световното първенство по футбол, което се провежда в момента. В неделя предстои мач между Мексико и Германия в Москва.\r\nСпоред агенция , цитирана от Reuters  водачът на автомобила е бил употребил алкохол и според свидетели се е опитал да избяга от местопроизшествието. Здравните власти съобщават, че никой от хоспитализираните не е сериозно ранен.\r\n***Правителството на Алексис Ципрас оцеля.\r\nСъс 127 гласа „За“ и 153 „Против“ гръцкият парламент отхвърли вота на недоверие, внесен от опозиционната партия „Нова Демокрация“ срещу правителството на Алексис Ципрас заради предвиденото утре подписване на договора за името на Македония.\r\nГласуваха общо 280 от 300 народни представители, като един депутат от Партията „Независими гърци“ – Димитрос Каменос  подкрепи вота на недоверие и беше веднага изключен от партията.  Неговият вот беше посрещнат с аплодисменти от опозицията.\r\nПо време на тридневната дискусия, която продължи общо 38 часа се изказаха 193 народни представители, министри и лидери на политически партии.\r\n***Турция ще строи атомна електроцентрала в Източна Тракия.\r\nПо думите на турския министър Берат Албайрак на енергетиката третата АЕЦ в Турция ще бъде построена в Източна  Тракия, като детайлите ще бъдат обявени по-късно тази година. Според него районът е голям консуматор на електроенергия и в него няма достатъчно електроенергийни производствени мощности.\r\nВ интервюто пред CCN Turk Албайрак е обявил, че изграждащата се в момента АЕЦ „Аккую“  от руската компания „Росатом“ ще започне работа през 2023 година. \r\n*** Почти седем от всеки 10 анкетирани гърци в анкета, публикувана в събота, се противопоставят на името Северна Македония за Бившата югославска република Македония (БЮРМ).\r\nПроучването, проведено от Марк за в. \"Прото Тема\", установи, че 68,3% от гърците се противопоставят на споразумението, постигнато между Атина и Скопие, за уреждане на спора за името от десетилетия.\r\nПо-конкретно, 73,2% от участвалите в допитването  заявиха, че не са съгласни с използването на понятието \"Македония\" в новото име и 68,3% заявяват, че се противопоставят на сделката, представена от премиера Алексис Ципрас миналата седмица.\r\nОсвен това 49% от анкетираните, които са гласували за СИРИЗА, заявиха, че също се противопоставят на споразумението, което се очаква да бъде подписано от двете страни в неделя.\r\nСпоред анкетата, ако се провеждат избори днес, 30,6% ще гласуват за \"Нова демокрация\", 16,2% за \"СИРИЗА\", 7,5% за лявоцентристкото Движение за промяна, 7,3% за крайно-дясната партия „Златна зора“ и 6.3 % за Гръцката комунистическа партия (ККЕ). Съюзът на центристите и младшия коалиционен партньор в лявото правителство, националистическата партия „Независими гърци“, няма да спечелят гласовете, необходими за влизането в парламента.\r\n***ВМРО-ДПМНЕ призова за утре в 13:30 часа за протест в Битоля, където ще говори лидерът на партията Християн Мицковски.\r\nОт ВМРО-ДПМНЕ обявиха, че протестите ще започнат пред спортната зала в Битоля, ще преминат през главната улица до Дома на културата и ще приключат пред паметника на Гоце Делчев.\r\nПротестите ще се проведат в деня на подписването на споразумението с Гърция, което ще се проведе в Преспа, Гърция, последвано от срещи и обяд на македонска територия. Споразумението ще бъде подписано от министрите на външните работи на Македония и Гърция Никола Димитров и Никос Коцияс.\r\n***Русия и Саудитска Арабия планират да увеличат добива на петрол през третото тримесечие.\r\nТова е съобщил руският министър на енергетиката Александър Новак. Планира се дневният добив да се увеличи с 1.5 милиона барела на ден.\r\nРусия и страните от ОПЕК намалиха добива през 2016 година , но очакваното излизане от световните пазари на Венецуела и Иран заради наложените санкции ще предизвика недостиг на петрол.\r\nСпоред Новак увеличението ще е само за третото тримесечие, след което ще разгледат отново ситуацията на пазарите и ще вземат решение за в бъдеще.\r\n***САЩ са представили искания по 47 точки за пълно ядрено разоръжаване на Северна Корея, съобщи японският министър на външните работи Таро Коно в интервю за японския телевизионен канал NHK.\r\n„Държаният секретар на САЩ Майк Помпео по време на своята визита в Пхенян е представил на Северна Корея, какво американската администрация има предвид под „пълна денуклеаризация“ – ликвидирането в проверима и необратима форма на ядреното и всички други видове оръжия за масово унищожение – химическо и биологическо, както и ракетите и всички свързани с тях обекти. На Северна Корея е представено искане с 47 позиции. Ако искането в този обем не бъде изпълнено няма да бъдат вдигани санкциите срещу страната‘, завява Кано.\r\nСпоред него Северна Корея няма да се откаже от взетото решение за пълна денуклеаризация в замяна на гаранции от страна на САЩ за националната й сигурност.\r\n‚В Северна Корея обещанията на висшето ръководство имат особено значение. Важно е, че за пълна денуклеаризация е съобщено вътре в страната. Аз считам, че в такава ситуация Северна Корея няма да се отметне от решенията си“, добавя Кано .\r\n***На втория ден от Рамазан байрама се проведе церемония в гробището Ковачи в столицата на Сараево в Босна, за да се почетат жертвите от Босненската война през 90-те.\r\nНа церемонията присъстваха роднини на жертвите, както и босненскиqt член на президентството на Босна и Херцеговина Бакир Изетбегович.\r\nВенци и цветя бяха положени в паметника на мъченичеството и в гроба на първия президент на Босна Алия Изетбегович, който поведе  страната към независимостта .\r\nБакир Изетбегович каза, че босненците по онова време не са имали редовна армия и когато започна войната в Босна, тя беше изолирана от света с оръжейно ембарго срещу босненците.\r\nТой подчерта, че босненските младежи защитават страната си с живота си срещу Югославската народна армия (JNA), четвъртата по големина въоръжена сила в Европа по онова време.\r\n\"Босна и Херцеговина нямаше да съществува днес, ако те не показаха този кураж и не пожертваха живота си. Нашият народ винаги е готов на подобна жертва жертва\", каза Изетбегович.\r\nСлед Босненската война, която се състоя между 1992 и 1995 г., вторият ден на Рамазан байрама се отбелязва като Ден на мъчениците в балканската държава.", "date": "2018.06.17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/17/2534900/tass-sasht-sa-predstavili-iskaniya-po-47-tochki-za-palno-yadreno-razorazhavane-na-severna-koreya.html", "text": "САЩ са представили искания по 47 точки за пълно ядрено разоръжаване на Северна Корея, съобщи японският министър на външните работи Таро Коно в интервю за японския телевизионен канал NHK, цитирано от TACC.\r\n„Държаният секретар на САЩ Майк Помпео по време на своята визита в Пхенян е представил на Северна Корея, какво американската администрация има предвид под „пълна денуклеаризация“ – ликвидирането в проверима и необратима форма на ядреното и всички други видове оръжия за масово унищожение – химическо и биологическо, както и ракетите и всички свързани с тях обекти. На Северна Корея е представено искане с 47 позиции. Ако искането в този обем не бъде изпълнено няма да бъдат вдигани санкциите срещу страната‘, завява Кано.\r\nСпоред него Северна Корея няма да се откаже от взетото решение за пълна денуклеаризация в замяна на гаранции от страна на САЩ за националната й сигурност.\r\n‚В Северна Корея обещанията на висшето ръководство имат особено значение. Важно е, че за пълна денуклеаризация е съобщено вътре в страната. Аз считам, че в такава ситуация Северна Корея няма да се отметне от решенията си“, добавя Кано . Юлиян Марков", "date": "2018.06.17", "title": "ТАСС: САЩ са представили искания по 47 точки за пълно ядрено разоръжаване на Северна Корея"}
{"url": "http://www.focus-news.net/news/2018/06/17/2534904/anadolu-agency-nay-malko-dvama-palestintsi-sa-raneni-pri-izraelski-vazdushni-udari-v-ivitsata-gaza.html", "text": "Най-малко двама палестинци бяха ранени, след като израелски безпилотни летателни апарати (UAV) извършиха въздушни удари в Ивицата  Газа, съобщиха здравните източници в събота, цитирани от Anadolu Agency.\r\nСпоред здравен служител двама палестинци бяха ранени, когато израелската армия извърши удари в бежански лагер.\r\nИзраелската армия заяви в съобщение, че е ударила две предполагаеми наблюдателни позиции, принадлежащи на бригадите \"Езейдеин Ал Касам\", военното крило на Хамас.\r\n\"Запалителни  балони\" са били подготвени на една от позициите, които са били ударени, се казва в изявлението.\r\nИзраелските медии съобщиха, че в региона са избухнали много пожари, след като палестински протестиращи използваха \"запалителни балони\", съдържащи запалим материал, до израелските селища.", "date": "2018.06.17", "title": "Anadolu Agency: Най-малко двама палестинци са ранени при израелски въздушни удари в Ивицата Газа"}
{"url": "http://www.focus-news.net/news/2018/06/17/2534908/niggg-zemetresenie-s-magnitud-30-po-rihter-e-registrirano-tazi-sutrin-na-teritoriyata-na-obshtina-razlog.html", "text": "Земетресение с магнитуд 3.0 по Рихтер е регистрирано тази сутрин на територията на Община Разлог. Това сочи справка на сайта на Националния институт геофизика, геодезия и география (НИГГГ). \r\nЗеметресението е регистрирано малко преди 6.00 часа тази сутрин и е с дълбочина 1 км. Епицентърът на труса е между селата Горно Драгалище и Добърско, Община Разлог.", "date": "2018.06.17", "title": "НИГГГ: Земетресение с магнитуд 3.0 по Рихтер е регистрирано тази сутрин на територията на Община Разлог"}
{"url": "http://www.focus-news.net/news/2018/06/17/2534906/reuters-broyat-na-zaginalite-pri-atentata-v-afganistan-dostigna-26.html", "text": "Броят на загиналите при атентата в Афганистан достигна 26, след като кола-бомба се взриви в източния афганистански град Нангархар, предава Reuters.\r\nЦелта на атентата е било безпрецедентно събиране на талибани и сили на реда, които празнуваха заедно постигнатото примирие по време на религиозния празник Рамазан Байрам.\r\nОтговорност за атентата е поела групировката „Ислямска държава“.\r\nДесетки невъоръжени талибански бойци по-рано влязоха в афганистанската столица и други градове, за да отпразнуват края на Рамазана. Войниците и екстремистите се прегръщаха и си правеха снимки със смарфоните си.\r\nАтаула Ходжани, говорител на провинциалния губернатор на Нангархар, потвърди, че кола бомба е отговорна за взрива в град Гази Аминулах хан, на главния път Торкхам-Джалалабад, и каза, че десетки са били ранени. По-рано бе обявено, че се взривил снаряд.\r\nТалибаните обявиха изненадващо тридневно прекратяване на огъня по време на празника на Рамазан Байрама, който започна в петък, което не важи за чуждестранните  сили. То се припокрива с афганистанското прекратяване на огъня, което продължава до сряда. Юлиян Марков", "date": "2018.06.17", "title": "Reuters: Броят на загиналите при атентата в Афганистан достигна 26"}
{"url": "http://www.focus-news.net/news/2018/06/17/2534910/emsc-registrirano-e-slabo-zemetresenie-na-teritoriyata-na-balgariya-v-rayona-na-razlog.html", "text": "Регистрирано е слабо земетресение на територията на България в района на Разлог с магнитуд 2.6., съобщава страницата на Европейския средиземноморски сеизмологичен център.\r\nЗеметресението е станало в 5:39 на девет километра северно от Разлог в района над село Добърско, на дълбочина 20 километра. Няма данни за нанесени материални щети и пострадали хора. Юлиян Марков", "date": "2018.06.17", "title": "EMSC: Регистрирано е слабо земетресение на територията на България в района на Разлог"}
{"url": "http://www.focus-news.net/news/2018/06/17/2534911/bilni-valezhi-pridruzheni-s-gramotevichni-buri-i-gradushki-prichiniha-problemi-i-lokalni-navodneniya-v-zapadna-balgariya-obzor.html", "text": "Обилни валежи, придружени с гръмотевични бури и градушки, причиниха проблеми и локални наводнения в Западна България. В 24 области бяха в сила предупреждения за опасно време. \r\nВ областите Видин, Враца, Монтана, Ловеч и Габрово кодът бе оранжев, а в София-град, София-области, Перник, Кюстендил, Благоевград, Пазарджик, Смолян, Пловдив, Кърджали, Хасково, Стара Загора, Сливен, Велико Търново, Плевен, Русе, Търговище, Шумен, Разград и Силистра - жълт. \r\nВ столицата три екипа на дирекция \"Аварийна помощ и превенция\" извършваха обходи на място и реагираха на сигнали във връзка с валежите в София. Дъжд валеше във всички райони, а в с. Железница и кв.\"Симеоново\", той бе придружен от градушка. Екипите са реагирали на няколко сигнала за наводнени мазета и приземни етажи. Терминал 1 на Летище София също е бел наводнен, но не се е стигнало до закъснение на пътниците. \r\n4-5 къщи, мазета и приземни етажи бяха наводнени в Монтана след проливни дъждове снощи. По информация на кмета на Монтана Златко Живков обстановката там постепенно се нормализира. \r\nПороен дъжд и градушка с големина на лешник са унищожили между 60 % и 80 % от земеделската продукция в карловското село Климент. Кметът на населеното място Мано Манов отбеляза, че край село Климент има два язовира, върху които се осъществява стриктен контрол. \"Няма опасност от преливане\", увери Мано Манов.\r\nПо данни на НИМХ през последното денонощие водните нива на реките в Западнобеломорски басейн са се повишили или са останали без съществени изменения. Очаква се валежите да продължат и утре, като за цялата страна е в сила жълт код за интензивни дъждове и гръмотевични бури. Отново ще е има и условия за градушки. Количествата на валежите ще достигат до 30-35 л/кв.м.", "date": "2018.06.17", "title": "Обилни валежи, придружени с гръмотевични бури и градушки, причиниха проблеми и локални наводнения в Западна България (ОБЗОР)"}
{"url": "http://www.focus-news.net/news/2018/06/17/2534895/sunday-express-ministri-preduprezhdavat-che-sdelkata-po-brekzit-tryabva-da-se-priklyuchi-do-oktomvri.html", "text": "Министри предупреждават, че сделката по Брекзит трябва да се приключи до октомври, иначе Великобритания е заплашена от юридическа безизходица, пише вестник  Sunday Express.\r\nПравителството ще се окаже в недостиг на време, за да въведе редица важни закони, преди Великобритания официално да напусне ЕС следващия март. \r\nЗаконопроект за прилагане на Брекзит и споразумение за напускане на ЕС, както и други нови закони ще са необходими, за да влезе в сила споразумението, което Великобритания постигне с Брюксел.\r\nАко се окаже неподготвена, Великобритания ще бъде оставена в \"правна безизходица\" и извън ЕС без сделка. \r\nНо Андреа Лийдсъм, отговаряща за дневния ред в Камарата на Общините, предупреди, че законите ще отнемат месеци, за да преминат през Парламента и биха могли да бъдат осуетени от привържениците на оставането.\r\nТя  предупреди колегите си, че с малкото работно мнозинство правителството няма да може да използва специални мерки за ускорено законодателство, което може да ускори нещата в случай на извънредна ситуация.\r\nАко парламента не започне да гледа законите  октомври, няма да стигне времето, дори и да работят през нощта в продължение на дни, предупреди Лийдсъм. Юлиян Марков", "date": "2018.06.17", "title": "Sunday Express: Министри предупреждават, че сделката по Брекзит трябва да се приключи до октомври"}
{"url": "http://www.focus-news.net/news/2018/06/17/2534912/gd-granichna-politsiya-silno-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "На българо-турската граница трафикът е силно интензивен на ГКПП \"Капитан Андреево\" за товарни автомобили на изход. Това съобщиха от пресцентъра на Главна дирекция \"Гранична полиция\".  Информацията за трафика е към 6.00 ч. На ГКПП \"Лесово\" трафикът е интензивен. На българо-румънската граница трафикът е итензивен на ГКПП \"Дунав мост Видин\" на изход за товарни автомобили. На останалите гранични пунктове трафикът е нормален.", "date": "2018.06.17", "title": "ГД \"Гранична полиция\": Силно интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2018/06/17/2534909/aktualna-patna-obstanovka.html", "text": "Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София. Това съобщиха от пресцентъра на Агенция \"Пътна инфраструктура\" (АПИ). \r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите: \r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nОбласт Пловдив:\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности на настилката по платното в посока София. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Бургас: \r\nДвижението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.; \r\nОт км  325+000 до км 359+475 в участъка ПВ Карнобат до ПВ Ветрен се извършват ремонтни дейности – възстановяване на ОСП деформирани от ПТП в двете посоки. Организацията на движение е сигнализирана с пътни знаци и конуси. Срок до 22.06.2018 г.      \r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;\r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 18.06.2018 г.\r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.;\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г.\r\nОбласт Перник: \r\n- Временно движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nВъведени ограничения по основните пътни направления: \r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма;\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч:\r\nДвижението по път София – Велико Търново в участъка от село Абланица до село Малиново от км 51+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок 20.06.2018 г.\r\nДвижението по път I-4 София – Велико Търново в участъка от село Сопот до село Малиново от км 24+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок до 20.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г.\r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799. \r\nНа 17.06.2018 г. / неделя / от 09:00 до 19:00 часа ще се проведе традиционно автомобилно съсезаниер което ще засегне движението по републикански път І-2 Русе – Разград от км 7+495 до км 9+000 и републикански път І-5 Русе – В.Търново от км 0+000 до км 1+295.                      \r\nОбходни маршрути:\r\n1.София – Русе по път І-5  в района на състезанието се пренасочва към бул.”Гоце Делчев” – ул.”Васил Левски”  при кръстовище с бул.”Христо Ботев”– кв.”Чародейка-Север” – пътен възел”Розова долина” – (РП -2)  за „Дунав мост и обратно”.\r\n2.Разград - Русе движението се извършва през бул.”Христо Ботев” (част от РП І–2) кръстовище при км 9+000 - бул.”Васил Левски” – кв.”Чародейка- Север” – пътен възел „Розова Долина” – пътен възел „Мототехника” – (РП І -2)  за „Дунав мост и обратно”.\r\n3.Силистра – София/Варна -  движението ще се извърши през (РП І–5) - пътен възел „Розова долина” – кв.”Чародейка – Север” – бул”Васил Левски” (за Варна) - бул.”Гоце Делчев” – бул.”България” - (РП І–5) (за София) участъците са сигнализирани с пътни знаци съгласно Закона за движение по пътищата. Движението се регулира от служители на пътна полиция.Срок до 19:00 часа на 17.06.2018 г.\r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: \r\nДвижението в участъка София – Бургас от км 491+860 до км 496+000 в чертите на гр. Бургас се осъществява при следните ограничения: През първи етап се затваря платно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70 км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище през обходен маршрут по ул. ,,Професор Якимов” при намалена скорост до 40 км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка Златни пясъци – Варна от км 83+200 до км 100+100 се осъществява с повишено внимание поради ръчно косене на тревни площи. Движението се осъществява съобразно създадената ВОБД. Срок: 18.06.2018 г.\r\nОбласт Бургас: \r\nДвижението в участъка Обзор – Сл. бряг от км 167+000 до км 199+100 се осъществява с повишено внимание поради почистване на банкети и оформяне на окопи. Участъкът е сигнализиран с пътни знаци. Срок до 19.06.2018 г.;\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 19.06.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срокът до 01.07.2018 г.;\r\nДвижението в участъка Варна – Бургас от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.\r\nСъстояние на републиканската пътна мрежа:  \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут:\r\n общинския път Черноморец – Созопол. Срок до 31.12.2018 г.\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-79: Движението по път II-79 в участъка Елхово – Бургас от км 38+000 до км 84+000 се осъществява с повишено внимание поради косене на банкети. Организацията на движението се регулира с пътни знаци. Срок до 22.06.2018 г.;\r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок  до 29.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.;\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.;\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км км  0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\n\tПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 20.06.2018 г.;\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът III-3505: Движението по път III-3505 Стефаново – Велчево в участъка от км 13+431 до км 30+385 се осъществява с повишено внимание поради машинно и ръчно косене по банкети. Водачите да се движат със съобразена скорост. Срок 18.06.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 18.06.2018 г.;\r\nПът ІІ-81: Движението по път ІІ-81 Бързия – Лом от км 71+560 до км 144+205 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 18.06.2018 г.\r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-606: Движението по път III-606 Копривщица – Стрелча от км 23+300 до км 32+800 се осъществява в една лента двупосочно поради частични ремонтни дейности на асфалтовата настилка. Срок до 18.06.2018 г. \r\nПът III-8004: Движението по път III-8004 с. Мало Конаре – Огняново – Исперихово от км 0+000 до км 15+000 се осъществява в една лента двупосочно поради частични ремонтни дейности на асфалтовата настилка. Срок 18.06.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-13: Движението по път II-13 Бяла Слатина-Долни Дъбник в района на Кнежа-Искър от км 79+500 до км 83+000 се осъществява с регулиране в едната  лента поради асфалтиране. Срок  до 18.06.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът III-205: Движение по път III-205 гр. Разград – с. Ясеновец от км 7+480  до км 21+938 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок ад 22.06.2018 г.\r\nПът III-205: Движение по път III-205 Исперих – Стефан Караджа в участъка между гр. Исперих и с. Свещари от км 33+855 до км 39+250 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.06.2018 г.\r\nПът III-2002: Движение по път III-2002 Цар Калоян – Костанденец от км 0+000 до км 7+900 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.06.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-23: път II-23 Русе – Червена вода от км 0+030 до км 4+000 – ремонтни дейности на асфалтовата настилка. Срок до 22.06.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Софийски околовръстен път /СОП/: Движението по пътна връзка Цариградско шосе - АМ \"Хемус\" при км 35+050 на Софийски околовръстен път /СОП/ е ограничено поради преасфалтиране на пътното тяло. Движението се осъществява по следните \r\nОбходни маршрути: бул \"Цариградско шосе\" - ул. \"Патриарх Герман\" - СОП и бул. \"Цариградско шосе\" - ул. \"Стар Лозенски път\" - СОП. Срок до 18.06.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.17", "title": "Актуална пътна обстановка"}
{"url": "http://www.focus-news.net/news/2018/06/17/2534907/bbc-ispaniya-shte-prieme-poveche-ot-600-migranti-nezhelani-ot-italiya-i-malta.html", "text": "Испания ще посрещне стотици мигранти във Валенсия в неделя, след като бяха спасени от Средиземно море и им бе отказан достъп до Италия и Малта, пише BBC.\r\nЩе пристигнат три кораба, превозващи 630 мигранти, които бяха спасени близо до бреговете на Либия през последния уикенд от кораба  Aquarius.\r\nГолям банер ще поздрави мигрантите, а здравните служители и преводачи ще им окажат подкрепа.\r\nНа кейовете на Валенсия 1000 работници от \"Червения кръст\" ще помагат на мигрантите. Освен това ще присъстват полицейски служители, които ще се грижат за безопасността на мигрантите и доброволците\r\nСпоред официални лица сред  спасените мигранти има 123 непридружени непълнолетни, 11 деца под 13-годишна възраст и седем бременни жени.\r\nНовото социалистическо правителство на Испания обеща безплатна здравна помощ и заяви, че ще разгледа всеки случай на убежище.\r\n\"Наш дълг е да помогнем да избегнем хуманитарна катастрофа и да предложим на тези хора безопасно пристанище, за да изпълним задълженията си по отношение на човешките права\", каза премиерът Педро Санчес по-рано тази седмица.\r\nТой е възприел приятелска позиция спрямо мигрантите, откакто зае  поста  преди две седмици. Юлиян Марков", "date": "2018.06.17", "title": "BBC: Испания ще приеме повече от 600 мигранти, нежелани от Италия и Малта"}
{"url": "http://www.focus-news.net/news/2018/06/17/2534913/predstoyashti-sabitiya-v-stranata-za-17-yuni-agentsiya-fokus.html", "text": "***\r\nОт 09.00 до 12.00 часа в Литературен клуб „Перото“ ще се състои награждаване на победителите в 35-ия Национален конкурс за детско литературно творчество на програма „Христо Ботев“ на БНР - „Искри“ 2018. \r\n***\r\nОт 11.00 до 13.30 в спортен комплекс „Спортна София“ часа ще се състои Третото поредно издание на семейния спортен празник „Татко и аз“, посветен на Деня на бащата. \r\n***\r\nОт 12.00 часа в зала 11 на НДК ще се проведе благотворителен концерт „Дари здраве на Коко“. \r\n***\r\nВ 17.00 часа в зала „Запад“ на Народното събрание ще се проведе среща на председателите на Председателската тройка на КОСАК.\r\n***\r\nОт 16.00 часа в зала „Скаптопара“ ще се проведе Лично отборно Републиканско първенство по бокс и „Купа България“ за юноши до 16-годишна възраст.\r\n***\r\nОт 16.00 часа в Хотел „Милано“ ще бъде представена разработената обща стратегия за развитие на културния туризъм в Странджа и Сакар и тематични туристически маршрути.\r\n***\r\nРегионален исторически музей Бургас се включва за поредна година в националната кампания „Да бъдеш Баща“. \r\n***\r\nОт 18.00 часа в храм „Св. Анастасий“ ще се състои концерт на известния гръцки духовник и църковен певец - архимандрит Никодимос Каварнос.\r\n***\r\nОт 20.00 часа на сцената на Летния театър ще танцуват заедно професионални и самодейни фолклорни състави.\r\n***\r\nОт 09.00 ди 16.00 часа в района на старата автогара ще се проведе благотворителен базар за набиране на средства за бездомни животни.\r\n***\r\nПродължава втория ден от Фестивала на клубовете за народни танци „Хоро край поморийския бряг“.\r\n***\r\nВ 09.00 часа в храм „Св. Димитър” Негово Високопреосвещенство Пловдивският митрополит Николай ще отслужи чина на обновление  и архиерейска света литургия на Трета Неделя след Петдесетница.\r\n***\r\nОт 19.00 часа в парк „Пети октомври“ ще се състои общоградска инициатива „Хора за хората“. \r\n***\r\nОт 11.00 часа в зала „Патиланчо“ в ДКТ „Васил Друмев“ ще се играе спектакълът „Самохвалко”. \r\n***\r\nОт 10.00 до 14.00 часа в Тракийски и античен град „Кабиле“ ще се състои базар и анимации с представяне на бойни умения, бит, вярвания,  храни и напитки от времето на траки, римляни, средновековна епоха.", "date": "2018.06.17", "title": "Предстоящи събития в страната за 17 юни (Агенция „Фокус“)"}
{"url": "http://www.focus-news.net/news/2018/06/17/2534916/sofiya-vavezhda-se-vremenna-organizatsiya-na-dvizhenieto-za-provezhdane-na-meropriyatie-svarzano-s-evropredsedatelstvoto.html", "text": "Въвежда се временна организация на движението за провеждане на мероприятие, свързано с Българското председателство на Съвета на ЕС. Това съобщиха от пресцентъра на Столична община.  \r\nОт 20.00 часа днес до приключване на мероприятието на 19 юни 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nОт 07.00 часа до приключване на мероприятието на 18 юни 2018 г. и от 07.00 часа до приключване на мероприятието на 19 юни 2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2018.06.17", "title": "София: Въвежда се временна организация на движението за провеждане на мероприятие, свързано с европредседателството"}
{"url": "http://www.focus-news.net/news/2018/06/17/2534917/ria-novosti-v-evropa-e-predstaven-nov-sreden-boen-tank-mmvt.html", "text": "На военното изложение  във Франция „Евросатори“, европейската компания  General Dynamics European Land Systems (GDELS) е разработила нов среден боен танк ASCOD MMBT (Среден основен боен танк), предава РИА Новости.\r\nМасата на бойната машина е 42 тона, на него е поставен съвременен купол HITFACT. Танкът ММВТ е снабден със 120-мм гладкоцевно оръдие, с две картечници 7,62 мм и с една 12,7-мм управляема картечница, поставена върху покрива на купола.\r\nОсновното оръдие е интегрирано със съвременна система за управление на огъня, позволяваща му да поразява ефективно цели при всякакви условия. Танкът е снабден със система за нощно виждане и с лазерен далекомер.\r\nСпоред представителя на компания GDELS Манюел Серано относително ниската маса на машината я прави привлекателна за купувачите от Далечния изток. Според него в азиатски условия тази техника ще бъде по-пригодна в сравнение с обикновените основни бойни танкове, които често тежат повече от 60 тона-.\r\nСред основните качества на танка Серано отбеляза мобилността, позволяваща бойната машина да се транспортира със самолети. Също така поддръжката му ще е по-евтина. Виктор Турмаков", "date": "2018.06.17", "title": "РИА Новости: В Европа е представен нов среден боен танк ММВТ"}
{"url": "http://www.focus-news.net/news/2018/06/17/2534920/bdzh-shte-osiguri-patuvaneto-na-uchastnitsite-v-xxxv-natsionalen-detski-literaturen-konkurs-iskri-2018.html", "text": "За дванадесета поредна година „БДЖ-Пътнически превози” ЕООД ще осигури безплатното пътуване на децата, които ще участват в организирания от Българското национално радио XXXV Национален радиоконкурс за детско литературно творчество „Искри 2018”. Това съобщиха от пресцентъра на БДЖ. Конкурсът отново ще събере талантливи деца от цяла България, които ще получат своето заслужено пространство в националния ефир. С влак до столицата ще пътуват седем от отличените деца, които живеят в градовете Бургас, Варна, Търговище и Казанлък. Националният железопътен превозвач ще осигури и прибирането на младите творци по родните им места след приключването на 35-ото издание на конкурса.\r\nРъководството на „Холдинг БДЖ” ЕАД подкрепя инициативата на Българското национално радио, чрез която се дава възможност за приобщаването на децата към културните ценности и тяхното съхраняване.\r\nНационалният радиоконкурс за детско литературно творчество „Искри” е най-стария  конкурс у нас за деца до 16-годишна възраст. Всяка година през него преминават творби на над 300 деца, не само от България, а и на българчета, живеещи извън пределите на страната (Молдова, Украйна, Бесарабия, Западните покрайнини, Германия, Австрия, САЩ).\r\nКонкурсът не фиксира определена тема и дава пълна свобода на участниците. Допускат се всички възможни жанрове, в които творят децата – от стихове, приказки и гатанки до новели, повести, пътеписи и пиеси.", "date": "2018.06.17", "title": "БДЖ ще осигури пътуването на участниците в XXXV Национален детски литературен конкурс „Искри 2018”"}
{"url": "http://www.focus-news.net/news/2018/06/17/2534918/predsedatelskata-troyka-na-kosak-shte-provede-sreshta-v-zala-zapad-na-narodnoto-sabranie.html", "text": "Преди началото на Пленарната среща на Конференцията на комисиите по европейските въпроси на парламентите на Европейския съюз, в 17.00 часа в зала „Запад“ на Народното събрание ще се проведе среща на Председателската тройка на КОСАК. Това съобщиха от пресцентъра на Народното събрание. \r\nДелегациите на комисиите по европейски въпроси ще посетят парламента. Те ще разгледат и храм-паметника „Свети Александър Невски\". В рамките на културната програма в двата дни ще бъдат представени млади и утвърдени български певци, танцьори, художници.", "date": "2018.06.17", "title": "Председателската тройка на КОСАК ще проведе среща в зала \"Запад\" на Народното събрание"}
{"url": "http://www.focus-news.net/news/2018/06/17/2534915/nimh-nad-tsyalata-strana-shte-ima-kratkotrayni-valezhi-po-intenzivni-shte-sa-na-mesta-v-sledobednite-chasove.html", "text": "Днес ще се задържи неустойчиво, предимно с купеста и купесто-дъждовна облачност. Из цялата страна ще има краткотрайни валежи и гръмотевични бури, на повече места и по-интензивни в следобедните часове. Остават условията за локални порои и градушки. Преобладаващите максимални температури ще са между 23° и 28°. Това съобщи за Агенция \"Фокус\" дежурният синоптик Евгения Егова от Националния институт по метеорология и хидрология (НИМХ) към Българската академия на науките (БАН). Атмосферното налягане е по-ниско от средното за месеца и ще се задържи без съществена промяна.\r\nНад Черноморието ще бъде предимно облачно. В часовете преди обяд само на отделни места ще превали, докато след обяд в много райони ще има валежи и гръмотевична дейност. Има условия за локални интензивни валежи и градушки. Ще духа слаб до умерен вятър от север-североизток. Максималните температури ще са 24°-27°. Температурата на морската вода е 23-25°. Вълнението на морето ще бъде 1-2 бала.\r\nНад планините ще бъде предимно облачно, на много места с валежи, главно в следобедните часове ще има и гръмотевична дейност. Вятърът ще е до умерен, предимно от север. Ще е по-хладно с максимална температура на височина 1200 метра около 18°, на 2000 метра – около 11°.", "date": "2018.06.17", "title": "НИМХ: Над цялата страна ще има краткотрайни валежи, по-интензивни ще са на места в следобедните часове"}
{"url": "http://www.focus-news.net/news/2018/06/17/2534923/pazardzhik-konstantiyskiyat-episkop-yakov-shte-oglavi-liturgiya-v-hram-sv-varvara-selo-varvara.html", "text": "В празничния за християните неделен  ден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави  архиерейска света Литургия в храм \"Св. Варвара\", село Варвара, Пазарджишко, Пловдивска епархия, предаде репортер на Агенция \"Фокус\".\r\nНачало: 9.00 часа.  \r\nНикола ПЕТКОВ", "date": "2018.06.17", "title": "Пазарджик: Константийският епископ Яков ще оглави литургия в  храм \"Св. Варвара\", село Варвара"}
{"url": "http://www.focus-news.net/news/2018/06/17/2534919/nimh-nay-golyamo-kolichestvo-valezhi-prez-noshtta-sa-padnali-v-ruse-12-l-kv-m.html", "text": "Най-голямо количество валежи през нощта са паднали в Русе – 12 л/ кв. м. Това съобщиха за Агенция „Фокус“  от Националния институт по метеорология и хидрология (НИМХ) към Българската академия на науките (БАН).  Информацията за количеството валежи е до 3.00 ч. тази нощ. 4 л/ кв. м са отчетени в Стара Загора и Ловеч. \r\nДеница КИТАНОВА", "date": "2018.06.17", "title": "НИМХ: Най-голямо количество валежи през нощта са паднали в Русе – 12 л/ кв. м"}
{"url": "http://www.focus-news.net/news/2018/06/17/2534922/niggg-nyama-danni-zemetresenieto-kray-razlog-ot-tazi-sutrin-da-e-useteno-ot-zhitelite-na-rayona.html", "text": "Няма данни земетресението край Разлог от тази сутрин да е усетено. Това съобщиха за Агенция \"Фокус\" от |Националния институт геофизика, геодезия и география към Българската академия на науките (БАН). Епицентърът на земетресението е край село Добърско, Община Разлог. Трусът е регистриран в 5.39 ч. тази сутрин и е с магнитуд 3.0 по Рихтер. \r\nДеница КИТАНОВА", "date": "2018.06.17", "title": "НИГГГ: Няма данни земетресението край Разлог от тази сутрин да е усетено от жителите на района"}
{"url": "http://www.focus-news.net/news/2018/06/17/2534914/aleksis-tsipras-problemat-na-opozitsiyata-e-che-postignahme-dogovor-i-toy-e-dobar.html", "text": "Гръцкият министър-председател Алексис Ципрас заяви, че проблемът на опозицията не е , че договорът за името на Гърция е слаб, а защото споразумение има и то е добро, предава македонската медия  „Локално“.\r\n„ Това е един договор, който всеки гръцки премиер след 1995 г. би искал да има на масата, тъй като не съдържа само съставно име с географско определение, ерга омнес, а като предпоставка е и конституционна промяна на днешното конституционното име на съседната страна признато от 140 страни“, заяви гръцкият премиер, а по отношение на предложението за недоверие на правителството коментира, че „на историка от бъдещето ще му бъде трудно да разбере защо в един толкова положителен момент за страната, опозиционната партия  „Нова демокрация“ се опитва да свали правителството“.\r\nВ обръщението си към депутатите той разкритикува Нова демокрация, че в миналото не е имала  проблеми с македонския език.\r\n„ Къде бяхте през 1977 г., когато нямаше възражения срещу приемането на македонския език в ООН на конференция в Атина? Къде бяхте, когато Евангелос Авероф през 1959 г. в парламента говори за македонски език ?“,  попита Ципрас.\r\nГръцкият премиер заяви, че патриотизъм означава страната да стане лидер на Балканите, а до опозицията постави въпросите, дали може би смята, че Македония страна е заплаха за Гърция или „може би смята, че за страната е по-добре да не съществува и да се разпадне съседната държава, в полза от други страни?“. Виктор Турмаков", "date": "2018.06.17", "title": "Алексис Ципрас: Проблемът на опозицията е, че постигнахме договор и той е добър"}
{"url": "http://www.focus-news.net/news/2018/06/17/2534921/novatv-makedoniya-gratskata-politsiya-e-izpolzvala-salzotvoren-gaz-sreshtu-protestirashtite.html", "text": "Гръцката полиция използва сълзотворен газ срещу демонстрантите, които протестираха в парламента по време на гласуването на вот на недоверие срещу правителството на министър-председателя Алексис Ципрас, предава македонската електронна медия  „Нова ТВ“.\r\nСпоред очевидци  полицията е пуснала сълзотворен газ към демонстрантите, които са се опитали да се приближат до парламента, но и че част от протестиращите са хвърляли димки към сградата на парламента.\r\n„Предатели, предатели“, са скандирали протестиращите, събрани на централния площад Синтагма.На протеста е имало около 5000 от тях.\r\n„Аз съм ядосан. Ципрас не работи за националните интереси и националното чувство на гърците“,  заяви София Константиниду един от участниците в операцията.\r\nПротестите бяха организирани от „Комитета за борба с гръцкия характер на Македония“. Виктор Турмаков", "date": "2018.06.17", "title": "„НоваТВ“ (Македония): Гръцката полиция е използвала сълзотворен газ срещу протестиращите"}
{"url": "http://www.focus-news.net/news/2018/06/17/2534924/teo-franken-ministar-na-migratsiyata-na-belgiya-evropa-tryabva-da-prieme-avstriyskiya-nachin-za-spravyane-s-migratsiyata.html", "text": "Министърът на миграцията на Белгия Тео Франкен заяви, че Европа трябва да последва австрийския пример и единствено да приема молби за убежище от ООН, предава Politico.\r\n„Няма ли безопасни места в Северна Африка? Тези, които идват в Европа трябва да загубят правото си на убежище“, заяви Франкен. „Европа трябва да приема бежанци, които искат убежище през лагерите на ООН в зоните на конфликт и да отпраща тези, които акостират на бреговете им с кораб“, убеден е той.\r\n„Нелегалната миграция трябва да спре. Като оставим на страна 15-те процента, които искат открити граници, подкрепата на мнозинството от населението към това се топи като сняг под слънцето. Тези хора не са расисти,а мислят рационално“, допълни той. Виктор Турмаков", "date": "2018.06.17", "title": "Тео Франкен, министър на миграцията на Белгия: Европа трябва да приеме австрийския начин за справяне с миграцията"}
{"url": "http://www.focus-news.net/news/2018/06/17/2534925/denyat-17-yuni-v-svetovnata-istoriya.html", "text": "2015 г. \r\nАвстралия и Китай подписват договор за свободна търговия между двете страни.2015 г. \r\nВ Япония изборната възраст пада от 20 на 18 години.2013 г. \r\nСтартира 39-ата среща на Г-8.2012 г. \r\nВ Египет завършва вторият тур на президентските избори с победата на Мохамад Морси, подкрепян от „Мюсюлманското братство“.2012 г. \r\nНа парламентарните избори в Гърция с 30.45% от гласовете печели „Нова демокрация“, следвана от СИРИЗА с 26.04%.2011 г. \r\nНовото правителство на Гърция полага клетва, като се врича да спазва обещанията за антикризисни ограничителни мерки, при което се очаква в началото на юли 2011 г. Гърция да получи част от петия транш на заема от ЕС и МВФ в размер на 110 млрд. евро.2006 г. \r\nПриключва изборният ден в Словакия.\r\nСпоред предварителните резултати, лявата опозиционна формация “Смер”, водена от младият адвокат Роберт Фико, е начело с 26,7%, следвана от дясноцентристката партия на премиера Микулас Дзуринда, която е печели около 13,6% от гласовете.2006 г. \r\nНаследникът на последния италиански крал Умберто Втори Виктор Емануил е задържан в рамките на разследване за пране на пари и склоняване към проституция. Наследникът на последния италиански монарх е задържан в град Потенца при специална операция срещу престъпна група, занимавала се с пране на пари и склоняване към проституция. Заедно с него са задържани още 12 души.1974 г. \r\nИРА извършва атентат срещу Английския парламент. Причинени са значителни нарушения и са ранени 11 души. Предполага се, че при експлозията се осъществява от бързо изтичане на газ, който става причина за бързото разпространение на пожар в сградата. Детективите от Скотланд Ярд заявяват, че се опасяват, че тази атака може да е вестител за началото на поредица от нападения срещу правителствени сгради на Ирландската терористична група.1972 г. \r\nВъв Вашингтон са арестувани петима души за опита им да инсталират подслушвателни устройства в главната квартира на Демократическата партия (в хотела “Уотъргейт” ). Инцидентът предизвиква политически скандал - така наречената “Афера Уотъргейт”.\r\n“Уотъргейт” е разследване на събитията, свързани с незаконните действия на Комитета на Републиканската партия за избор на президент при избирателната кампания през 1972 г.Ричард Никсън не успява да докаже убедително, че няма нищо общо с аферата “Уотъргейт”, и през август 1973 г. подава оставка като президент . Конгресът на САЩ приема закон, с който се прекратява разследването на делото и се забранява Р. Никсън да бъде обект на разследване.1967 г. \r\nКитай извършва изпитание на първата си водородна бомба. През 80-те години страната е третата в света, притежаваща ядрено оръжие. Ядрените бойни глави и бомби се оценява в диапазона от 225 до 300 единици. През 1964 г. Китай извършва първото успешно изпитание на атомна бомба, през 1966 г. успешно пуска ракета, способна да носи ядрена бойна глава, а през 1967 г. провежда изпитание и на водородна бомба.1944 г. \r\nИсландия е обявена за република. На тази дата влиза в сила и новата конституция на държавата.\r\nИсландия е държава, разположена на едноименния о-в в североизточната част на Атлантическия океан. На север граничи с Гренландско море, на изток - с Норвежко море; на запад Датския пролив отделя острова от Гренландия. Териториалната й площ е 102 819 кв. км., а населението е приблизително около 267 000 души. Официалният език в страната е исландският. Столицата на Исландия е Рейкявик, паричната единица е исландска крона. В административно отношение се дели на 23 окръга (сисли).\r\nСамостоятелно административно делене имат столицата и някои други градове.\r\nЗаселването на територията на Исландия започва около 870 г. Първи се заселват норвежки викинги, както и преселници от Ирландия, Шотландия и Швеция. Те дават и името на острова - Island, т. е. \"Страна на ледовете\". През 1262 г.-1264 г. Исландия е подчинена от Норвегия, а през 1397 г. заедно с Норвегия минава под властта на Дания. От 1918 г. Исландия е независимо кралство под короната на Дания. Заради стратегическата си позиция през 1940 г. държавата е окупирана от Великобритания, заместена през 1941 г. от САЩ. На 17 юни 1944 г. Исландия е обявена за република. На същата дата влиза в сила и новата конституция на Исландия. Държавата се присъединява към ООН през 1946 г., а към НАТО през 1949 г. През 1970 г. влиза в Европейската асоциация за свободна търговия. Законодателната власт принадлежи на президента и еднокамарния парламент - алтинг. Депутатите в Алтинга (60 души) се избират за срок от 4 години.1940 г. \r\nСъветската армия окупира Латвия и Естония и установява просъветска комунистическа власт.\r\nЛатвия е държава в Прибалтика, на Балтийско море и Рижкия залив с териториална площ около 64 490 кв. км. и население около 2 567 000 души. Етническият състав на населението се състои от латиши, руснаци, белоруси, поляци и др. От тях 55% протестанти, 24% католици, 9% православни. Столицата на Латвия е гр. Рига. Паричната единица е латвийската лат. Латвия е независима суверенна държава, с републиканска форма на управление. Действащата конституция в страната е от 15 февруари 1922 г. Законодателният орган на Латвия е еднокамарен парламент. Държавата е административно разделена на 26 района.\r\nЕстония е държава в Източна Европа с териториална площ от 45 227 кв. км. и население от 1 530 000 жители. Официалният език е естонски. Столицата на Естония е гр. Талин. Паричната единица е естонска крона. Естония е административно разделена с 15 уезда. Законодателният орган на държавата с еднокамарен парламент.1872 г. \r\nЗа велик везир на Османската империя султан Абдул Азис назначава бившия управител на Дунавския вилает Мидхат паша.1866 г. \r\nАвстрия обявява война на Прусия. Австро- пруската война е войната, която слага край на продължителната борба между Австрия и Прусия за господство в Германия. Германия е обединена под егидата на Прусия. Повод за войната е конфликтът за херцогство Шлезвиг-Холщайн, управлявано съвместно от Австрия и Прусия. На 16 юни 1866 г. пруските войски нахлуват в Хановер, Хесен и Саксония. На 17 юни същата година Австрия обявява война на Прусия. Според тайното споразумение с Прусия във войната срещу Австрия се намесва и Италия на 20 юни 1866 г. След битката край Садова на 3 юли Австрия капитулира и подписва мирен договор с Прусия на 23 август 1866 г., с който признава създаването на новия съюз на германските държави начело с Прусия, загубвайки предишните си позиции в Европа.На тази дата са родени: 1934 г. \r\nРоден е Доналд Съдърленд – американски актьор от канадски произход. Работи в театри в Канада, САЩ, Англия и в Английската тв. Снима се в киното от средата на 60-те год. във филми на ужасите - “Замъкът на живите мъртъвци”, “Дом на ужасите на доктор Терор”, както и в нашумели филми, но с епизодични участия - “Един цар” (1967 г.), “Мръсната дузина” (1967 г.). Световна известност печели след участието си в антивоенната сатира “Военнополева болница” (1970 г.). Участва във филмите “Джони грабна пушката” (1971 г.), “Героите на Кели” (1971 г.), “Сега не гледай” (1973 г.), “Съдията и неговият палач” (1974 г.), “Денят на скакалеца” (1975 г.), “ХХ век” (1976 г.), “Казанова” (1976 г.), “Орелът се приземи” (1978 г.), “Изчезване” (1978 г.), “Обикновени хора” (1980 г.), “Праг” (1982 г.), “Зимата на нашето недоволство” (1985 г.), “Пол Гоген” (1986 г.), “Сухият бял сезон” (1989 г.), “Зад решетките” (1989 г.), “Пътят към дома” (1991 г.), “Срещу течението” (1991 г.), “Викът на камъка” (1991 г.), “JFК” (1991 г.), “Бърни - убийцата на вампири” (1994 г.), “Гражданинът Х” (тв, 1995 г.), “Взрив” (1995 г.), “Време да убиваш” (1996 г.), “Заговор в сянка” (1997 г.), “Назначението” (1997 г.), “Падналият ангел” (1998 г.), “Инстинкт” (1999 г.), “Паника” (2000 г.), “Звездни каубои” (2000 г.), “Погребението на звездата” (2002 г.), “Италианска работа” (2002 г.), “Ледената планина” (2003 г.).1920 г. \r\nРоден е Франсоа Жакоб. Той е френски специалист по генетика и молекулярна биология. Завършва Медицинския факултет на Парижкия университет. Професор е в института \"Пастьор\" и Колеж дьо Франс. Автор е на 3 литературни произведения: \"Логиката на живота\" (1970 г.), \"Игра на възможностите\" (1981 г.) и \"Скрито изваяние\" (1987 г.). Изследва генетиката на бактериите и вирусите. През 1965 г.(съвместно с Андре Лвов и Жак Моно) получава Нобелова награда за физиология и медицина.1888 г. \r\nРоден е германският военен деец Хайнц Вилхелм Гудериан. Завършва военно училище през 1907 г. и военна академия през 1914 г. През 1935 г.-1938 г. е командир на танкова дивизия и армейски корпус. През 1938 г.-1939 г. командва подвижните войски. В книгите си \"Внимание - танкове!\" (1937 г.), \"Бронетанковите войски и взаимодействието им с другите родове войски\" (1937 г.) отрежда на танковите войски решаваща роля за изхода на войната в съвременните условия. В началото на Втората световна война (1939 г.-1940 г.) командва танков корпус, от юни 1940 г. командва 2. танкова група, от октомври 1941 г. - II танкова армия. През декември 1941 г. заради поражението при Москва е снет от длъжност и изпратен в резерва. От юли 1944 г. до март 1945 г. е началник на Генералния щаб на сухопътните войски. Умира на 15 май 1954 г. Швангау, Бавария.1818 г. \r\nРоден е френският композитор Шарл Гуно. Той е основоположник на ново направление във френския оперен театър - лиричната опера. Шарл Гуно печели Голямата римска премия с кантатата си \"Фердинанд\" и получава възможността да живее и работи 3 години в Италия. Завръща се в Париж през 1843 г., работи като органист. Първата му опера е \"Сафо\" от 1851 г.; следва \"Кървавата монахиня\" (1854 г.) - и двете без особен успех. Шарл Гуно прави опити да композира и в областта на комичната опера - \"По неволя доктор\" (1858 г.). Истинският му талант е разкрит във \"Фауст\" (1859 г.). В следващите години създава оперите: \"Савската царица\" (1862 г.), \"Мирей\" (1864 г.), \"Ромео и Жулиета\" (1867 г.) и др. Автор е на няколко оратории, меси, симфонии, пиеси за пиано и орган и др., както и на една мемоарна книга.1239 г. \r\nРоден е английският крал Едуард I. Той е син на Хенри III. На кралския престол е от 1272 г. При Едуард I окончателно се утвърждава редовното свикване на парламента, с което в Англия се оформя съсловно-представителна монархия. Във вътрешната политика се стреми да запази равновесието между феодалите, оформило се след гражданската война през 60-те години на ХIII в. и да укрепи съюза на кралската власт с рицарите и градовете при внимателно настъпление срещу светската и духовната аристокрация. Недоволството на рицарите и гражданите от увеличаването на данъците го принуждават да признае на парламента правото да определя държавните данъци (1297 г.). При управлението на Едуард I насилствено към Англия е присъединен Уелс (1282 г.-1284 г.). През 1286 г. е направен опит за завоюване на Шотландия , на който упорито се съпротивява народът. Едуард I умира на 7 юли 1307 г.На тази дата умират: 1940 г. \r\nУмира сър Артър Хардън. Той е английски биохимик и от 1909 г. е член на Лондонското кралско дружество\r\nСър Артър Хардън е роден на 12 октомври 1865 г. в Манчестър. В периода 1882-1886 г. учи химия в университета “Виктория” в Манчестър. През 1887-1888 г. е в Ерлангенския университет в Германия, където получава степен “д-р по философия”. От 1888 г. работи в университета “Виктория”, където завежда химическите лаборатории (от 1897 г.).\r\nАртър Хардън е ръководител на отдела по биохимия в Института по профилактична медицина (1907-1930 г.). От 1912 г. е преподавател по биохимия в Лондонския университет. През 1906 г. заедно с У. Бейлис основава сп. “Biochemiacal Journal”. Открива кофермените; изследва строежа и функцията на кофермента никотин-амидадениндинуклеотид.През1929 г. съвместно с Х. Ойлер-Хелпин получава Нобелова награда за химия за изследвания върху алкохолната ферментация.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.17", "title": "Денят 17 юни в световната история"}
{"url": "http://www.focus-news.net/news/2018/06/17/2534928/plovdiv-ostava-zabraneno-dvizhenieto-za-motorni-prevozni-sredstva-s-visochina-nad-4-metra-prez-tunelite-po-patya-asenovgrad-narechenski-bani.html", "text": "Остава забранено движението за моторни превозни средства с височина над 4 метра през тунелите по пътя Асеновград-Нареченски бани. Това каза за Радио „Фокус“ – Пловдив дежурен от Областно пътно управление. Обходният маршрут за водачите е по пътя Кричим-Девин. Пътищата в Пловдивска област са сухи и нормално проходими. Ограничено е преминаването на тежкотоварни моторни превозни средства над 12 тона по пътя Поповица-Болярци, като причината е намален габарит на пътното платно на мост в село Поповица. Забранено е движението за МПС над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманен мост на река Марица. Обходният маршрут за водачите е по пътя Стара Загора-Поповица и път І-8 София-Пловдив-Свиленград. До 15 юли 2018 г. движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно в посока Асеновград, поради ремонтни дейности. Опасност от образуването на свлачища и падъщи камъни има по направленията Кричим-Девин, Асеновград-Смолян и Югово-Лъки.\r\nДвижението на територията на град Пловдив се осъществява без затруднения към този час на деня. Не се наблюдава струпване на автомобили по централните булеварди.\r\nВесела КРЪСТЕВА", "date": "2018.06.17", "title": "Пловдив: Остава забранено движението за моторни превозни средства с височина над 4 метра през тунелите по пътя Асеновград-Нареченски бани"}
{"url": "http://www.focus-news.net/news/2018/06/17/2534926/predstoyashti-mezhdunarodni-sabitiya-za-17-yuni-agentsiya-fokus.html", "text": "Очаква се да пристигне корабът „Водолей“ превозващ мигранти.\r\n*** Генералният секретар на ООН Антонио Гутериш ще посети Финландия.\r\n*** Френските железопътни работници ще проведат втори ден на стачки.\r\n*** Ще се проведе вторият кръг от президентски избори в Колумбия.\r\n***", "date": "2018.06.17", "title": "Предстоящи международни събития за  17 юни  (Агенция \"Фокус\")"}
{"url": "http://www.focus-news.net/news/2018/06/17/2534927/nimh-zhalt-kod-za-intenzivni-valezhi-i-gramotevichni-buri-e-v-sila-za-tsyalata-strana.html", "text": "Жълт код за интензивни валежи и гръмотевични бури е в сила за цялата страна. Това сочи справка на сайта на Националния институт по метеорология и хидрология (НИМХ) при Българската академия на науките (БАН). В цялата страна се очакват краткотрайни, временно интензивни валежи, придружени с гръмотевични бури. Ще има условия и за градушки. Количествата на валежите ще достигат до 30-35 л/кв.м.", "date": "2018.06.17", "title": "НИМХ: Жълт код за интензивни валежи и гръмотевични бури е в сила за цялата страна"}
{"url": "http://www.focus-news.net/news/2018/06/17/2534929/sport-opredeleni-sa-vsichki-uchastnitsi-na-evroligata-za-sezon-2018-2019.html", "text": "Байерн спечели германското първенство но баскетбол, побеждавайки на финала Алба. Мюнхенският отбор стана последен участник на Евролигата за следващия сезон.\r\nНа турнира ще участват руските Химки и ЦСКА, испанските Реал, Барселона, Гран Канария и Баскония, турските Ефес, Дарюшфака и Фенербахче, гръцките Олимпиакос и Панатинаикос, израелският Макаби Т-А, италианският Милан, литовският Жалгирис, германския Байерн и Будучност от Адриатическата лига,  Виктор Турмаков", "date": "2018.06.17", "title": "Спорт: Определени са всички участници на Евролигата за сезон 2018-2019"}
{"url": "http://www.focus-news.net/news/2018/06/17/2534932/sofiya-vavezhda-se-vremenna-organizatsiya-na-dvizhenieto-za-provezhdane-na-mezhdunarodniya-teatralen-festival-svetoven-teatar-v-sofiya.html", "text": "Въвежда се временна организация на движението за провеждане на Международния театрален фестивал „Световен театър в София”. Това съобщиха от пресцентъра на Столична община. От 08.00 до 16.00 часа днес и от 19.00 до 24.00 часа на 19 юни 2018 г. се разрешава престоят и паркирането на ТИР „Волво“, рег. № СВ 8034 ВН, с ремарке рег. № С 4610 ЕС на ул. „Иван Вазов”, в близост до служебния вход на Народен театър „Иван Вазов”, без да се пречи на автомобилното движение.", "date": "2018.06.17", "title": "София: Въвежда се временна организация на движението за провеждане на Международния театрален фестивал „Световен театър в София”"}
{"url": "http://www.focus-news.net/news/2018/06/17/2534931/montana-remont-na-eso-nalaga-vremenni-prekasvaniya-na-elektrozahranvaneto-v-grada.html", "text": "По искане на държавния Електроенергийния системен оператор – „ЕСО“ ЕАД, ще бъдат извършени изключвания на електрозахранването за периода от 09.00 до 13.00 часа в град Монтана. Това съобщиха от пресцентъра на ЧЕЗ България. Прекъсванията на електрозахранването са поради ремонтни дейности в подстанция на „ЕСО“ ЕАД и ще бъдат в промишлената зона на града.\r\nНа разположение на клиентите е мобилната версия на сайта на ЧЕЗ www.m.cez.bg. В секция Е-услуги, меню „Аварии и текущи ремонти“ клиентите имат възможност да получат информация в реално време за непланираните прекъсвания на електрозахранването в техния район, както и очакваното време за неговото възстановяване.\r\nКлиентите на ЧЕЗ могат да получат допълнителна информация за прекъсванията на електрозахранването и на денонощната телефонна линия 0700 10 010.", "date": "2018.06.17", "title": "Монтана: Ремонт на ЕСО налага временни прекъсвания на електрозахранването в града"}
{"url": "http://www.focus-news.net/news/2018/06/17/2534935/pazardzhik-prodalzhavat-remontite-po-patya-koprivshtitsa-strelcha-i-po-patya-malo-konare-ognyanovo-isperihovo.html", "text": "Спокойно е движението по главните пътища на област Пазарджик, съобщи за Радио „Фокус “- Пазарджик дежурният в Областно пътно управление – Пазарджик. Ремонтни дейности се извършват по пътя Копривщица – Стрелча  от 23 до 32 км, като движението  е в една лента двупосочно поради частични ремонтни дейности на асфалтовата настилка. Ремонт тече и по пътя с. Мало Конаре – Огняново- Исперихово от 1 до 15 км.  Ограничение има и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.06.17", "title": "Пазарджик: Продължават ремонтите по пътя Копривщица – Стрелча  и по пътя Мало Конаре – Огняново- Исперихово"}
{"url": "http://www.focus-news.net/news/2018/06/17/2534933/denyat-17-yuni-v-balgarskata-istoriya.html", "text": "2013 г. \r\nПрезидентът на Република България връчва „Орден Стара планина“ първа степен на Карел Кристиан ван Кестерен, извънреден и пълномощен посланик на Кралство Нидерландия в Република България.2010 г. \r\nПрезидентът на Република България връчва „Орден Стара планина“ на:\r\n1. Валентин Димитров – първа степен „за изключително големите му заслуги към Република България в областта на физическото възпитание и спорта.“\r\n2. Валери Григоров – първа степен „за изключително големите му заслуги към Република България в областта на физическото възпитание и спорта.“\r\n3. Мария Гроздева – първа степен „за изключително големите ѝ заслуги към Република България в областта на физическото възпитание и спорта.“\r\n4. Артеник Агоп Арабаджиан – втора степен „за изключително големите му заслуги към Република България в областта на физическото възпитание и спорта.“2009 г. \r\nПрезидентът на Република България връчва „Орден Стара планина“ първа степен на:\r\n1. проф. Александър Джеров „за изключително големите му заслуги за развитието на политическите и обществените отношения в Република България и по повод 80 години от рождението му.“\r\n2. Калоян Махлянов „за изключително големите му заслуги за развитието на българо-японските отношения.“\r\n3. Александър Янков „за изключително значимите му заслуги за развитието на българската наука и по повод 85 години от рождението му.“2002 г. \r\nОт 17 - 18 юни президентът Георги Първанов е на посещение в Словакия, където разговаря с президента Рудолф Шустер.\r\nГеорги Първанов е роден на 28 юни 1957 г. в село Сирищник, Пернишка област. Завършва средно образование в Математическата гимназия в Перник през 1975 г. През 1981 г. завършва \"История\" в Софийски университет \"Св. Климент Охридски\". През 1981 г. работи като учител в София. Член на БКП е от 1981 г. Научен сътрудник в Института по история на БКП – 1981 г. През 1988 г. става доктор на историческите науки. От 1989 г. е старши научен сътрудник II степен. От февруари 1992 г. до декември 1996 г. е директор на Центъра за исторически и политологически проучвания на Висшия съвет на БСП. Член е на Съвета на директорите на \"Дума прес\" от януари 1996 г. От декември 1991 г. е член на Висшия съвет на БСП. От юни 1994 г. е заместник-председател на ВС на БСП. Председател на ВС на БСП е от декември 1996 г. В периода 1994-1996 г. е ръководител на Комисията по националния проблем и етническите взаимоотношения към ВС на БСП. През 1996 г. е ръководител на предизборния щаб на кандидата за президент на коалиция \"Заедно за България\" Иван Маразов. От февруари 1997 г. е председател на Предизборния център на БСП.\r\nПрез юни 1990 г. е кандидат за народен представител от Общонародния комитет за защита на националните интереси. Избран е за депутат от Кърджали в 37 – то Народно събрание, където е член на Парламентарна група на демократичната левица. От 21 януари 1997 г. е председател на ПГ на Демократичната левица. Председател е на парламентарната група за дружба с Гърция. Член е на Комисията по радиото, телевизията и БТА и на Комисията по външната политика и европейската интеграция в 37-то НС. В 38-то Народно събрание е избран за депутат от 2 – ри избирателен район Бургас. Председател е на ПГ на Демократичната левица. Избран е за депутат от София в 39-то НС, където също е избран за председател е на ПГ на Коалиция за България. През ноември 2001 г. като кандидат на “Коалиция за България” печели на втори тур изборите за президент. Встъпва в длъжност на 22 януари 2002 г.2001 г. \r\nНа петите поред свободни парламентарни избори в България гласовете се разпределят по следния начин: НДСВ – 42,74 % (120 депутати), ОДС – 18,17 % (51 депутати), Коалиция за България – 17,24 % (48 депутати), коалицията на ДПС – 7,45 % (21 депутати). Не съумяват да прескочат 4 % бариера ВМРО-Гергьовден - с 3,67%, Коалиция за Симеон Втори - с 3,48 %, Национално обединение за цар Симеон - с 1,69 % и др. Евролевицата получава 0,99 %, Блокът на Жорж Ганчев – 0,37 % и т.н.1994 г. \r\nПарламентът приема Закон за съдебната власт.1990 г. \r\nНа 10 и 17 юни са проведени първите свободни и демократични избори за VII Велико народно събрание. В тях участват със свои кандидати 40 политически партии. Според приетия специален закон за избора на ВНС 200 депутати са избрани по мажоритарната система. Най-голям брой места във ВНС печели Българската социалистическа партия (БСП) - 211, следвана от Съюза на демократичните сили (СДС) - 144. Останалите се заемат от Движението за права и свободи (ДПС), Отечествения съюз и др. VII ВНС е свикано в София на 10 юли 1990 и е открито от Йосиф Петров като най-възрастен сред депутатите. След това се избира бюро в състав: председател - акад. Николай Тодоров, и заместник-председатели - Гиньо Ганев (от Отечествения съюз), Иван Глушков (от БЗНС) и Никодим Попов (от БЗНС \"Никола Петков\" в СДС).\r\nЗадачата на VII ВНС е да изработи и приеме нова Конституция на Република България, която да даде юридически израз на прехода на българското общество от социалистическата система към принципите на пазарното стопанство. Дебатите в парламента по проекта за Конституцията продължават цяла година и на 12 юли 1991 приключват с приемането и подписването и. Срещу Конституцията се обявяват 39 депутати от СДС, които напускат и самото ВНС. Тяхната опозиция не възпрепятства работата на парламента и след подписването на Конституцията VII ВНС се саморазпуска. Продължава да изпълнява функциите на Обикновено народно събрание до избирането на ХХXVI Народно събрание.1988 г. \r\nВ дните между 7 - 17 юни се състои полет на втория български космонавт Александър Александров заедно с руските космонавти Александър Соловьов и Виктор Савиних с корабите “Союз ТМ-5” и “Союз ТМ-4” и на изследователския комплекс “Мир”.1983 г. \r\nВ периода 14 - 17 юни в Анкара се провеждат българо-турски разговори за граничната линия в устието на р. Резовска.1980 г. \r\nПодписана е спогодба с Норвегия за сътрудничество в областта на науката, образованието и културата.\r\nКралство Норвегия е държава в Северна Европа. Заема западната и северната част на Скандинавския полуостров, архипелага Шпицберген (вкл. о-в Медвежий) в Северния Ледовит океан и остров Ан Майен в северната част на Атлантическия океан. Териториалната площ на Норвегия е 387 000 кв. км (вкл. островите). Населението на страната е приблизително около 4 300 000 жители. Официалният език е норвежки. Столицата на Норвегия е Осло. Паричната единица е норвежка крона. Начело на държавата стои крал. Законодателният орган е еднокамарен стортинг (парламент).1978 г. \r\nОт 17 до 20 юни се провежда официално посещение в България на генералния секретар на Генералния народен конгрес на Либия полковник Муамар Кадафи.\r\nМуамар Кадафи е роден през 1942 г. През 1965 г. завършва училище и година по- късно 1966 г. преминава офицерски курсове във Великобритания. Той е един от създателите\r\nна организацията на свободните офицери, който свалят крал Идрис V и обявяват Либия за република. От 1969 г. е председател на Съвета на революционното командване, от 1970 г. е председател на Националния съвет за отбрана и главнокомандващ на въоръжените сили. От януари 1970 г.- юли 1972 г. е министър-председател на Либия. Обявява се за ръководител на революцията и е държавен глава на Либийската арабска джамахирия (от март 1979 г.).\r\nПрез 2011 година започна международна операция в Либия, чиято цел бе да свали режима на Муамар Кадафи. Операцията започна в средата на март 2009 година и се проточи с месеци. Междувременно няколко държави обявиха, че признават либийската опозиция за легитимен представител на Либия. Кадафи и фамилията му обявиха, че няма да се оттеглят, въпреки ударите на международните сили към важни политически центрове.1976 г. \r\nСъставено е правителство начело със Станко Тодоров. За първи заместник-председатели на Министерския съвет са избрани Тано Цолов и Тодор Божинов, а за заместник-председатели - Кръстю Тричков, Кирил Зарев, Григор Стоичков, Мако Даков и Андрей Луканов.\r\nСтанко Тодоров е политически и държавен деец. Роден на 10 декември 1920 г. в с. Кленовик (днес Колош), Радомирско. Кандидат-член и член на Политбюро на ЦК на БКП (1961-1988 г.). Заема отговорни държавни постове: министър на земеделието (1952-1957 г.), председател на Държавната планова комисия (1959-1962 г.), зам.-председател (от 1959 г.) и председател на Министерския съвет (1971- 1981 г.), Председател на Народното събрание (1981-1990 г.).1970 г. \r\nЗапочва Първият конгрес на Съюза на българските художници.1954 г. \r\nПодписана е дългосрочна търговска спогодба с Унгария за периода 1955 г.-1957 г. Република Унгария е държава в Централна Европа, в басейна на р. Дунав с териториална площ 93 000 кв. км. и население около 10 620 000 жители. Етническият състав на страната е формиран от унгарци – 98 %; немци, словаци, румънци, сърби, хървати. Официалният език е унгарски. Столицата на Унгария е Будапеща. Паричната единица е форинт.1953 г. /", "date": "2018.06.17", "title": "Денят 17 юни в българската история"}
{"url": "http://www.focus-news.net/news/2018/06/17/2534937/api-podgotvya-se-tehnologichen-proekt-za-remonta-na-9-km-ot-pat-ii-49-na-teritoriyata-na-obshtina-kubrat.html", "text": "Над 20 млн. лв. се инвестират в момента в основния ремонт на второкласния път Търговище - Разград - Кубрат - Тутракан. Това съобщиха от пресцентъра на Агенция \"Пътна инфраструктура\" (АПИ).  В момента се изработва технологичен проект за ремонта на 9 км от път II-49 Кубрат - Тутракан, в участъка между селата Топчии и Каменово. Това е част от подготвителните дейности, които е необходимо да се предприемат преди започването на строителните работи на отсечката. В проекта ще бъдат посочени видът и количеството на предстоящите ремонтни дейности. \r\nСъс средства от ОП „Региони в растеж“ се рехабилитират общо 31 км от второкласния път II-49 Търговище - Разград - Кубрат - Тутракан, който свързва областите Търговище, Разград и Силистра. Инвестицията е за над 20 млн. лв. През м. г. стартира рехабилитацията на 21 км в участъка Търговище - Разград и на още 10 км между Кубрат и Тутракан. Строителните работи в отсечката Кубрат – Тутракан, на територията на област Силистра, завършиха. Работата на другия участък в област Разград напредва. В момента се полага последният пласт асфалт. \r\nАПИ разглежда и търси варианти за ремонт на път II-23 Русе - Кубрат, който е в недобро състояние. През април чрез програмата за текущ ремонт са отстранени най-големите неравности, за да се повиши безопасността на движение. За рехабилитацията на 46 км от второкласния път, които са на територията на областите Русе и Разград, има готов проект. В Разградска област участъкът започва от границата с област Русе, преминава през село Беловец и завършва при кръстовището с път II-49 в град Кубрат.", "date": "2018.06.17", "title": "АПИ: Подготвя се технологичен проект за ремонта на 9 км от път II-49 на територията на община Кубрат"}
{"url": "http://www.focus-news.net/news/2018/06/17/2534938/plovdiv-mitropolit-nikolay-shte-otsluzhi-chin-na-obnovlenie-i-liturgiya-v-hram-sv-dimitar-selo-seltsi-asenovgradska-duhovna-okoliya.html", "text": "В днешния празничен за християните неделен ден,  Негово Високопреосвещенство Пловдивският митрополит Николай ще отслужи чин на обновление  и архиерейска св. литургия,\r\nв храм „Св. Димитър”, село  Селци,  Асеновградска духовна околия, Пловдивска епархия, предаде репортер на Агенция \"Фокус\". \r\nНачало: 9.00 часа. \r\nНикола ПЕТКОВ", "date": "2018.06.17", "title": "Пловдив: Митрополит Николай ще отслужи чин на обновление  и литургия в храм „Св. Димитър”,  село Селци, Асеновградска духовна околия"}
{"url": "http://www.focus-news.net/news/2018/06/17/2534939/pazardzhik-v-grada-shte-se-provede-blagotvoritelen-bazar-za-nabirane-na-sredstva-za-bezdomni-zhivotni.html", "text": "В Пазарджик ще се проведе Благотворителен базар за набиране на средства за бездомни животни, съобщиха за Радио „Фокус“ – Пазарджик организаторите на проявата. Базарът ще се състои в района на старата автогара в Пазарджик пред Салон за красота близо до Бялата къща. Събраните средства ще бъдат използвани за лечение и кастрации на бездомните животинки. Началото на събитието е в 9.00 часа и  ще продължи до 16.00 часа. Приканват се всички хора, които са загрижени за съдбата на безпризорните животни и имат възможност да помогнат, да присъстват и да дадат своя принос към благородната кауза. Приема се също и пакетирана храна  за кучета и котки.", "date": "2018.06.17", "title": "Пазарджик: В града ще се проведе благотворителен базар за набиране на средства за бездомни животни"}
{"url": "http://www.focus-news.net/news/2018/06/17/2534930/afp-parvite-migranti-ot-spasitelniya-korab-vodoley-e-pristignal-v-ispaniya.html", "text": "Първите мигранти от спасителния кораб „Акуейриъс“ („Водолей“) , който не бе приет от Италия и Малта, предизвиквайки спорове за миграцията в Европа, са пристигнали в неделя в испанското пристанище Валенсия, предава  AFP.\r\nИталианският кораб „Датило“, натоварен с 630 мигранти от  „Акуейриъс“ е влязъл в пристанището в 7:30 часа българско време.\r\nОстаналите мигранти ще пристигнат в Испания с друг италиански кораб – „Орионе“, а самият „Акуейриъс“ по обяд. Виктор Турмаков", "date": "2018.06.17", "title": "AFP: Първите мигранти от спасителния кораб „Водолей“ е пристигнал в Испания"}
{"url": "http://www.focus-news.net/news/2018/06/17/2534936/nikos-kotsiyas-dogovorat-e-patriotichen-i-v-minaloto-severna-makedoniya-e-bila-priemliva.html", "text": "Гръцкият външен министър Никос Коцияс заяви, че споразумението за името е патриотично и помага силите да се концентрират на местата, където има проблем. Той обясни, че с решението е постигнат компромис, защото „само ако се спечели война, има договор без компромис“, предава радио  „Свободна Европа“ в македонската си редакция.\r\nТой също така допълни, че му е било дадено разрешение да използва документите от преговорите по текущото име, водени при последните гръцки правителства. Според него всички имена, освен Северна Македония, са били отхвърлени от гръцките правителства в миналото. Виктор Турмаков", "date": "2018.06.17", "title": "Никос Коцияс: Договорът е патриотичен и в миналото Северна Македония е била приемлива"}
{"url": "http://www.focus-news.net/news/2018/06/17/2534934/ria-novosti-gratskite-kraynodesni-sa-imali-planove-na-napadnat-parlamenta.html", "text": "Председателят на гръцкия парламент Никос Вуцис заяви, че щурмовите отряди на крайнодясната партия „Златна зора“ са готвили нападение срещу парламента и с това са свързани опитите за нахлуване на демонстрантите по време на обсъжданията на вота на недоверие към правителството, предава  РИА Новости, позовавайки се на местни медии. Вуцис заяви това късно вечерта в събота след края на гласуването.\r\nПартия „Златна зора“ се определя като неонацистка в Гърция. В петък депутатът Константинос Барбарусис по време на обсъждане на въпроса за недоверието към правителството от парламентарната трибуна призова гръцката армия да извърши военен преврат и да арестува ръководството на страната – президента, премиера и министъра на отбраната, за да не подпишат споразумението за името на Македония. Ръководството на партията незабавно го изключи от редиците си. Прокуратурата е повдигнала наказателно дело срещу него, но той все още не е открит. В събота край парламента се проведе митинг и няколко десетки души се опитаха да достигнат до парламента, но бяха отблъснати от полицията със сълзотворен газ.\r\n„Според източници в парламента, за  плана за нападението атака на партията става ясно миналия четвъртък, и поради това ръководство не се опита да отложи дебата по вота на  недоверие към полунощ. Според източниците са планирани инциденти с участие на щурмовите отряди и през трите дни на дебати в парламента“, съобщава гръцката медия АМНА.\r\nСпоред събеседващите му, ако парламентът не реагира бързо на безпрецедентната реч на заместник, тогава може би ще има повече инциденти.\r\nСъщите източници съобщават, че  планът на крайнодесните е включвал и публикуването на мобилни телефони на депутати, които са получили много анонимни обаждания в последния ден. Телефони са били публикувани, по-специално, във вестник „Макела“, чийто журналист  беше арестуван за призив да стреля на президента, министър-председателя и министъра на външните работи заради споразумението за името.  \r\n„Парламентарните източници не изключват възможността за влошаване на напрежението в нашата страна, както и в БЮРМ в близко бъдеще“,  пише атинската информационна агенция АМНА. Виктор Турмаков", "date": "2018.06.17", "title": "РИА Новости: Гръцките крайнодесни са имали планове на нападнат парламента"}
{"url": "http://www.focus-news.net/news/2018/06/17/2534942/shumen-za-poredna-godina-dkt-vasil-drumev-se-vklyuchva-v-natsionalnata-initsiativa-den-na-bashtata.html", "text": "За поредна година ДКТ „Васил Друмев“ се включва в Националната инициатива „Ден на бащата” 2018 г., в която се обръща специално внимание на всички значими за детето мъже. Това съобщиха от културната институция. От 11.00 часа в зала „Патиланчо” ще се  играе спектакълът „Самохвалко” от Бианка Бенковска. От театъра канят всички  татковци, батковци, чичовци, дядовци, треньори да посетят нделното детско представление, като с един билет входът ще е  за двама.", "date": "2018.06.17", "title": "Шумен: За поредна година ДКТ „Васил Друмев“ се включва в Националната инициатива „Ден на бащата”"}
{"url": "http://www.focus-news.net/news/2018/06/17/2534943/gabrovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 19°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Севлиево – Драгановци се осъществява с повишено внимание  поради извършване на строително-монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация.\r\nНадежда КРЪСТЕВА", "date": "2018.06.17", "title": "Габрово: Мокри са пътните настилки на територията на областта"}
{"url": "http://www.focus-news.net/news/2018/06/17/2534945/varna-vremenna-organizatsiya-na-dvizhenie-e-vavedena-po-chast-ot-avtomagistrala-hemus-zaradi-remontni-deynosti.html", "text": "Сухи са пътните настилки на територията на Варна и областта, предаде репортер на Радио „Фокус“ – Варна. Времето е предимно облачно, без валежи към момента, видимостта е добра. Движението по основните направления за София, Бургас и Добрич е с нормална интензивност за неделен ден. По данни на Агенция „Пътна инфраструктура“ движението в участъка пътен възел Невша – пътен възел Млада Гвардия по автомагистрала „Хемус“ от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. В участъка пътен възел Ветрино – пътен възел Неофит Рилски от км 389+717 до км 393+600 посока Варна трафикът се осъществява двупосочно в лявото платно в посока София/поради ремонтни дейности на асфалтовата настилка. Затворен е пътен възел Неофит Рилски, като превозните средства се пренасочват по път I-2 Русе – Варна. Слизането от магистралата в посока село Габърница и село Неофит Рилски се осъществява на пътен възел Ветрино. Затворена е връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на магистралата се осъществява при  п.в. Девня.\r\nМарияна ВАЛЕНТИНОВА", "date": "2018.06.17", "title": "Варна: Временна организация на движение е въведена по част от автомагистрала „Хемус“ заради ремонтни дейности"}
{"url": "http://www.focus-news.net/news/2018/06/17/2534940/politico-angela-merkel-prizovava-za-evropeysko-reshenie-na-migratsionniya-vapros.html", "text": "Германският канцлер Ангела Меркел заяви, че Европа се нуждае от общо решение за миграционната криза, предава  Politico.\r\n„Това е европейско предизвикателство, което се нуждае от европейско решение“, заяви канцлерът. „Смятам, че това е въпрос, който е важен за запазването на Европа обединена“.\r\nМеркел в момента е в спор с баварските си коалиционни съюзници от Християнсоциалния съюз, водени от вътрешния министър на правителството на Германия Хорст Зеехофер. По-рано тази седмица Меркел отказа да подкрепи плана му да отпраща мигрантите на германската граница. \r\nКанцлерът допълни, че следващата седмица ще проведе среща с френския президент Еманюел Макрон, за да обсъдят въпросите около общата европейска политика на отбрана, сигурност и външна политика.  Виктор Турмаков", "date": "2018.06.17", "title": "Politico: Ангела Меркел призовава за „европейско решение“ на миграционния въпрос"}
{"url": "http://www.focus-news.net/news/2018/06/17/2534949/pss-dobri-sa-usloviyata-za-turizam-v-planinite-v-sledobednite-chasove-se-ochakva-vloshavane-na-vremeto.html", "text": "Добри са условията за туризъм в планините, в следобедните часове се очаква влошаване на времето. Това съобщиха за Агенция „Фокус“  от Планинската спасителна служба (ПСС) към Българския червен кръст (БЧК). Температурите варират между 7 и 16 градуса. Съоръженията на Витоша и на Боровец работят. От ПСС предупреждават, че след обяд се очаква влошаване на времето в планините. Информация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2018.06.17", "title": "ПСС: Добри са условията за туризъм в планините, в следобедните часове се очаква влошаване на времето"}
{"url": "http://www.focus-news.net/news/2018/06/17/2534947/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-yuni.html", "text": "„Софийска вода” временно ще прекъсне водоснабдяването в някои части на столицата на 18 юни, съобщиха от пресцентъра на водоснабдителното дружество. Във връзка с подмяна на сградно водопроводно отклонение на ул. „Братя Миладинови“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Братя Миладинови“ от ул. „Св. Св. Кирил и Методий“ до бул. „Сливница“ и на ул. „Гривица“ от ул. „Братя Миладинови“ до бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гривица“ ъгъла с ул. „Братя Миладинови“.\r\nВъв връзка с подмяна на спирателни кранове на ул. 5040 жк. „Дружба“ I, се налага спиране на водоподаването от 10:00 до 20:00 часа на клиентите на „Софийска вода”, живеещи в района на ул. 5039, ул. 5041, бул. „Христофор Колумб“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5040 ъгъла с ул. 5041.\r\nВъв връзка с диагностика на уличен водопровод на ул. „Първанова чешма“ с. Доброславци, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. „Първанова чешма“, ул. „Уршак“, ул. „Панчовица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бранище“ ъгъла с ул. „Панчовица“.\r\nВъв връзка с монтаж на спирателен кран на ул. „Иван Андонов“ кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Иван Андонов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Андонов“ ъгъла с ул. „Вера Мутафчиева“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.06.17", "title": "„Софийска вода” временно ще прекъсне водоснабдяването в някои части на столицата на 18 юни"}
{"url": "http://www.focus-news.net/news/2018/06/17/2534944/faktor-makedoniya-gratski-natsionalisti-pristigat-v-selo-nivitsi-kray-prespanskoto-ezero.html", "text": "Брегът на Преспанското езеро от сутринта кипи от полицейски и специални части. Те се намират от гръцката му страна по пътя към село Нивици, където ще бъде подписано споразумението за името между Гърция и Македония, предава македонската електронна медия  „Фактор“.\r\nНа македонската страна има и въоръжени сили, но гръцката полиция се очаква да има по-големи проблеми след пристигането на данни, че гръцките неонацисти и националисти ще се опитат да пристигнат в селото, за да протестират срещу споразумението. Виктор Турмаков", "date": "2018.06.17", "title": "„Фактор“ (Македония): Гръцки националисти пристигат в село Нивици край Преспанското езеро"}
{"url": "http://www.focus-news.net/news/2018/06/17/2534946/pss-planinski-spasiteli-okazvat-pomosht-na-zhena-sas-schupen-krak-v-rayona-na-hizha-hubavets-v-stara-planina.html", "text": "Планински спасители оказват помощ на жена със счупен крак в района на хижа „Хубавец“ в Стара планина. Това съобщиха за Агенция „Фокус“  от Планинската спасителна служба (ПСС) към Българския червен кръст (БЧК). Петима спасители от отряда в Карлово участват в акцията по транспортирането на жената. Инцидентът е станал вчера привечер. \r\nДеница КИТАНОВА", "date": "2018.06.17", "title": "ПСС: Планински спасители оказват помощ на жена със счупен крак в района на хижа „Хубавец“ в Стара планина"}
{"url": "http://www.focus-news.net/news/2018/06/17/2534950/fokus-makedoniya-paralelno-s-podpisvaneto-na-sporazumenieto-v-makedoniya-i-gartsiya-sa-obyaveni-protesti.html", "text": "Паралелно с подписването на договора за името между Македония и Гърция са обявени протести и в двете страни, съобщава македонският  „Фокус“.\r\nОпозиционната ВМРО-ДПМНЕ днес провежда протестно шествие в Битоля срещу промяна на конституционното име. Протестиращи ще има от гръцката страна на Преспа, където ще се подпише договора. Демонстрации ще има и в Атина, където се протестира още от четвъртък, когато започна обсъждането в гръцкия парламент на вота недоверие на правителството на Ципрас\r\n„Комитетът за борба за гръцкия характер на Македония“  под лозунга „Македония означава Гърция\" обявиха за днес протест в Преспа по време на подписването на договора. Чрез туристическите агенции се организира автобусен транспорт от много градове в Северна Гърция, а цените варират от пет до 15 евро в зависимост от местоположението. Виктор Турмаков", "date": "2018.06.17", "title": "„Фокус“ (Македония): Паралелно с подписването на споразумението в Македония и Гърция са обявени протести"}
{"url": "http://www.focus-news.net/news/2018/06/17/2534951/otkrito-e-14-godishnoto-momiche-ot-veliko-tarnovo-koeto-se-izdirvashe-ot-petak.html", "text": "Открито е 14-годишното момиче от Велико Търново, което се издирваше от петък. За това съобщиха негови съученици в социалните мрежи, предаде репортер на Радио „Фокус“ – Велико Търново. Седмокласничката Теодора от СУ „Емилиян Станев“ е открита вчера жива и здрава. По всяка вероятност става въпрос за семеен конфликт. От ръководството на училището изказаха благодарност към всички, включили се в издирването по един или друг начин.\r\n„Фокус“ припомня, че полицията във Велико Търново започна действия за установяване на местонахождението на 14-годишното момиче в петък след обяд, веднага след като бе подаден сигнал от нейната майка.\r\nНадежда КРЪСТЕВА", "date": "2018.06.17", "title": "Открито е 14-годишното момиче от Велико Търново, което се издирваше от петък"}
{"url": "http://www.focus-news.net/news/2018/06/17/2534953/burgas-regionalniyat-istoricheski-muzey-se-vklyuchva-za-poredna-godina-v-natsionalnata-kampaniya-da-badesh-bashta.html", "text": "Регионален исторически музей  - Бургас се включва за поредна година в националната кампания „Да бъдеш Баща“. Това съобщиха от музея. На Международния ден на бащата, четирите музейни експозиции в Бургас ще посрещат посетителите си бащи / чичовци / дядовци и техните деца с билет на половин цена, съответно 2.50 лв. за възрастен и 1 лв. за дете над 7 г.\r\nДеня на бащата се празнува на третата неделя от месец юни в близо 80 страни по света. Това е денят, в който татковците и другите значими за децата мъже могат да открият още повече възможности за щастливи мигове с децата и семействата си, с другите бащи и с приятелите на децата си.\r\nМястото на бащата е различно за всеки. Но да станеш баща винаги променя мястото на един мъж, защото дава шанса да бъде на най-уникалната позиция – да се грижи децата успешно да открият своето място в света.", "date": "2018.06.17", "title": "Бургас: Регионалният исторически музей се включва за поредна година в националната кампания „Да бъдеш Баща“"}
{"url": "http://www.focus-news.net/news/2018/06/17/2534955/agentsiya-afis-ako-se-stigne-do-izvanredni-parlamentarni-izbori-229-biha-podkrepili-gerb-a-226-bsp.html", "text": "Ако се стигне до извънредни парламентарни избори, 22.9% биха подкрепили ГЕРБ, а 22.6% – БСП. Разлика от 0.3% е статистически пренебрежителна. Подобно изравняване на потенциала се случва за първи път от края на ноември 2016 г. насам. Тогава, след загуба на президентските избори, лидерът на ГЕРБ обяви оставка и курс към извънредни избори. В сравнение с м. май делът на гласуващите за ГЕРБ спада с 3%, а за БСП се увеличава с 3%.  В момента Обединените патриоти биха получили 5.4%, а ДПС – 10%. Воля би изпаднала от парламента с по-малко от 2%. Сборът на гласовете за всяка от известните десните партии (ДСБ, Да, България и СДС) е 1.5 и остава далеч под  бариерата от 4%. Предишни избори обаче показват, че в коалиция тези партии получамат повече отколкото механичния сбор.\r\nВ динамичен разрез тенденцията при ГЕРБ се движи  постъпково от 27% (кръгло) през декември до 23% през юни. При БСП трендът за същия период по-скоро осцилира за отделните месеци между максимум 22.7% и минимум 20.1%. ДПС бележи ръст с около 2% и трайно измести от третото място Обединените патриоти. При Воля за този период можем да говорим за топене от 2.6% през декември до под 1%.\r\nНай голям принос към месечната динамика имат хората в активна възраст над 30 години (-5% за ГЕРБ и + 6% за БСП) и мъже (-6% за ГЕРБ и +4 за БСП).  Същевременно прави впечатление, че при 18-29 годишните ГЕРБ запазва водещи позиции, а БСП спада до рекордно  ниско ниво от 3%). Тази възрастова група обаче не тежи достатъчно сред избирателите, за да обърне резултата в краткосрочен план.\r\nМежду предполагаемите фактори, допринасящи за посочената динамика, можем да „обвиним“ преди всичко актуалните събития: серията скандали с протестиращите майки, които прибавиха черти на хладност и бездушие към публичния  образ на управляващите от ГЕРБ. Серията подадени и изтеглени оставки на министри девалвира благостойните жестове. Не може да не оказва ефект антиевропейската кампания около проблема с превозвачите, водена от депутати тъкмо на управляващите. С тези публични акции може да се обясни друга промяна – че тъкмо в последния месец на европредседателството на страната ни, доверието в ЕС спадна от 50% до 45%).\r\nПосещението в Москва и публичното покаяние на Борисов за прекъсването на двата най-големи инвестиционни проекта бе своеобразен реванш за БСП, която ги подкрепяше. Сюжетът с беглеца от затвора  Пелов вероятно допринесе за намаление на доверието към МВР с 3% спрямо май и 7% спрямо април.\r\nЕрозията на доверието е логично. От близо две десетилетия Агенция „АФИС“ констатира, че хората различават  популисткия стил на управляващите от реалната политика, вградена в статуквото. С кратковременно изключение през 2007, всеки сондаж показва, че делът на хората, които смятат, че живеят по-зле от предната година, е 2-3 пъти по-голям от тези, които живеят по-добре. И сега това съотношение е 15 към 28%. Тези, които смятат, че страната се движи в правилна посока, са 22%, а онези, които смятат, че посокага е грешна, са почти три пъти повече – 57%. Затова всяка настойчива пропаганда на „успехите“ рискува да се връща като бумеранг върху управляващите партии, независимо кои са, както и става в момента.\r\nВъпреки, че  през последните две години се наблюдава подобрение на заетостта и доходите, ГЕРБ вече над десетилетие се отъждествява с водената политика. В контраст част от инициативите на представителите на Обединените патриоти импонират на консервативните нагласи (желанието за възстановяване на реда в обществото) и обърнаха процеса на обезличаване във властта – от 4-процентен спад към 3-процентно увеличение на потенциалния електорат.\r\nБезспорно е, че реалните обществени нагласи стоят встрани от програмата на управляващите.\r\nУправляващото мнозинство ясно декларира, че няма да променя данъците, но 83% подкрепят реформа, която да увеличи облагането на богатите. Това поставя управляващите в изолация дори от собствената им електорална база и логично я топи;\r\n94% подкрепят намаление на ДДС върху лекарствата, детските храни и дрехи и учебниците. Само 2% подкрепят правителствената позиция;\r\n85% са за намаление на облагането на семействата с деца (семейно подоходно облагане) и само 6% предпочитат водената политика;\r\nЕдва 6% възразяват против разкриване на работни места в изоставащите райони на страната, а 91% биха одобрили такава политика от страна на държавата;\r\n77% са съгласни, че държавните здравни заведения не трябва да бъдат търговски дружества, само 10% не са съгласни с това. Дори сред трите десни партии, които споменахме, делът на противниците на идеята е същият – 10%;\r\n84% смятат, че обучението в държавните университети е редно да бъде безплатно.\r\nСпадащото доверие е плод преди всичко на усещане за криза на представителството между политици и избиратели. В последните месеци желанието за промени се върна на нивото, което беше достигнало по време на изборите миналата година. 25% искат нови избори, 27% – смяна на министри, 9% – нова коалиция в рамките на сегашния парламент.  Едва 23% предпочитат запазване на правителството в сегашния му вид.", "date": "2018.06.17", "title": "Агенция „Афис“: Ако се стигне до извънредни парламентарни избори, 22.9% биха подкрепили ГЕРБ, а 22.6% – БСП"}
{"url": "http://www.focus-news.net/news/2018/06/17/2534952/gd-granichna-politsiya-intenziven-e-trafikat-na-gkpp-kapitan-andreevo-gkpp-lesovoi-gkpp-dunav-most-vidin-na-izhod-za-tovarni-avtomobili.html", "text": "На българо-турската граница трафикът е силно интензивен на ГКПП \"Капитан Андреево\" и на ГКПП \"Лесово\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". На българо-румънската граница трафикът е интензивен на ГКПП \"Дунав мост Видин\" на изход за товарни автомобили. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.06.17", "title": "ГД \"Гранична полиция\": Интензивен е трафикът на ГКПП \"Капитан Андреево\", ГКПП \"Лесово\"и ГКПП \"Дунав мост Видин\" на изход за товарни автомобили"}
{"url": "http://www.focus-news.net/news/2018/06/17/2534941/lokalno-makedoniya-makedoniya-i-gartsiya-poemat-patya-zaedno.html", "text": "Днес трябва да бъде подписано споразумението за прекратяване на 27-годишния спор между Атина и Скопие за името на Македония, съобщава македонското електронно издание  „Локално“.\r\nНа церемонията на Преспанското езеро, намиращо се на границата между Македония, Гърция и Албания, на гръцка територия, трябва да се подпише договор, който сложи край на 27-годишния спор между Атина и Скопие за името на Македония. Съгласно споразумението новото име на страната ще бъде Република Северна Македония. То ще позволи на Македония да започне преговори за членство в Европейския съюз и да стане пълноправен член на НАТО. Споразумението ще бъде подписано от външните министри от двете страни – Никос Коцияс и Никола Димитров.\r\nГостите на церемонията ще бъдат министър-председателите Алексис Ципрас и Зоран Заев. На церемонията се очаква и присъствието на висши представители на международната общност - Върховният представител за общата външна политика и политиката на сигурност на ЕС Федерика Могерини, еврокомисарят Йоханес Хан, генералния секретар на ООН Антонио Гутереш, обявен е и генералният секретар на НАТО Йенс Столтенберг.\r\nСлед подписването двете делегации ще се преместят на македонска територия, където ще се проведе официална среща на премиера Заев и Ципрас и двете делегации, заедно с  европейските гости ще имат общ обяд.\r\nС договора, който вече е изтекла, се осигурява езика - македонски език, както е записано в ООН и националността македонци / граждани на Република Северна Македония, ще се прилага ерга омнес, а ще има и конституционни промени и граници.\r\nДокументът е озаглавен \"Заключителен споразумение за решаване на различията, описани в резолюциите 817 и 845 на Съвета за сигурност на ООН и прекратяване на временното споразумение от 1995 г. и установяването на стратегическо партньорство между страните\".\r\nХимнът, гербът и знамето не се променят, както и маркировките МК, докато регистрационните табели и документите за самоличност не са част от международна кодификация и за изготвянето им ще се следи написаното в договора, пише в документа.\r\nСлед като споразумението  бъде подписано, то трябва да бъде ратифицирано от парламентите на Гърция и Македония и след това в периода от юли до октомври македонското правителство трябва да организира референдум и ако резултатът е положителен, ще се продължи с конституционна ревизия. Гръцката страна ще трябва да информира НАТО и ЕС и да отмени ветото, което блокира евроатлантическата интеграция на Македония Виктор Турмаков", "date": "2018.06.17", "title": "„Локално“ (Македония): Македония и Гърция поемат пътя заедно"}
{"url": "http://www.focus-news.net/news/2018/06/17/2534958/blagoevgrad-mokri-i-hlazgavi-sa-patnite-nastilki-na-mesta-v-oblastta.html", "text": "Мокри и хлъзгави са пътните настилки на места в областта. Това каза за Радио „Фокус“ – Пирин дежурният служител в Областно пътно управление-Благоевград. Няма ремонтни дейности по първокласните и второкласните пътища в региона. Нормално интензивно е движението по главен път Е-79 и АМ „Струма“ в участъка от Благоевградска област. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nЛора КАЛЧЕВА", "date": "2018.06.17", "title": "Благоевград: Мокри и хлъзгави са пътните настилки на места в областта"}
{"url": "http://www.focus-news.net/news/2018/06/17/2534960/burgas-19-godishno-momiche-ot-aytos-e-pochinalo-sled-poboy.html", "text": "19-годишно момиче от Айтос е починало след побой, съобщиха от пресцентъра на ОДМВР - Бургас. Вчера около 20.25 часа в Районно управление - Айтос е получено съобщение за открито в безсъзнание младо момиче в жилище, разположено на айтоската улица \"Хаджи Димитър\" с множество рани в областта на главата и тялото. Установено е, че това е 19-годишната И.Т. от Айтос, която е откарана и настанена за лечение в отделение \"Реанимация\" на УМБАЛ – Бургас с диагноза \"тежка черепно-мозъчна травма\". \r\nОколо 2.40 часа тази сутрин вследствие на нараняванията си И.Т. починала. Задържан е криминално проявения Т.Е., 27-годишен от София, с когото И.Т. живеела на семейни начала и от когото има дете на две години и осем месеца. \r\nИзвършени са множество процесуално-следствени действия (оглед на местопроизшествие, разпит на свидетели, изземване на образци, натривки и др.).\r\nПо случая е образувано досъдебно производство, като е уведомена Бургаска окръжна прокуратура.", "date": "2018.06.17", "title": "Бургас: 19-годишно момиче от Айтос е починало след побой"}
{"url": "http://www.focus-news.net/news/2018/06/17/2534957/burgas-prodalzhava-festivalat-horo-kray-pomoriyski-bryag-v-pomorie.html", "text": "Продължава фестивалът „Хоро край поморийски бряг“ в Поморие. Това каза за Радио „Фокус“ – Бургас Лиляна Христова, организатор на събитието. По думите й в тазгодишното издание, което е девето по ред, участие взимат 35 самодейни състави и клубове от цялата страна. Девет от тях участват за първи път. Днес предстои да се разучават хора, характерни за гостуващия състав, който е от с. Бабук, община Силистра под ръководството на преподавателите от Югозападния университет проф. Николай Цветков и доц. Георги Гаров. А едно от тях по традиция щяло бъде избрано за фестивално празнично хоро през следващата година.\r\nВеселина НИКОЛОВА", "date": "2018.06.17", "title": "Бургас: Продължава фестивалът „Хоро край поморийски бряг“ в Поморие"}
{"url": "http://www.focus-news.net/news/2018/06/17/2534954/plyus-info-v-nivitsi-ot-gratskata-strana-na-prespanskoto-ezero-shte-bade-podpisan-dogovorat-za-imeto-na-makedoniya.html", "text": "В Нивици от гръцката страна на Преспанското езеро ще бъде подписан договорът за името. Той ще се подпише от външните министри на Македония и на Гърция Никола Димитров и Никос Коцияс, заедно с посредника от ООН в преговорите Матю Нимиц, предава македонската медия „Плюс Инфо“.\r\nВ Нивици (Псаридис) днес в 10.30 часа българско време, правителствата на Република Македония и Република Гърция с тържествена церемония ще подпишат споразумение за решаване на македонско-гръцкия спор за името и за стратегическо партньорство.\r\nНа тържествена церемония се очаква министър-председателите Зоран Заев и Алексис Ципрас да изнесат реч. .\r\nНа церемонията, ще присъства подсекретарят  за политическите въпроси на ООН Розмари Ди Карло, върховния представител за външните работи и политиката на сигурност на Европейския съюз и заместник-председател на Европейската комисия Федерика Могерини и еврокомисарят по европейска политика на съседство и преговорите за разширяване на ЕС, Йоханес Хан.\r\nВ състава на македонската делегация ще присъстват и вицепремиерите Радмила Шекеринска, Буяр Османи и Оливер Спасовски.\r\nГръцката делегация ще се ръководи от гръцкия премиер Алексис Ципрас.\r\nСпоред дневния ред на събитието, официалната среща на двете делегации след това ще продължи на македонската страна на Преспа, в Отешево, където двете делегации ще имат двустранни разговори и празничен обяд. Виктор Турмаков", "date": "2018.06.17", "title": "„Плюс Инфо“: В Нивици от гръцката страна на Преспанското езеро ще бъде подписан договорът за името на Македония"}
{"url": "http://www.focus-news.net/news/2018/06/17/2534948/mkd-makedoniya-predstavitel-na-makedonskata-obshtnost-v-kanada-izprati-pismo-do-yohanes-han-stoyte-nastrana-ot-makedonskiya-politicheski-vapros.html", "text": "Европейският комисар  по политиката на добросъседство и политика на разширяване Йоханес Хан е получил отворено писмо от Сашо Маневски, който се представя като „виден активист в македонските организации в Канада“. Писмото е представено от македонското електронно издание  „МКД“.\r\n„Много съм изненадан от вас, като административен представител в Брюксел, от изявленията ви, с които се опитвате да напътствия избран служител, в случая президента на Македония, като трябва да се държи. Вашето изявление, което дадохте в началото на седмицата за президента на Македония е арогантно и необмислено и ви поставят в погрешната историческа страна по отношение на македонската нация, която ще отхвърли гръцко-македонското споразумение“, гласи писмото на Маневски.\r\n„Позволете ми да ви напомня, че Гърция е страна, която не признава малцинствата на етнически колоритния Балкански полуостров и последователно прилага политиката на нарушаване на човешките права към нейните малцинствени групи. Въпреки това ЕС е безнадеждно безсилен да направи нещо по този въпрос, нито пък ще го направи“, допълва той.\r\n„Вашата декларация не поддържа сегашната политическа ситуация и  ви поставя в грешен исторически контекст, македонската нация ще отхвърли договора, оставяйки ви с болезнен македонски опит“, допълва активистът.\r\n„ Моля, стойте далеч от този политически проблем!“, обобщава исканията си той. Виктор Турмаков", "date": "2018.06.17", "title": "„МКД“ (Македония): Представител на македонската общност в Канада изпрати писмо до Йоханес Хан: „Стойте настрана от македонския политически въпрос“"}
{"url": "http://www.focus-news.net/news/2018/06/17/2534956/tv21-makedoniya-sigurnostta-e-na-nay-visoko-ravnishte-v-selo-nivitsi.html", "text": "Под строги мерки за сигурност е поставено  село Нивици от гръцката страна на Преспанското езеро, където външните министри на Македония и Гърция Никола Димитров и Никос Коцияс, заедно с посредника Матю Нимиц, днес трябва да подпишат споразумението, постигнато между двете страни във връзка с името, предава македонската електронна медия  „ТВ21“.\r\nНа подписването в Нивици на гръцка страна на Преспанското езеро, ще присъстват премиерите Зоран Заев и Алексис Ципрас, които на 12 юни в телефонен разговор потвърдиха уговореното в преговорите, които бяха възобновени в края на миналата година.\r\nЗасега има само няколко протестиращи на входа на Преспа. Виктор Турмаков", "date": "2018.06.17", "title": "„ТВ21“ (Македония): Сигурността е на най-високо равнище в село Нивици"}
{"url": "http://www.focus-news.net/news/2018/06/17/2534959/a1-on-makedoniya-vmro-dpmne-zoran-zaev-e-nay-golyamoto-orazhie-koeto-gratskata-strana-ima-v-pregovorite-za-imeto.html", "text": "Основната македонска опозиционна партия ВМРО-ДМПНЕ обвини министър-председателя Зоран Заев за хода на преговорите за името, определяйки го като „най-голямото оръжие“, което Гърция е имала по време на обсъжданията, предава скопският телевизионен канал  A1 ON.\r\n„Зоран Заев направи в това споразумение три основни неща, които създават необратими щети. Споразумението се изтрива името Македония, конституцията се промени, а македонската идентичност е застрашен. Това е сделка за капитулация, на която се гордее Заев, който в бъдеще ще бъде засрамен от стотици поколения. Македония не заслужава да угасне недобросъвестно, поради скрити съмнителни интереси на Зоран Заев, който безсрамно разпродава нещо, което не е за продажба“, пише в заявление на опозиционната партия.\r\n„ВМРО-ДПМНЕ се противопоставя на това споразумение за капитулация. Това е споразумение, с което се изпълняват всички гръцки искания в сто процента. Със споразумението Македония се разоръжава, идентичността ѝ се променя. Зоран Заев е единственият политик в света, който промени името на своята страна и се отказа от самоличността на своя народ. С това Заев е поставен в тъмната страна на историята на Македония“, допълват от партията\r\n„ВМРО-ДПМНЕ призовава всички граждани, недоволни от капитулацията на Зоран Заев, недоволни от договора, който е постигнал със своя гръцки колега Алексис Ципрас, недоволни от икономическото цунами и пустош на правителството на СДСМ да се присъединят към протестните шествие в Битоля. Протестът ще започне в 13:30 часа, сборното място е пред спортната зала в Битоля, през главната улица до площад Гоце Делчев пред Дома на културата“, допълва партията. Виктор Турмаков", "date": "2018.06.17", "title": "A1 ON (Македония): ВМРО-ДПМНЕ: „Зоран Заев е най-голямото оръжие, което гръцката страна има в преговорите за името“"}
{"url": "http://www.focus-news.net/news/2018/06/17/2534964/varna-natovareno-e-dvizhenieto-ot-i-kam-kurortnite-kompleksi-kray-grada.html", "text": "Натоварено е движението от и към курортните комплекси край Варна, предаде репортер на Радио „Фокус“ – Варна. По участъка има екипи на „Пътна полиция“, които следят за нарушаване на правилата за движение по пътищата. Позволената скорост по пътя е 60 км/час. Продължава и ръчното косене на тревни площи по част от пътя Варна – Златни пясъци. По данни на Агенция „Пътна инфраструктура“ остава в сила ограничението за движение на тежкотоварни автомобили над 10 тона по пътя Кранево – Варна при км 83+100, като обходният маршрут е по участъка Кичево – Оброчище. Натоварено през летните месеци е движението по пътя Варна – Бургас, където често възникват тежки пътни инциденти. Трасето е определено като едно от най-опасните в страната с регистрирани множество катастрофи. По автомагистрала „Черно море“ трафикът се осъществява при пълно затваряне на платното в посока Бургас и пренасочване на движението в платното в посока Варна поради ремонт на виадукт „Звездица”. Продължават дейностите по пътя Старо Оряхово – Гроздьово от км  0+000 до км 17+377.\r\nМарияна ВАЛЕНТИНОВА", "date": "2018.06.17", "title": "Варна: Натоварено е движението от и към курортните комплекси край града"}
{"url": "http://www.focus-news.net/news/2018/06/17/2534961/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за Радио „Фокус” – Пирин дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. На третокласен път 107  в района на Рилски манастир от км 27+600 до км 27+800 движението се осъществява в една лента поради свличане на скална маса на пътното платно. Участъкът е сигнализиран с пътни знаци. Срокът е до 20 юни. На третокласен път 6222 Смоличано – Пелатиково от км 10+000 до км 14+000 движението е ограничено поради пропадане на част от пътното платно при км 10+650, км 11+720, км 12+830 и км 13+360. Срокът е до 30 юни.\r\nЛора КАЛЧЕВА", "date": "2018.06.17", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/06/17/2534966/gabrovo-protivopozharnite-ekipi-sa-otstranyavali-padnalo-darvo-na-patya-gabrovo-selo-michkovtsi.html", "text": "Паднало дърво вследствие на обилните валежи са отстранявали противопожарните екипи в Габрово. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Сигнал за паднало дърво на пътя Габрово - село Мичковци е получен в 20.20 часа. Дървото е отстранено от екип на Районната служба в Габрово с един  противопожарен автомобил и трима пожарникари.\r\nНадежда КРЪСТЕВА", "date": "2018.06.17", "title": "Габрово: Противопожарните екипи са отстранявали паднало дърво на пътя Габрово - село Мичковци"}
{"url": "http://www.focus-news.net/news/2018/06/17/2534963/nimh-vazmozhni-sa-navodneniya-na-teritoriyata-na-zapadnobelomorski-baseyn-v-rezultat-na-intenzivni-valezhi.html", "text": "В следобедните часове са възможни наводнения на територията на Западнобеломорски басейн в резултат на интензивни валежи, сочи справка на сайта на Националния институт по метеорология и хидрология. Главно в горните части от водосбора на река Джерман (приток на р. Струма), във вечерните часове в горните части от водосбора на река Черна Места (приток на р. Места) и в следобедните и вечерните часове на 18 юни - в пиринските притоци на р. Места (р. Ретиже, р. Костена , р. Брезнишка, р. Неврокопска и р. Мътница) и р. Струма (р. Санданска Бистрица и р. Пиринска Бистрица). През последното денонощие, водните нива на реките в басейна са се повишили или са останали без съществени изменения. По-значително изменение на водното ниво, в резултат на валежи, е регистрирано на р. Елешница при с. Ваксево (-23/+35 см). Регистрираните колебания на речните нива в останалата част от басейна са от -22 см до +24 см. Водните количества на реките в басейна са около и под праговете за високи води.", "date": "2018.06.17", "title": "НИМХ: Възможни са наводнения на територията на Западнобеломорски басейн в резултат на интензивни валежи"}
{"url": "http://www.focus-news.net/news/2018/06/17/2534968/zamestnik-ministar-denitsa-nikolova-shte-bade-na-rabotno-poseshtenie-v-bryuksel.html", "text": "Заместник-министърът на регионалното развитие и благоустройството Деница Николова ще бъде на работно посещение в Брюксел на 18 и 19 юни, съобщиха от пресцентъра на МРРБ. Тя ще участва в семинар във връзка с одобрения проект на Министерство на регионалното развитие и благоустройството за укрепване на административния капацитет при  подготовката на оперативната програма за регионално развитие в следващия програмен период 2020 +. В рамките на форума е планирана среща с представители на Организацията за икономическо сътрудничество и развитие, които подпомагат изпълнението на проекта, както и с представители на другите управляващи органи, които са бенефициенти на проекта на ЕК.\r\nВ рамките на посещението ще се проведат и срещи с представители на ГД „Регионална и градска политика” на Европейската комисия, на които ще бъдат коментирани теми, свързани с напредъка в изпълнението на Оперативна програма „Региони в растеж“ 2014-2020 г.", "date": "2018.06.17", "title": "Заместник-министър Деница Николова ще бъде на работно посещение в Брюксел"}
{"url": "http://www.focus-news.net/news/2018/06/17/2534969/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“, съвместно издание на Радио „Фокус“ и Предприемачи – ГЕРБ всяка седмица  ви разказваме за  Северозападния регион, за хората, свързали живота си с този край и с делата  си допринасящи за неговия просперитет и развитие. Днес ще разговаряме с Владимир Тошев, народен представител от ГЕРБ за това как се промени Видинският регион 5 години след откриването на моста между Видин и Калафат. В предаването ще говорими за младите хора във Видин, които поемат управлението в региона. \r\nВ „Чудесата на Северозапада“ ви представяме личности, борили се за културното и духовното въздигане на Северозапада. Архитект Майер Аладжемов е проектирал емблематични сгради във Видин и е от първите реставратори в града ни. Майер Аладжемов е един  от хората, които създават облика на Видин. За него ще разкаже началникът на Държавен архив - Видин Светлана Кръстева. В това предаване ще се спрем и на уникалните рисунки в пещера „Магура“. От археологическото дружество в Белоградчик посочват, че тези рисунки представляват библиотека от времето на праисторията, която е съхранила най-важните познания на хората по това време. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.06.17", "title": "Акценти в предаването „Чудесата на Северозапада“"}
{"url": "http://www.focus-news.net/news/2018/06/17/2534962/radio-svobodna-evropa-posledni-podgotovki-v-prespa-za-podpisvaneto-na-sporazumenieto-za-imeto.html", "text": "Външните министри на Македония и Гърция Никола Димитров и Никос Коцияс, заедно с посредника на ООН Матю Нимиц тази сутрин в Преспа при засилени мерки за сигурността и в присъствието на висши представители на международната общност, трябва да поставят своите подписи на договора между двете страни за  решаване на спора за името, който предвижда „erga omnes“ име за страната Република Северна Македония, предава радио  „Свободна Европа“ в своята македонска редакция.\r\nМинистър-председателите Зоран Заев и Алексис Ципрас ще присъстват на подписването в село Нивици от гръцката страна на Преспанското езеро. След това делегациите на двете страни ще преминат македонската страна на границата в Отешево, където ще се проведе обядът. Виктор Турмаков", "date": "2018.06.17", "title": "Радио „Свободна Европа“: Последни подготовки в Преспа за подписването на споразумението за името"}
{"url": "http://www.focus-news.net/news/2018/06/17/2534971/pazardzhik-zhena-na-44-godini-se-e-samoubila-sled-kato-e-skochila-ot-poslednite-etazhi-na-blok.html", "text": "Жена на 44 години от Пазарджик е сложила край на живота си като е скочила от стълбищна площадка между седмия и осмия етаж на жилищен блок, потвърди за Радио „Фокус“ – Пазарджик говорителят на ОД на МВР Мирослав Стоянов. Той отказа коментар на случая, тъй като става въпрос за самоубийство. \r\nИнцидентът е станал в петък на улица „Стефан Караджа“. С този случай през последния месец в Пазарджик общо трима души са сложили край на живота си като са скочили от жилищни блокове –  в началото на месец май 34-годишен мъж се самоуби като скочи от междуетажната площадка между 7 и 8 етаж на жилищен блок в квартал „Младост“, а през миналата седмица 39-годишен мъж скочи от междустълбищна площадка на 8-я етаж на улица „Дунав“ в Пазарджик.\r\nВаня НИКОЛОВА", "date": "2018.06.17", "title": "Пазарджик: Жена на 44 години се е самоубила, след като е скочила от последните етажи на блок"}
{"url": "http://www.focus-news.net/news/2018/06/17/2534973/veliko-tarnovo-s-10-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е повишило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 233 см., а температурата на водата 25.3 градуса. Днес по поречието на река Дунав ще се задържи неустойчиво, предимно с купеста и купесто-дъждовна облачност. Ще има краткотрайни валежи и гръмотевични бури. Преобладаващите максимални температури ще са между 23° и 28°.", "date": "2018.06.17", "title": "Велико Търново: С 10 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/06/17/2534970/mkd-makedoniya-makedonskata-delegatsiya-pristigna-v-nivitsi.html", "text": "Македонската делегация водена от министър-председателя Зоран Зае, в която присъстват министърът на отбраната Радмила Шекеринска, вицепремиера по европейските въпроси Буяр Османи, вътрешният министър Оливер Спасовски и министърът на външните работи Никола Димитров с кораб са пристигнали в Нивици, от гръцката страна на Преспанското езеро, където ще се подпише договорът за името, предава македонската медия  „МКД“.\r\n„Ние се осмелихме, защото искаме успехи, македонски успехи. Избрахме бъдещето. Затова  дойдохме днес. Нека Преспа бъде път към европейското ни бъдеще“, пише премиерът Зоран Заев в профила си в социалната мрежа „Фейсбук“, прилагайки как е направил „селфи“ с делегацията на борда да корабчето. Виктор Турмаков", "date": "2018.06.17", "title": "„МКД“ (Македония): Македонската делегация пристигна в Нивици"}
{"url": "http://www.focus-news.net/news/2018/06/17/2534976/zam-ministar-valentin-yovev-shte-uchastva-v-sedmata-mezhdunarodna-konferentsiya-po-kartografiya-i-gis.html", "text": "Утре, 18 юни, заместник-министърът на регионалното развитие и благоустройството Валентин Йовев ще участва в седмата Международна конференция по картография и ГИС. Това съобщиха от пресцентъра на МРРБ. Събитието, организирано от Международната картографска асоциация, Българската картографска асоциация и УАСГ, ще се проведе в Созопол в периода 18 – 23 юни. Участие в конференцията са заявили близо 200 учени и гео-специалисти от 40 държави от цял свят.", "date": "2018.06.17", "title": "Зам.-министър Валентин Йовев ще участва в седмата Международна конференция по картография и ГИС"}
{"url": "http://www.focus-news.net/news/2018/06/17/2534965/mile-boshnyakovski-pressekretar-na-makedonskoto-pravitelstvo-podpisvaneto-na-dogovora-za-imeto-e-istoricheski-moment-za-dvete-strani-za-balkanite-no-i-za-evropa.html", "text": "Прессекретарят на македонското правителство Миле Бошняковски заяви, че в момента протича исторически момент за Гърция и Македония с подписването на договора за името, „но това е исторически момент и за целия регион, за Западните Балкани, за Европа“, предава скопският телевизионен канал  A1 ON.\r\n„Важно е да видим, че прогресивните политически сили в двете страни решават проблема, който задържа 25 години целия регион. На прага сме да го решим и вярвам, че всичко ще се осъществява нормално в изпълнението на договореностите до края на декември“, заяви Бошняковски в навечерието на днешното подписване на договора в Преспа, между Македония и Гърция.\r\n„ Заев и Ципрас  показаха силна воля и ангажираност за напредък в преговорите, когато много малко хора в двете страни бяха оптимисти, че ще има решение. Сега имаме споразумение, което със сигурност е компромис и вероятно не е приемливо за всички в двете страни, но е напълно прието от прогресивните демократичните сили, които в момента водят Балканите към икономически напредък“, допълни прессекретарят. Виктор Турмаков", "date": "2018.06.17", "title": "Миле Бошняковски, прессекретар на македонското правителство: Подписването на договора за името е исторически момент за двете страни, за Балканите, но и за Европа"}
{"url": "http://www.focus-news.net/news/2018/06/17/2534975/varna-zapisvaneto-na-parvoklasnitsite-sled-vtoriya-etap-na-klasirane-zapochva-ot-18-yuni-v-uchilishteto-v-koeto-e-prieto-deteto.html", "text": "Записването на първокласниците след втория етап на класиране започва от 9.00 часа на 18 юни в училището, в което е прието детето. Това съобщиха за Радио „Фокус“ – Варна от Дирекция „Образование и младежки дейности“ към Община Варна. При записване родителите трябва да представят за сверка копие и оригинал на удостоверение за раждане и оригинал на удостоверение за завършено задължително предучилищно образование. Децата, ползващи предимство, трябва да представят и документи, удостоверяващи съответните обстоятелства, уточниха от дирекцията. Записването ще продължи до 17.00 часа на 19 юни.\r\nОт подадените 193 заявления на втори етап са класирани 151 деца, като 75% от тях влизат по първо желание, 17% – по второ, 3% – по трето и 5% – по четвърто и следващо желание. За некласирани 42 деца анализът показва, че много родители посочват като желание за прием само едно училище, в което има 1 или 2 свободни места, а в 10 от заявленията родителите са посочили само училище, в което няма обявени свободни места.\r\nМарияна ВАЛЕНТИНОВА", "date": "2018.06.17", "title": "Варна: Записването на първокласниците след втория етап на класиране започва от 18 юни в училището, в което е прието детето"}
{"url": "http://www.focus-news.net/news/2018/06/17/2534978/ivan-aleksiev-kmet-na-obshtina-pomorie-gotovi-sme-za-sezona-otkam-bezopasnost-na-turistite-gostite-i-zhitelite-na-grada.html", "text": "Готови сме за сезона откъм безопасност на туристите, гостите и жителите на Поморие. Това каза за Радио „Фокус“ – Бургас кметът на Община Поморие Иван Алексиев. „Обновихме видеосистемата с цел осигуряване на сигурността на туристите, на посетителите и на жителите на град Поморие. Тя е следствие от една система, която ние изградихме преди 2 години. Не беше най-добрата, но много помогна на полицията. Разбрахме, че наистина с едно висококачествено видеонаблюдение, можем да бъдем в помощ на полицията. А софтуерът е най-доброто, което има в момента“, каза още Алексиев.\r\nПо думите му работещите в момента камери на територията на Поморие са 48 на брой, разположени в 24 точки. Имало такива на двата вход-изхода на града. Монитиронговите центрове са два. „Единият е в сградата на Общината в нашата Дежурна към звено „Обществен ред и сигурност“, а другият е в дежурната стая на Районното управление на Поморие, където имаме 24-часово наблюдение. Тоест, каквото и да се случи може веднага да се реагира. А това много улеснява работата на полицията“, допълни Алексиев.\r\nВеселина НИКОЛОВА", "date": "2018.06.17", "title": "Иван Алексиев, кмет на Община Поморие: Готови сме за сезона откъм безопасност на туристите, гостите и жителите на града"}
{"url": "http://www.focus-news.net/news/2018/06/17/2534979/gd-granichna-politsiya-intenziven-e-trafikat-na-granichnite-kontrolno-propuskatelen-punktove-kulata-kapitan-andreevo-lesovo-i-dunav-most-vidin-za-tovarni-avtomobili-na-izhod.html", "text": "На българо-гръцката граница трафикът е интензивен на граничен контролно-пропускателен пункт \"Кулата\" за товарни автомобили на изход. Това съобщиха от пресцентъра на ГД \"Гранична полиция\". На българо-турската граница трафикът е интензивен на гранични контролно-пропускателни пунктове \"Капитан Андреево\" и \"Лесово\" също за товарни автомобили на изход. На българо-румънската граница трафикът е интензивен на граничен контролно-пропускателен пункт \"Дунав мост Видин\" отново за товарни автомобили на изход.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.17", "title": "ГД \"Гранична полиция\": Интензивен е трафикът на граничните контролно-пропускателен пунктове \"Кулата\", \"Капитан Андреево\", \"Лесово\" и \"Дунав мост Видин\" за товарни автомобили на изход"}
{"url": "http://www.focus-news.net/news/2018/06/17/2534974/sitel-makedoniya-provezhda-se-tseremoniyata-po-podpisvaneto-na-dogovora-za-imeto.html", "text": "Подписването на споразумението между Македония и Гърция, което ще сложи край на 27-годишния спор за името, е в ход в Нивици/Псарадас от гръцката страна на Преспанското езеро, предава скопският телевизионен канал  „Сител“.\r\nСпоразумението ще бъде подписано от външните министри  Македония и Гърция Никола Димитров и Никос Коцияс заедно с посредника на ООН Матю Нимиц. Споразумението предвижда „erga omnes“ име за страната  Република Северна Македония.\r\nНа церемонията по подписването ще присъстват министър-председателите на Македония и Гърция Зоран Заев и Алексис Ципрас, правителствени служители и представители на международната общност.\r\nПодписването се осъществява при затегнати мерки за сигурност и в присъствието на високопоставени служители на международната общност.\r\nСпоразумението с Гърция е озаглавено „Окончателно споразумение за разрешаване на различията, описани в резолюции 817 и 845 на Съвета за сигурност на ООН за прекратяване на Временното споразумение от 1995 г. и за установяване на стратегическо партньорство между страните“. Виктор Турмаков", "date": "2018.06.17", "title": "„Сител“ (Македония): Провежда се церемонията по подписването на договора за името"}
{"url": "http://www.focus-news.net/news/2018/06/17/2534967/24-vesti-makedoniya-neka-prespa-stane-patyat-kam-evropeyskoto-ni-badeshte.html", "text": "Македонският министър-председател Зоран Заев заяви, че договорът за името между страната му и Гърция ще открие европейски перспективи за Македония, предава местното електронно издание  „24 Вести“.\r\n„Ние се осмелихме, защото искаме успехи, македонски успехи. Избрахме бъдещето. Затова  дойдохме днес. Нека Преспа бъде път към европейското ни бъдеще“, пише премиерът Зоран Заев в профила си в социалната мрежа „Фейсбук“.\r\nВ състава на македонската делегация, която отива на подписване на договора за името, присъстват вицепремиерът и министър на отбраната Радмила Шекеринска, вицепремиерът по европейските въпроси Буяр Османи, министърът на външните работи Николай Димитров и министъра на вътрешните работи Оливер Спасовски. Виктор Турмаков", "date": "2018.06.17", "title": "„24 Вести“ (Македония): Нека Преспа стане пътят към европейското ни бъдеще"}
{"url": "http://www.focus-news.net/news/2018/06/17/2534984/veliko-tarnovo-s-vpechatlyavasht-kontsert-ansambal-balgarche-otbelyaza-50-godishniya-si-yubiley.html", "text": "С впечатляващ концерт Детско-юношески фолклорен ансамбъл „Българче” отбеляза 50-годишния си юбилей, съобщиха от пресцентъра на Община Велико Търново. Събитието премина при огромен интерес – над 2500 великотърновци запълниха до краен предел Двореца на културата и спорта „Васил Левски”, където бе спектакълът. Кметът на Старата столица Даниел Панов също уважи концерта и в приветствените си думи подчерта, че ансамбъл „Българче” е една от емблемите на Велико Търново.\r\n„Изключително се вълнувам, че днес сме заедно, че толкова много великотърновци от всички краища на България и на света са се завърнали в родния град, за да отбележат 50-годишния юбилей на Детско-юношески фолклорен ансамбъл „Българче”. Вече половин век фолклорната формация е радостта и гордостта на Велико Търново и ревностен пазител на българщината. Многобройните награди от музикалната сцена в България и в чужбина, които ансамбъл „Българче” е завоювал през годините, издигат престижа и авторитета на старопрестолния град”, каза Даниел Панов. Веднага след встъпителните си думи той покани на сцената основателя и пръв художествен ръководител на ДЮФА „Българче” – маестро Михаил Дюлгеров, заедно с настоящите ръководители – Галя Иванова, доц. Митко Димитров и Петър Петров. „Ансамбъл „Българче” е школа по родолюбие за хиляди великотърновци. Дълбок поклон пред вас, задето възпитанието на нашите деца в дух на родолюбие, познаване и опазване на фолклора, традициите и обичаите, са ваша кауза”, обърна се Даниел Панов към тях. Градоначалникът изказа благодарност и на всички хора, които през десетилетията са обучавали възпитаниците на ДЮФА „Българче”. \r\nЗа огромния принос за опазването и популяризирането на българската народна песен и танц, на фолклора и традициите, ансамбълът бе удостоен с високото отличие – Почетен знак на Кмета на Община Велико Търново, както и със Старопрестолна грамота. Даниел Панов ги връчи на Галя Иванова, доц. Митко Димитров и Петър Петров.\r\nС 5000 лева Общината ще подпомогне турнето на формацията в Букурещ, осигурени бяха средства и за новите северняшки носии. Още 5000 лева ще отпусне Министерството на образованието и науката – за нови музикални инструменти. \r\nОсвен впечатляващите изпълнения на 150-е деца и младежи от музикалния, танцувалния и хоровия състав на ансамбъла, изненада за публиката бе появата на голяма сборна формация от бивши възпитаници. „Ветераните” на ДЮФА „Българче” показаха, че школовката по родолюбие и фолклор остава за цял живот.", "date": "2018.06.17", "title": "Велико Търново: С впечатляващ концерт ансамбъл „Българче” отбеляза 50-годишния си юбилей"}
{"url": "http://www.focus-news.net/news/2018/06/17/2534986/anton-kutev-bsp-kato-opozitsiya-publichno-izostrihme-problema-na-horata-s-uvrezhdaniya-za-da-se-nameryat-resheniya.html", "text": "\"Трябва коренна промяна на системата и това трябва да се направи от управляващите, защото социалното министерство знае как да си подреди нещата, така че те да се случат. Това заяви зам.-председателят на ПГ на „БСП за България“ Антон Кутев пред БНР, съобщиха от пресцентъра на Националния съвет на БСП.  Той подчерта, че година и половина се бори каузите на хората с увреждания да започнат да се случват. „Имаме готовност да внесем Закон за хората с увреждания, но се надям да сме пристиснали достатъчно управляващите, за да започнат да решават проблемите“, допълни той. По неговите думи трябва да се пренастрои системата - от Агенцията за социално подпомагане към Агенцията за интеграция на хора с увреждания, която пък няма структури. „Това е огромна промяна и не може да се направи от друг, освен от министерството. Друг проблем е и ТЕЛК. Ако ние управляваме системата, имаме решения за голяма част от проблемите на хората с увреждания“, посочи Кутев. Народният представител подчерта, че през последната година и половина лично натиска управляващите да си напишат Закона за социалните услуги, който според собствения план на ГЕРБ, e трябвало да бъде готов още през 2016 г. „Закон за личната помощ има изготвен от НПО от преди 10 години и не е приет по куп причини. Мая Манолова е направила лека модернизация и го вкарва в НС. Работата ни на опозиция е да изострим проблема публично, за да се намерят решения. И това го постигнахме“, каза още зам.-председателят на ПГ на „БСП за България“. Според него министър Петков се опитва да реши проблемите на хората с увреждания, но друг е въпросът до колко системата го позволя. „Никой не може да даде точни данни колко лични асистенти са необходими. Как правят закон, без да знаят колко са необходими?“, попита Кутев. „Несъмнено трябват още пари, но в рамките на тези средства може да се направи много. Трябва да има регистър, който да е публичен и ясен. Не се знае дали се увеличава и процентът на деца с увреждания през годините. Всичко това е необходимо за обосновката на един закон“, каза още той. \r\nПо повод предстоящия вот на недоверие, Антон Кутев заяви, че има огромен проблем в МВР. „Бойко Борисов е министър-председател, а поръчковите убийства са на нивото, когато той беше шеф на „ИПОН“, коментира народният представител. Като примери посочи няколко поръчкови убийства през последните месеци, бягството на затворници, както и незаконния пазар за оръжие, който според Кутев е по-голям от пазара за салам. „Винаги има проблеми и със законното оръжие, но то може да бъде контролирано. Проблемът е с незаконното, защото няма как да се проследи“, обясни той. „Не мога да си представя, че при сегашната техника, не може да се проследи открадната кола къде отива, не могат да се проследят телефоните и да се хванат телефонните измамници. Това е грешка на начина, по който се управлява системата“, категоричен е Кутев. Той е на мнение, че сме имали добри и лоши министри на МВР, но този министър е абсолютно изключение от всички правила. „Той нито знае къде се намира, нито има намерение да научи. Задавал съм му няколко въпроса за тази година и половина за битовата престъпност, убийства, корупцията, нито веднъж той не каза, че има проблем. Отговорът му е, че системата си работи много хубаво. Дори не показва усещане, че в тази система има проблем“, посочи зам.-председателят на ПГ на „БСП за България“. В тази връзка Кутев припомни шесторното убийство в Нови Искър, което е показно за неадекватни полицейски действия. „Накрая виновен стана този, който е умрял. Ако бяха умрели двама, сигурно двама щяха да са виновни“, коментира той.\r\nКутев обясни, че вотът има за цел да фокусира вниманието на обществото и да постави въпроси, които да започнат да се решават. „Да покаже пътища за решаване, а дали ще се съобразят с тях или ще посочат други, това е работа на управляващите. Искаме вот на недоверие, за да покажем, че има тежък проблем, но и че има алтернатива“, уточни народният представител. Като необходима промяна, която трябва да се направи, той посочи „маловажен случай“. Кутев обясни, че редовно разбиват мазетата и ги обират, но това според системата е маловажен случай и не го хваща. По тази причина и полицаите не търсят престъпниците. „Но домовете на хората продължават да са обирани, а крадците остават безнаказани“, подчерта Антон Кутев.", "date": "2018.06.17", "title": "Антон Кутев, БСП: Като опозиция публично изострихме проблема на хората с увреждания, за да се намерят решения"}
{"url": "http://www.focus-news.net/news/2018/06/17/2534977/nezavisen-vestnik-makedoniya-posrednikat-na-oon-za-spora-s-imeto-matyu-nimits-dnes-ima-rozhden-den.html", "text": "Матю Нимиц, посредникът на ООН в спора за името, днес има рожден ден. Според биографията си той е роден на 17 юни 1939 г. в Бруклин. Сега той е на 79 години, посочва македонският  „Независен Вестник“.\r\nСлучайно споразумението, което слага край на спора за името се подписва точно на рождения ден на дипломата, който посвети 24 години от кариерата си, за да намери решение на спора за името между Македония и Гърция. Световните медии го описват като човек, който е посветил цялата си кариера на една дума.\r\nНимиц участва в преговорите от 1994 г. насам. За решаването на спор той досега е взел 24 долара, по един долар за всяка година. Първоначално той е специален пратеник на тогавашния американски президент Бил Клинтън. Но от края на 1999 г. той е личен представител на генералния секретар на ООН. Виктор Турмаков", "date": "2018.06.17", "title": "„Независен Вестник“ (Македония): Посредникът на ООН за спора с името Матю Нимиц днес има рожден ден"}
{"url": "http://www.focus-news.net/news/2018/06/17/2534972/fokus-makedoniya-nikos-kotsiyas-i-aleksis-tsipras-pristignaha-na-prespanskoto-ezero-za-da-privetstvat-makedonskata-delegatsiya.html", "text": "Премиерът на Гърция Алексис Ципрас, външният министър Никос Коцияс, върховният представител за външните работи и политиката на сигурност на Европейския съюз и заместник-председател на Европейската комисия, Федерика Могерини и еврокомисарят по европейска политика на съседство и преговори за разширяване на Европейския съюз Йоханес Хан пристигнаха в Нивици, където трябва да бъде подписано македонско-гръцкото споразумение за името, предава македонският „Фокус“.\r\nГръцкият министър-председател и министър Коцияс посрещнаха с македонската делегация, която вече беше пристигна на гръцката страна на Преспа. Виктор Турмаков", "date": "2018.06.17", "title": "„Фокус“ (Македония): Никос Коцияс и Алексис Ципрас пристигнаха на Преспанското езеро, за да приветстват македонската делегация"}
{"url": "http://www.focus-news.net/news/2018/06/17/2534990/blagoevgrad-dzhip-e-katastrofiral-kray-grada-nyama-postradali.html", "text": "Джип е катастрофирал край Благоевград, няма пострадали. Това съобщи слушател на Радио „Фокус“ - Пирин. При инцидента автомобилът се е обърнал по таван. Произшествието е станало на пътя Горно Българчево – Зелен дол. В джипа са пътували мъж и жена, но нямат сериозни наранявания.", "date": "2018.06.17", "title": "Благоевград: Джип е катастрофирал край града, няма пострадали"}
{"url": "http://www.focus-news.net/news/2018/06/17/2534983/zoran-zaev-stignahme-do-reshenie.html", "text": "Македонският министър-председател заяви, че е горд от факта, че е сложен край на продължили 30 години спор за името. Днес споразумението за името бе подписано от външните министри на Гърция и на Македония Никола Димитров и Никос Коцияс, предава македонското електронно издание  „МКД“.\r\n„Нека да  парафразирам две мисли от Аристотел. Няма да можете да постигнете нищо без смелост и надеждата е буден сън. Тези две мисли показват, че когато има надежда и смелост, можете да преместим планини. С подписването на това споразумение наистина сме преместили планините. Когато мнозина се съмняваха, потвърдихме, че това е възможно. Завършваме спора. Въпросът беше отворен три десетилетия. Затова и аз и Ципрас, и външните министри, заедно с нашите представители, се отправихме към решението и стигнахме до него“, заяви Заев.\r\n„В продължение на три десетилетия решаваме спор, но за мен е важно тези три десетилетия да са ни научили на нещо много важно. Научихме, че трябва да се учим от историята, да не я повтаряме. На основите на миналото изграждаме бъдещето. С това споразумение получаваме насърчение и стремеж към по-голямо доверие между двете страни. Решението и процесът, през който преминахме, ни донесоха приятел. Ние ще бъдем партньори и съюзници. Получаваме нова реалност“,  Заев. Виктор Турмаков", "date": "2018.06.17", "title": "Зоран Заев: Стигнахме до решение"}
{"url": "http://www.focus-news.net/news/2018/06/17/2534980/ekathimerini-podpisano-e-sporazumenieto-mezhdu-atina-i-skopie-za-promyanata-na-imeto.html", "text": "Гърция и Македония подписаха споразумението, което ако бъде ратифицирано, ще разреши продължаващия вече десетилетия спор за името, предава  Ekathimerini.\r\nМинистър-председателите на двете страни – Алексис Ципрас и Зоран Заев присъстваха на подписването на споразумението между външните министри Никос Коцияс и Никола Димитров.\r\nЦеремонията се състоя в село Псарадес (Нивици) на брега на Преспанското езеро в присъствието на служители от ЕС и ООН.  Виктор Турмаков", "date": "2018.06.17", "title": "Ekathimerini: Подписано е споразумението между Атина и Скопие за промяната на името"}
{"url": "http://www.focus-news.net/news/2018/06/17/2534988/varna-normalna-e-situatsiyata-po-otnoshenie-na-vodoemite-v-oblastta-rekite-kamchiya-provadiyska-i-ana-dere-sa-v-koritata-si.html", "text": "Нормална е ситуацията по отношение на водоемите във Варненска област. Това съобщи за Радио „Фокус“ – Варна оперативният дежурен при Областна администрация – Варна. Във връзка с очакваните интензивни валежи и гръмотевични бури още в края на миналата седмица е извършена проверка на водоемите в региона, а Общините са предупредени за очакваното влошаване на времето. Според оперативните данни обстановката в областта към момента е спокойна, без валежи. Няма сведения за аварии или проблемни места при водоемите. През последното денонощие от Общините няма постъпила информация за аварийни ситуации по язовирните стени и съоръженията към тях. Реките Камчия, Провадийска и Ана дере на територията на област Варна са в коритата си.\r\nМарияна ВАЛЕНТИНОВА", "date": "2018.06.17", "title": "Варна: Нормална е ситуацията по отношение на водоемите в областта, реките Камчия, Провадийска и Ана дере са в коритата си"}
{"url": "http://www.focus-news.net/news/2018/06/17/2534991/veliko-tarnovo-lek-avtomobil-izgorya-sled-kato-katastrofira-na-glaven-pat-sofiya-varna-v-rayona-na-novo-selo.html", "text": "Лек автомобил се запали и изгоря след като катастрофира на главен път София – Варна, в района на Ново село, тази сутрин, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Сигналът за запалено превозно средство на главния път за София е получен малко след 4.00 часа тази сутрин. На място пристигнал екип на Районната служба във Велико Търново с един противопожарен автомобил и трима пожарникари. Пламъците унищожили изцяло автомобила. Няма пострадали.\r\nНадежда КРЪСТЕВА", "date": "2018.06.17", "title": "Велико Търново: Лек автомобил изгоря след като катастрофира на главен път София – Варна, в района на Ново село"}
{"url": "http://www.focus-news.net/news/2018/06/17/2534987/kanal-5-makedoniya-sporazumenieto-e-podpisano-makedoniya-i-gartsiya-priklyuchiha-27-godishniya-spor.html", "text": "Външните министри на Македония и Гърция Никола Димитров и Никос Коцияс днес в Псарадес (Нивици) поставиха своите подписи на договора за решаване на македонско-гръцкия спор за името и стратегическо партньорство, в присъствието на премиерите Зоран Заев и Алексис Ципрас, предава репортер на македонския телевизионен  „Канал 5“.\r\nНа тържествена церемония, в чието изготвяне са участвали повечето жители на това малко рибарско място от гръцката страна на Преспанското езеро, присъстват и високопоставени представители на международната общност, пратеникът  на ООН в решаването на спора Матю Нимиц, чиято кариера бе посветена на посредничеството между Македония и Гърция в опит да намери решение.\r\nПрисъстват и подсекретарят на ООН по политически въпроси  Розмари Ди Карло, върховният представител за външните работи и политиката на сигурност на ЕС и заместник-председател на Европейската комисия Федерика Могерини, както и еврокомисарят по европейската политика на съседство и преговори за разширяване на Европейския съюз, Йоханес Кан.\r\nВ македонската делегация освен премиера Заев и външния министър Димитров, присъстваха и  и вицепремиерите - министърът на отбраната Радмила Шекеринска, министърът по европейските въпроси Буяр Османи и министърът на вътрешните работи Оливър Спасовски.\r\nЦеремонията се провежда под засилени мерки за сигурност, на нея присъстват редица журналисти от Македония, Гърция, но и от други страни. Виктор Турмаков", "date": "2018.06.17", "title": "„Канал 5“ (Македония): Споразумението е подписано, Македония и Гърция приключиха 27-годишния спор"}
{"url": "http://www.focus-news.net/news/2018/06/17/2534985/matyu-nimits-na-moya-rozhden-den-dnes-poluchih-nay-golemiya-podarak-nay-nakraya-reshihme-spora-za-imeto.html", "text": "След подписването на споразумението за името специалният пратеник на ООН Матю Нимиц се обърна към присъстващите на церемонията и подчерта, че днес на неговия рожден ден чу  даден най-големият дар, т.е. след 24 години окончателно уреждане на македонско-гръцкия спор, предава македонският \"Фокус\"-\r\n\"Работата ми свърши най-накрая. Най-близките ми приятели ме попитаха какво да ми купят като подарък за рожден ден. Казах им днес, че нямам нужда от нищо, получих най-големия подарък\", подчерта Нимиц. Виктор Турмаков", "date": "2018.06.17", "title": "Матю Нимиц: На моя рожден ден днес получих най-големия подарък, най-накрая решихме спора за името"}
{"url": "http://www.focus-news.net/news/2018/06/17/2534992/varna-ognebortsi-gasyat-pozhar-v-tsentralnata-gradska-chast-zhena-na-sredna-vazrast-e-otvedena-v-bolnichno-zavedenie.html", "text": "Огнеборци гасят пожар в централната градска част на Варна, жена на средна възраст е отведена в болнично заведение. Това съобщиха за Радио \"Фокус\" - Варна от Областната дирекция на МВР - Варна. Около 8.40 часа тази сутрин на телефон 112 е постъпил сигнал за пожар, възникнал в централната градска част на Варна. На място са изпратени незабавно служители на Регионална дирекция \"Пожарна безопасност и защита на населението\" - Варна. Към момента на мястото има 5 екипа, които са успели да локализират огъня. Установено е, че се касае за пожар, горящ във временни постройки, пригодени за живеене или складиране на вещи, намиращи се във вътрешен двор на жилищна кооперация на ул. „Околчица”, допълниха от полицията.\r\nЖена на средна възраст е отведена в болнично заведение, тъй като е вдишала дим. Според първоначалната информация в горящите помещения живее и мъж. За момента той не е установен.\r\nРаботата по окончателното потушаване на огъня продължава. \r\nМарияна ВАЛЕНТИНОВА", "date": "2018.06.17", "title": "Варна: Огнеборци гасят пожар в централната градска част, жена на средна възраст е отведена в болнично заведение"}
{"url": "http://www.focus-news.net/news/2018/06/17/2534989/sitel-makedoniya-zoran-zaev-si-podari-vratovrazkata-na-aleksis-tsipras.html", "text": "В края на церемонията по подписването на договора между Македония и Гърция македонският министър-председател Зоран Заев си свали вратовръзката и я подари на своя колега Алексис Ципрас, предава „Сител“.\r\nНа церемонията, както е обичайният стил на гръцкия министър-председател, Ципрас се яви без вратовръзка.  Виктор Турмаков", "date": "2018.06.17", "title": "„Сител“ (Македония): Зоран Заев си подари вратовръзката на Алексис Ципрас"}
{"url": "http://www.focus-news.net/news/2018/06/17/2534999/varna-tyalo-na-mazh-e-otkrito-pri-pozhara-v-tsentralnata-gradska-chast.html", "text": "Тяло на мъж е открито при пожара в централната част на Варна, научи репортер на Радио „Фокус“ – Варна. На този етап не се съобщават повече подробности, действията на мястото на произшествието продължават, съобщиха от полицията.\r\nОколо 8.40 часа тази сутрин на телефон 112 е постъпил сигнал за пожар, възникнал в централната градска част на Варна. На място са изпратени незабавно служители на Регионална дирекция „Пожарна безопасност и защита на населението“ – Варна. 5 екипа са успели да локализират огъня. Пожарът е горял във временни постройки, пригодени за живеене или складиране на вещи, намиращи се във вътрешен двор на жилищна кооперация на ул. „Околчица”. Жена на 67-години е отведена в болнично заведение, тъй като е вдишала дим. Според първоначалната информация в горящите помещения живее и мъж.\r\nМарияна ВАЛЕНТИНОВА", "date": "2018.06.17", "title": "Варна: Тяло на мъж е открито при пожара в централната градска част"}
{"url": "http://www.focus-news.net/news/2018/06/17/2535000/burgas-vremenno-sa-vavedeni-nyakolko-ogranicheniya-za-dvizhenie-na-motorni-prevozni-sredstva-v-oblastta.html", "text": "Временно са въведени няколко ограничения за движение на моторни превозни средства в областта, съобщи за Радио „Фокус“ – Бургас дежурният в Областно пътно управление. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31 декември. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември. С нормална интензивност се осъществява движението на автомобили в областта.\r\nПътищата са сухи и нормално проходими. Видимостта е отлична.\r\nС нормална интензивност се осъществява движението по централните бургаски улици и булеварди „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nВеселина НИКОЛОВА", "date": "2018.06.17", "title": "Бургас: Временно са въведени няколко ограничения за движение на моторни превозни средства в областта"}
{"url": "http://www.focus-news.net/news/2018/06/17/2534996/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3“ и Радио К2. Темата на предаването е „Политиката, глупако!“. То ще започне с коментар на водещата. Нейни събеседници в днешното издание ще бъдат:\r\n-\tЗа ГЕРБ и регионалната политика – Димитър Николов, ИК на ГЕРБ, кмет на Бургас;\r\n-       За Балканската политика на България – Екатерина Захариева, вицепремиер по външната политика;\r\n-\tЗа политиката и социалната справедливост – Пламен Димитров - КНСБ, Зорница Русинова - МТСП, Хасан Адемов – ДПС;\r\n-\tЗа религията, вярата и политиката – митрополит Антоний, Западно- и Средноевропейски митрополит.\r\nПовторението гледайте по Канал 3 и слушайте по Радио К2 в неделя вечер от 22.30 часа. Пишете на benovskapita@gmail.com.", "date": "2018.06.17", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/06/17/2534997/horst-zeehofer-za-angela-merkel-ne-moga-da-rabotya-poveche-s-tazi-zhena.html", "text": "Ключовите думи са изречени, още преди конфликтът да ескалира в публичното пространство. По данни на националния ежедневник , федералният вътрешен министър на вътрешните работи на Германия Хорст Зеехофер (ХСС) се е изказал скептично по отношение на бъдещата му работа с канцлера Ангела Меркел, председател на сестринската партия на ХСС - Християндемократическия съюз (ХДС), отбелязва водещото издание Der Spiegel.\r\n\"Не мога да работя повече с тази жена\", са думите, които Зеехофер е изрекъл по отношение на Меркел преди началото на срещата му с председателя на парламентарната фракция на ХСС Александер Добринд, проведена в сутрешните часове на четвъртък. Съгласно разпространената информация, Зеехофер е повторил изречението два пъти. \r\nПричина за рязкото изказване на лидера на баварския ХСС е спорът с Меркел за политиката в областта на предоставяне на убежище. Вътрешните спорове в редиците на Съюза (ХДС/ХСС) съпътстват блока от самото му създаване, но този път конфликтът между сестринските партии по отношение на политиката в областта на убежището може да се окаже най-лошият в историята. Кулминацията на кризата настъпи по-рано тази седмица, когато за първи път от съществуването на Съюза (ХДС/ХСС) фракциите на двете партии в Бундестага проведоха отделни заседания. \r\nИ докато фракционният лидер на Християнсоциалния съюз (ХСС) Александер Добринт говори за „исторически ден\", мнозина допуснаха разпадане на политическия блок, воден от канцлера.\r\nМеркел отхвърля компромисните предложения за бежанската политика, предложени от лидера на ХСС Хорст Зеехофер. Но дори тя изключва разпадането както на политическия блок, така и на коалицията. \r\nПървоначално ХСС предложи мигрантите, чиито молби за убежище не са удовлетворени, да бъдат връщани обратно директно на границата. Меркел отхвърли категорично плана. Последва второ предложение от страна на ХСС – сключването на двустранни споразумения с държавите от Общността, което да позволи ограничаването на броя на мигрантите, влизащи в Германия. Източници разкриха, че канцлерът е отхвърлила и тази инициатива. Все пак ХСС се съгласи да даде срок до следващия понеделник за постигането на компомис с ХДС. В противен случай ще пристъпи към самостоятелни действияТереза Герова", "date": "2018.06.17", "title": "Хорст Зеехофер за Ангела Меркел: Не мога да работя повече с тази жена"}
{"url": "http://www.focus-news.net/news/2018/06/17/2534995/zoran-zaev-darzhavata-se-gordee-che-e-izbrala-obedinyavashto-reshenie.html", "text": "Македонският премиер Зоран Заев подчерта днес след подписването на споразумение с Гърция за решаване на спора за името, че държавата е горда с това, предава македонската медия  „Канал 5“.\r\n„ Гордеем се с това споразумение. Гордеем се, защото се обединихме около решение, което не разделя, а избрахме решение, което да ни обедини. С подписването на окончателното споразумение за разрешаване на проблема с името и за стратегическото партньорство между нашите две страни преместихме планините. Тогава, когато мнозина се съмняваха, потвърдихме, че е възможно! Днес приключваме спора. Ние слагаме край на многото години на различия, които повдигнаха стена, която направи приятелски отношения между съседите трудна“, заяви Заев.\r\nТой добави, че това е тържествен акт и израз на ангажираност за намиране на решение, което е в интерес на бъдещето и на гражданите на двете страни. \r\n„ Ние изграждаме приятелство с Гърция. Ние ще бъдем партньори и съюзници. Те ще бъдат нашите привърженици. Заедно ние подготвяме пътя за стратегическо партньорство в полза на гражданите на двете страни. Договорът, подписан днес, създава шанс и е историческа възможност за засилено сътрудничество, по-силни икономически връзки и по-висок растеж и развитие“, заяви македонският министър-председател и допълни, че изолацията на Македония и Гърция не са довели до нищо добро.\r\nСъщевременно той изпрати послание до противниците на Договора в двете страни.\r\n„Заемането на позиция е европейски начин на мислене. Точно както е европейски да се говори и да се дава шанс на решението в институционалната система на вземане на решения... Нашите държави имат задължението да застанат зад равенството между нациите, човешкото достойнство и солидарността. Европейската концепция е цивилизована ценност, която е демократична и се противопоставя на манипулациите на популизма и страха. Европа е по-силна от страха. Гърците, македонците, европейците са по-силни от страха. Европейското семейство не знае прегради“, заключи той. Виктор Турмаков", "date": "2018.06.17", "title": "Зоран Заев: Държавата се гордее, че е избрала обединяващо решение"}
{"url": "http://www.focus-news.net/news/2018/06/17/2534993/aleksis-tsipras-ot-brega-na-prespanskoto-ezero-dvamata-sas-zoran-zaev-sme-tuk-za-da-izpalnim-patriotichniya-si-dalg.html", "text": "Гръцкият министър-председател Алексис Ципрас заяви, че в Преспа, където се подписа договора за името между страната му и Македония започва „да се пише нова щастлива песен“, предава македонската електронна медия   „Стандард“.\r\n„Дошло е време отново да пеем щастливи песни на Балканите, а днес се прави първата и смела стъпка в тази посока. Започваме да пишем такава нова песен тук в Преспа. Нашата цел е тази песен на радостта да пее на много векове и много бъдещи поколения, на нашия език и на език, в нашата страна и във вашата страна, от нашия народ и от вашия народ. Песен, която ще отпразнува мира“, заяви гръцкият министър-председател.\r\nСрещата в Преспа бе характеризирана като среща с историята поради историческото значение на района.\r\n„Днес ние сме тук, гледайки историята на нашите народи, ние сме тук и за двамата, за да изпълним патриотичния си дълг“, допълни гръцкият министър-председател.\r\nГоворейки за споразумението, Алексис Ципрас заяви, че е патриотично и призова гражданите на двете страни да го приемат без предразсъдъци.\r\n„Усилено и неуморно стигнахме до взаимно приемливо споразумение, който напълно зачита основните принципи и ценности на двете страни, сделка, която днес ни позволява да се обърнем към гражданите на двете страни, да погледнем в очите и да ги призовем да прочетат и да го подкрепят без предразсъдъци. Ако душата на всяка нация е нейната история, тогава душите на двете нации са изобразени в нашето споразумение“, отбеляза гръцкият министър-председател.\r\nЦипрас спомена и първата среща с Заев преди шест месеца в снежен Давос, където било много студено както и студа в отношенията между двете страни през последните 25 години. Виктор Турмаков", "date": "2018.06.17", "title": "Алексис Ципрас от брега на Преспанското езеро: Двамата със Зоран Заев сме тук, за да изпълним патриотичния си дълг"}
{"url": "http://www.focus-news.net/news/2018/06/17/2534998/nova-tv-makedoniya-vazprepyatstvan-e-intsident-pri-podpisvaneto-na-sporazumenieto-za-imeto.html", "text": "Полицаите пуснаха сълзотворен газ, за да предотвратят част от протестиращите да не преминат през т.нар „предпазен пръстен“ и да стигнат до село Нивици, където е в ход церемонията по подписването на споразумението между Гърция и Македония, предава македонската електронна медия  „Нова ТВ“.\r\nПротестите се засилиха, когато протестиращите се опитаха да пробият кордона на полицаите, които предпазват събитието. Протестиращите започнаха да хвърлят различни предмети по полицаите, които отговориха със сълзотворен газ.\r\nОколо 80 автобуса с протестиращи от Северна Гърция пристигнаха при село Нивици за да протестират срещу подписването на споразумението .Те носеха импровизирана бесилка, плакати срещу правителството, гръцки и черни знамена и скандираха „Спрете договора, предатели“. Виктор Турмаков", "date": "2018.06.17", "title": "„Нова ТВ“ (Македония): Възпрепятстван е инцидент при подписването на споразумението за името"}
{"url": "http://www.focus-news.net/news/2018/06/17/2535003/obshtinskite-savetnitsi-ot-gerb-v-grad-plovdiv-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. Общинските съветници от ГЕРБ в града ще проведат приемни в понеделник, 18 юни 2018 г., както следва:\r\nДаниела Дженева, от 17:00 до 18:00 часа в офиса на ГЕРБ в район „Южен”, ул.”Академик Петър Динеков”№ 1А.\r\nСпартак Николов, от 17:00 до 18:30 часа в офиса на ГЕРБ в район „Източен” на ул.”Коста Паница”№5.\r\nВихър Захов,  от 17:00 до 18:30 часа в офиса на ГЕРБ в район „Източен” на ул.”Коста Паница”№ 5.\r\nВера Тоскова, от 16 до 18:00 часа в офиса на ГЕРБ в район „Тракия” в жк.”Тракия”бл.91.\r\nАлександър Радев, от 17:30  до 19:00 часа в офиса на ГЕРБ в район „Централен” на ул.”Прага” № 2. \r\nАтанас Узунов, от 17:30  до 19:00 часа в офиса на ГЕРБ в район „Южен” на ул.”Академик Петър Динеков” №1А.\r\nЕли Гатева, от 16 до 18:00 часа в офиса на ГЕРБ в район „Тракия” в жк.”Тракия”бл.91.\r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 19 юни 2018 г., от 16:00 до 18:00 часа в офиса на ГЕРБ в район „Тракия”в блок 91. \r\nВ сряда, 20 юни 2018 г., приемни с граждани ще проведат следните общински съвеници от ГЕРБ в Общински съвет - Пловдив:\r\nГеорги Василев, от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\nАни Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5. \r\nЕмил Русинов, от 17:30 до 19:00 часа в офиса на ГЕРБ в район „Източен” на ул.”Коста Паница”№5. \r\nВ четвъртък, 21 юни 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов, от 17:30  до 19:00 часа в офиса на ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nДамян Петров, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nГошо Къчков, от 17:30  до 19:00 часа в офиса на ГЕРБ в район „Северен” на бул.”Марица” №91. \r\nПенчо Малинов, от 17:00  до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.06.17", "title": "Общинските съветници от ГЕРБ в град Пловдив ще проведат приемни с гражданите"}
{"url": "http://www.focus-news.net/news/2018/06/17/2535001/iliana-benovska-g-zho-ninova-iskate-no-mozhete-li-da-upravlyavate-balgariyai.html", "text": "Г-жо Нинова, искате, но можете ли да управлявате България? Това е въпросът на журналиста Илиана Беновска в днешното издание на предаването „Беновска пита” по Канал 3 и Радио К2, съобщиха от екипа на предаването.\r\nБСП обяви, че ще внесе втори вот на недоверие срещу 3-тото правителство на ГЕРБ. И понеже Нинова, председателката на опозиционната БСП, създава впечатление, че иска да управлява България, възниква въпросът, а може ли? Защото фактите са следните – БСП не е печелила парламентарни избори от 2009 година - 9 години, а в София не е имала кмет от 1990 г. – 28 години.\r\nГорещата тема днес е подписването на договора между Скопие и Атина за името на Македония. Българският външен министър Екатерина Захариева, заяви, че водеща цел за България е Македония да получи покана за преговори за присъединяване към ЕС на 26 юни и покана за НАТО на 11 юли тази година.\r\nТретият мандат на Борисов е белязан с активна външна политика и мисии на Борисов  да обедини Балканите, да бъде  връзката между Европа и Турция, да издигне ролята на България в ЕС. Президентът Радев ежедневно, пък, се сърди, че Борисов нито се консултира с него, нито го кани да участва. Избирателите не се радваме на това противопоставяне, защото е житейски ясно, че ако „главите на семейството“ са в раздор, къщата няма да върви на добре. И, понеже, фактите са следните – ГЕРБ моделира политиката на България от 2009 г., а Радев е от една година президент с гласовете на БСП и ДПС - естествено е очакването за последователност в провежданите от Борисов реформи, а Радев, ако има идеи за България да ги изложи и осъществи конструктивно и съдържателно. За сега, обаче, Радев само се конфронтира, с което създава подозрение, че не работи за обединението на нацията – каквато е конституционната му задача. Борисов, дори, заяви: „Радев беше надпартиен президент, вече не е със своя шеф Корнелия Нинова.“ \r\nИ, в стремежа си към властта, сe очаква тандемът Радев - Нинова да атакуват Борисов по линията как ще се отрази на вътрешната и външната политика на България договора между Скопие и Атина за името на Македония. \r\nИ битката за властта да продължи. До следващи парламентарни избори. Където, чрез изборния резултат, ще получим отговор на въпроса: Г-жо Нинова, искате, но можете ли да управлявате България?\r\nАз съм Беновска. И питам.", "date": "2018.06.17", "title": "Илиана Беновска: Г-жо Нинова, искате, но можете ли да управлявате България?"}
{"url": "http://www.focus-news.net/news/2018/06/17/2535005/pregled-na-mezhdunarodnite-novini-do-13-chasa-agentsiya-fokus.html", "text": "Министърът на миграцията на Белгия Тео Франкен заяви, че Европа трябва да последва австрийския пример и единствено да приема молби за убежище от ООН.\r\n„Няма ли безопасни места в Северна Африка? Тези, които идват в Европа трябва да загубят правото си на убежище“, заяви Франкен. „Европа трябва да приема бежанци, които искат убежище през лагерите на ООН в зоните на конфликт и да отпраща тези, които акостират на бреговете им с кораб“, убеден е той.\r\n„Нелегалната миграция трябва да спре. Като оставим на страна 15-те процента, които искат открити граници, подкрепата на мнозинството от населението към това се топи като сняг под слънцето. Тези хора не са расисти,а мислят рационално“, допълни той.\r\n***Ключовите думи са изречени, още преди конфликтът да ескалира в публичното пространство. По данни на националния ежедневник , федералният вътрешен министър на вътрешните работи на Германия Хорст Зеехофер (ХСС) се е изказал скептично по отношение на бъдещата му работа с канцлера Ангела Меркел, председател на сестринската партия на ХСС - Християндемократическия съюз (ХДС).\r\n\"Не мога да работя повече с тази жена\", са думите, които Зеехофер е изрекъл по отношение на Меркел преди началото на срещата му с председателя на парламентарната фракция на ХСС Александер Добринд, проведена в сутрешните часове на четвъртък. Съгласно разпространената информация, Зеехофер е повторил изречението два пъти. \r\nПричина за рязкото изказване на лидера на баварския ХСС е спорът с Меркел за политиката в областта на предоставяне на убежище. Вътрешните спорове в редиците на Съюза (ХДС/ХСС) съпътстват блока от самото му създаване, но този път конфликтът между сестринските партии по отношение на политиката в областта на убежището може да се окаже най-лошият в историята. Кулминацията на кризата настъпи по-рано тази седмица, когато за първи път от съществуването на Съюза (ХДС/ХСС) фракциите на двете партии в Бундестага проведоха отделни заседания. \r\nИ докато фракционният лидер на Християнсоциалния съюз (ХСС) Александер Добринт говори за „исторически ден\", мнозина допуснаха разпадане на политическия блок, воден от канцлера.\r\nМеркел отхвърля компромисните предложения за бежанската политика, предложени от лидера на ХСС Хорст Зеехофер. Но дори тя изключва разпадането както на политическия блок, така и на коалицията. \r\nПървоначално ХСС предложи мигрантите, чиито молби за убежище не са удовлетворени, да бъдат връщани обратно директно на границата. Меркел отхвърли категорично плана. Последва второ предложение от страна на ХСС – сключването на двустранни споразумения с държавите от Общността, което да позволи ограничаването на броя на мигрантите, влизащи в Германия. Източници разкриха, че канцлерът е отхвърлила и тази инициатива. Все пак ХСС се съгласи да даде срок до следващия понеделник за постигането на компомис с ХДС. В противен случай ще пристъпи към самостоятелни действия\r\n***  Германският канцлер Ангела Меркел заяви, че Европа се нуждае от общо решение за миграционната криза.\r\n„Това е европейско предизвикателство, което се нуждае от европейско решение“, заяви канцлерът. „Смятам, че това е въпрос, който е важен за запазването на Европа обединена“.\r\nМеркел в момента е в спор с баварските си коалиционни съюзници от Християнсоциалния съюз, водени от вътрешния министър на правителството на Германия Хорст Зеехофер. По-рано тази седмица Меркел отказа да подкрепи плана му да отпраща мигрантите на германската граница. \r\nКанцлерът допълни, че следващата седмица ще проведе среща с френския президент Еманюел Макрон, за да обсъдят въпросите около общата европейска политика на отбрана, сигурност и външна политика. „\r\n***  В Нивици от гръцката страна на Преспанското езеро ще бъде подписан договорът за името. Той ще се подпише от външните министри на Македония и на Гърция Никола Димитров и Никос Коцияс, заедно с посредника от ООН в преговорите Матю Нимиц.\r\nВ Нивици (Псаридис) днес в 10.30 часа българско време, правителствата на Република Македония и Република Гърция с тържествена церемония ще подпишат споразумение за решаване на македонско-гръцкия спор за името и за стратегическо партньорство.\r\nНа тържествена церемония се очаква министър-председателите Зоран Заев и Алексис Ципрас да изнесат реч. .\r\nНа церемонията, ще присъства подсекретарят  за политическите въпроси на ООН Розмари Ди Карло, върховния представител за външните работи и политиката на сигурност на Европейския съюз и заместник-председател на Европейската комисия Федерика Могерини и еврокомисарят по европейска политика на съседство и преговорите за разширяване на ЕС, Йоханес Хан.\r\nВ състава на македонската делегация ще присъстват и вицепремиерите Радмила Шекеринска, Буяр Османи и Оливер Спасовски.\r\nГръцката делегация ще се ръководи от гръцкия премиер Алексис Ципрас.\r\nСпоред дневния ред на събитието, официалната среща на двете делегации след това ще продължи на македонската страна на Преспа, в Отешево, където двете делегации ще имат двустранни разговори и празничен обяд.\r\n***  Външните министри на Македония и Гърция Никола Димитров и Никос Коцияс днес в Псарадес (Нивици) поставиха своите подписи на договора за решаване на македонско-гръцкия спор за името и стратегическо партньорство, в присъствието на премиерите Зоран Заев и Алексис Ципрас.\r\nНа тържествена церемония, в чието изготвяне са участвали повечето жители на това малко рибарско място от гръцката страна на Преспанското езеро, присъстват и високопоставени представители на международната общност, пратеникът  на ООН в решаването на спора Матю Нимиц, чиято кариера бе посветена на посредничеството между Македония и Гърция в опит да намери решение.\r\nПрисъстват и подсекретарят на ООН по политически въпроси  Розмари Ди Карло, върховният представител за външните работи и политиката на сигурност на ЕС и заместник-председател на Европейската комисия Федерика Могерини, както и еврокомисарят по европейската политика на съседство и преговори за разширяване на Европейския съюз, Йоханес Кан.\r\nВ македонската делегация освен премиера Заев и външния министър Димитров, присъстваха и  и вицепремиерите - министърът на отбраната Радмила Шекеринска, министърът по европейските въпроси Буяр Османи и министърът на вътрешните работи Оливър Спасовски.\r\nЦеремонията се провежда под засилени мерки за сигурност, на нея присъстват редица журналисти от Македония, Гърция, но и от други страни.", "date": "2018.06.17", "title": "Преглед на международните новини до 13 часа /Агенция “Фокус”/        „"}
{"url": "http://www.focus-news.net/news/2018/06/17/2534994/kpkonpi-e-ustanovila-konflikt-na-interesi-po-otnoshenie-na-kmeta-na-obshtina-septemvri-marin-rachev.html", "text": "Със свое решение Комисията за противодействие на корупцията и за отнемане на незаконно придобитото имущество (КПКОНПИ) е установила, конфликт на интереси по отношение на кмета на Община Септември Марин Рачев, става ясно от сайта на КПКОНПИ. В решението се посочва, че става дума за лице, заемащо публична длъжност, по смисъла на чл. 3, т.8 ЗПУКИ (отм.), във връзка с издаването на заповед No 57/15.09.2017 г. за одобряване на проект за ПУП - ПРЗ за ПИ No 069028 в местност в землището на град Ветрен в частен интерес на свързано с него лице по смисъла на § 1, т. 1 от ДР на ЗПУКИ (отм.), с което е нарушил разпоредбата на чл. 8, изречение първо, хипотеза четвърта от ЗПУКИ (отм). Става дума за промяна в предназначението на имот в местност в землището на село Варвара от „Дървопроизводителни горски площи“ в УПИ I – 28 „За семеен хотел“. За новообразувания УПИ се установява устройствена зона „Ов“ (Вилна зона), като в проекта  е предвидена свободностояща нискоетажна застройка. Без тази промяна собственикът на имота не би могъл да реализира интереса си, свързан с образуването на УПИ за обект „Семеен хотел“. Обстоятелството, че Марин Рачев свързано лице – роднина по права линия, тъй майка му е едноличен собственик на капитала на дружеството собственик на имоти, включени в одобрения проект за ПУП, налага извода за наличие на частен интерес по смисъла на чл. 2, ал. 2 от ЗПУКИ(отм.), повлиял върху безпристрастното и обективно изпълнение на правомощията и задълженията по служба на Рачев, в качеството му на лице, заемащо публична длъжност. Комисията установява и неподаване на декларация по чл. 12, т. 4 от ЗПУКИ (отм.) на 15.09.2017 г. по отношение на Марин Рачев, кмет на община Септември, във връзка с издаването на въпросната заповед. На основание чл. 27, ал.5 от Закона за предотвратяване и установяване на конфликт на интереси (отм.) решението може да бъде оспорено от заинтересованото лице пред Административен съд-Пазарджик в 14-дневен срок от съобщаването му.", "date": "2018.06.17", "title": "КПКОНПИ е установила конфликт на интереси по отношение на кмета на община Септември Марин Рачев"}
{"url": "http://www.focus-news.net/news/2018/06/17/2535004/blagoevgrad-vremenno-dvizhenieto-po-pat-iii-106-blagoevgrad-zelen-dol-se-osashtestvyava-dvuposochno-v-edna-lenta-poradi-paten-intsident.html", "text": "Временно движението по път III-106 Благоевград - Зелен дол се осъществява двупосочно в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2018.06.17", "title": "Благоевград: Временно движението по път III-106 Благоевград - Зелен дол се осъществява двупосочно в една лента поради пътен инцидент"}
{"url": "http://www.focus-news.net/news/2018/06/17/2535007/pazardzhik-turisticheskoto-druzhestvo-v-belovo-organizira-izkachvane-na-vrah-vihren.html", "text": "Организираме изкачване на връх Вихрен, каза за Радио „Фокус“ – Пазарджик Ангел Стоев, старши специалист  в отдел „Спортни бази и спорт за всички“ в Община Белово. Той обясни, че тази инициатива е част от мероприятията, свързани с възстановяване дейността на туристическото дружество „Алабак“ в Белово. „Вече два пъти изкачваме връх Мусала в Рила, един път ходихме на Райското пръскало в Стара планина, а сега отиваме на връх Вихрен в Пирин. Групите ни бяха с по над 35 човека, което означава, че има интерес към развитието на туризма в Белово“, допълни Стоев. Той каза също, че в групите участват много млади хора, включително и по над 10 души ученици от Средното училище в Белово. „Някои от тях имат нужда от допълнителна подготовка при провеждането на туристическите походи, но тя ще се постигне в хода на нашите инициативи. Оказва се, че младите хора не са подготвени – сега си купуват екипировка и раници, но имаме опитен планински водач, който ги мотивира“, каза също Стоев.\r\nВаня НИКОЛОВА", "date": "2018.06.17", "title": "Пазарджик: Туристическото дружество в Белово организира изкачване на връх Вихрен"}
{"url": "http://www.focus-news.net/news/2018/06/17/2535002/yohanes-han-sporazumenieto-za-imeto-shte-doprinese-za-mira-stabilnostta-i-za-evropeyskoto-badeshte-na-makedoniya.html", "text": "Европейският комисар по политиката за разширяване Йоханес Хан приветства подписването на споразумението за името и допълни, че се надява то да донесе мир и стабилност, както и европейско бъдеще за Македония, предава скопският телевизионен канал A1ON.\r\n„В една лодка в посока Европа в този исторически ден заедно със Зоран Заев, Алексис Ципрас и Федерика Могерини“, заяви Хан от профила си в социалната мрежа „Туитър“.\r\nХан е приложил към коментара снимка на кораба, пътуващ до Отешево, където премиерът Заев и гръцкият му колега Ципрас седят заедно с Могерини.\r\n„Споразумението ще допринесе за мира и стабилността, както и за последното изменение на европейското бъдеще на Македония“, допълни европейският комисар Виктор Турмаков", "date": "2018.06.17", "title": "Йоханес Хан: Споразумението за името ще допринесе за мира, стабилността и за европейското бъдеще на Македония"}
{"url": "http://www.focus-news.net/news/2018/06/17/2535009/varna-ustanovena-e-samolichnostta-na-zaginaliya-pri-pozhara-v-tsentralnata-gradska-chast.html", "text": "Установена е самоличността на загиналия при пожара в централната градска част, съобщиха от пресцентъра на МВР. Тази сутрин в 8.39 часа е получен сигнал за пожар в къща в града. Веднага на мястото са изпратени три пожарни коли и огнеборци, които потушили пламъците. Вследствие на пожара е загинал 67-годишен мъж и още двама са обгазени, без опасност за живота. Унищожени са спомагателни постройки, които са се намирали в заден двор на жилищна кооперация, спасени са съседни сгради и постройки. Причините са в процес на установяване.", "date": "2018.06.17", "title": "Варна: Установена е самоличността на загиналия при пожара в централната градска част"}
{"url": "http://www.focus-news.net/news/2018/06/17/2535006/telma-makedoniya-zaev-i-tsipras-pristignaha-s-delegatsiite-si-v-oteshevo.html", "text": "Гръцката и македонската делегации, които днес присъстваха на подписването на договора за името в Псарадес (Нивици) от гръцката страна на Преспанското езеро, сега са пристигнали в Отешево, където се планира общ обяд, предава македонската медия  „Телма“ .\r\nСлед съвместния обяд се очаква двустранна среща да бъде проведена от министър-председателя Заев и Ципрас. Виктор Турмаков", "date": "2018.06.17", "title": "„Телма“ (Македония): Заев и Ципрас пристигнаха с делегациите си в Отешево"}
{"url": "http://www.focus-news.net/news/2018/06/17/2535011/veliko-tarnovo-s-blizo-20-stotinki-se-e-uvelichila-tsenata-na-osnovnite-vidove-goriva-v-oblastta-prez-poslednite-dva-mesetsa.html", "text": "С близо 20 стотинки се е увеличила цената на основните видове горива във Велико Търново през последните два месеца, показва репортерска проверка на Радио „Фокус“-Велико Търново. Към момента големите вериги бензиностанции в областта държат средна цена на бензин А95 от 2,23 лв./л. Само за последния месец цената е скочила със 7 стотинки – от 2,16 лв./л. през май, на 2,23 лв./л. през юни. В сравнено с месец април цената се е увеличила почти с 20 стотинки. Повишението на цената при дизела също е със 7 стотинки. В момента този вид гориво се търгува за 2,26 лв./л., докато през месец май цената му е била 2,19 лв./л. Бензин А98 в момента се продава са 2,51 лв./л. Предния месец е струвал 2,45 лв. л. Покачването е с 6 стотинки. Газта и метанът през последния месец запазват цена. Пропан бутанът се продава за 0,97 лв./л., а метанът – за 1,34 лв./л.\r\nЦените на повечето видове горива в областта са с 2 до 5 стотинки по-ниски от средните за страната. Справка със статистика за страната на сайт за горива сочи, че за днешния ден област Велико Търново е на 4-то място в класация за най-евтини горива в България. През месец май бе на 6-та позиция. Съседната област Габрово се нарежда на 9-то място в класацията. Най-евтините горива са в област Русе, а Плевен и Ловеч са съответно на 24-то и 26-то място.\r\nНадежда КРЪСТЕВА", "date": "2018.06.17", "title": "Велико Търново: С близо 20 стотинки се е увеличила цената на основните видове горива в областта през последните два месеца"}
{"url": "http://www.focus-news.net/news/2018/06/17/2535013/narodnite-predstaviteli-ot-gerb-plovdiv-organizirat-priemni-dni-na-18-yuni.html", "text": "Народните представители от ГЕРБ-Пловдив ще проведат приемни с граждани от избирателния си район в понеделник, 18 юни, съобщиха от пресцентъра на ПП ГЕРБ. Това ще се случи както следва:\r\n-\tМенда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91.\r\n-\tДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2. \r\n-\tинж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21.\r\nСпас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.06.17", "title": "Народните представители от ГЕРБ-Пловдив организират приемни дни на 18 юни"}
{"url": "http://www.focus-news.net/news/2018/06/17/2535008/federika-mogerni-tova-sporazumenie-pravi-evropa-po-mirna-i-po-spokoyna.html", "text": "Върховният представител на ЕС за външната политика и политиката на сигурност Федерика Могерини изрази оптимизъм след подписването на договора за името между Македония и Гърция, предава македонската електронна медия   „МКД“.\r\n„Това е добър ден за двете страни и това е страхотен ден за Европа, Балканите и ЕС. Това е исторически ден, спомням си първата стъпка и искам да благодаря на всички. Приветствам смелостта и искам да благодаря на двете страни, тъй като ни направиха горди с решаването на този спор, за които двете страни заемат смели стъпки“, заяви Могерини.\r\n„Това споразумение прави Европа по-мирна и по-спокойна. Това е много добър ден за нас. Сега започваме нови стъпки и ще бъдем тук. Това е важно не само за двете страни, но и за цяла Европа. Очаквам това да изпрати положителни вибрации“, допълни тя. Виктор Турмаков", "date": "2018.06.17", "title": "Федерика Могерни: Това споразумение прави Европа по-мирна и по-спокойна"}
{"url": "http://www.focus-news.net/news/2018/06/17/2535016/gd-granichna-politsiya-prodalzhava-da-e-intenziven-trafikat-za-tovarni-avtomobili-na-izhod-na-gkpp-kulata-gkpp-kapitan-andreevo-gkpp-lesovo-i-gkpp-dunav-most-vidin.html", "text": "На българо-гръцката граница трафикът е интензивен на граничен контролно-пропускателен пункт \"Кулата\" за товарни автомобили на изход. Това съобщиха от пресцентъра на ГД \"Гранична полиция\". На българо-турската граница трафикът е интензивен на гранични контролно-пропускателни пунктове \"Капитан Андреево\" и \"Лесово\" също за товарни автомобили на изход. На българо-румънската граница трафикът е интензивен на граничен контролно-пропускателен пункт \"Дунав мост Видин\" отново за товарни автомобили на изход.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.17", "title": "ГД \"Гранична полиция\": Продължава да е интензивен трафикът за товарни автомобили на изход на ГКПП \"Кулата\", ГКПП \"Капитан Андреево\", ГКПП \"Лесово\" и ГКПП \"Дунав мост Видин\""}
{"url": "http://www.focus-news.net/news/2018/06/17/2535017/zam-ministar-denitsa-sacheva-shte-uchastva-v-predstavyaneto-na-deynostite-po-proekt-uchenicheski-praktiki-faza-1-po-op-nauka-i-obrazovanie-za-inteligenten-rastezh.html", "text": "Заместник-министърът на образованието и науката Деница Сачева ще участва в представянето на дейностите по проект „Ученически практики – Фаза 1“ по Оперативната програма „Наука и образование за интелигентен растеж“ на 18 юни. Това съобщиха от пресцентъра на МОН. Пресконференцията ще се проведе в 10.00 часа в залата на 4 етаж в МОН.", "date": "2018.06.17", "title": "Зам.-министър Деница Сачева ще участва в представянето на дейностите по проект „Ученически практики – Фаза 1“ по ОП „Наука и образование за интелигентен растеж“"}
{"url": "http://www.focus-news.net/news/2018/06/17/2535012/zoran-zaev-dogovorat-za-imeto-s-gartsiya-e-madro-i-spravedlivo-reshenie.html", "text": "Македонският премиер Зоран Заев съобщи, че днешният договор с Гърция за разрешаване на спора за името е мъдро и справедливо решение, предава македонският телевизионен канал A1ON. Виктор Турмаков\r\n„Имаме справедливо и умно решение. С това споразумение постигаме дългогодишния стремеж на македонския народ. Да има своя собствена македонска държава, признавана от всички, от цял свят. В която е признат македонски народ, който ще живее и говори на своя признат македонски език. Нека бъдем щастливи, моите хора“, заяви Заев на профила си в социалната мрежа „Фейсбук“", "date": "2018.06.17", "title": "Зоран Заев: Договорът за името с Гърция е мъдро и справедливо решение"}
{"url": "http://www.focus-news.net/news/2018/06/17/2535010/premierat-boyko-borisov-sporazumenieto-za-imeto-na-makedoniya-shte-ni-pomogne-da-zhiveem-zaedno-po-dobre.html", "text": "Поздравявам премиерите Алексис Ципрас и Зоран Заев, както и техните външни министри, за важната и храбра крачка, която заедно направиха днес. Това написа премиерът Бойко Борисов в личния си профил във \"Фейсбук\" по повод подписването на споразумението за името на Македония. \"Договорът за спора за името отваря пътя на Македония към ЕС и НАТО. България винаги е подкрепяла нашата съседка по този път. Най-важното сега е гражданите на всички страни на Балканите да разберат, че този договор не води до териториални претенции или бъдещи проблеми, а напротив - ще ни помогне да живеем заедно по-добре\", заявява още премиерът.", "date": "2018.06.17", "title": "Премиерът Бойко Борисов: Споразумението за името на Македония ще ни помогне да живеем заедно по-добре"}
{"url": "http://www.focus-news.net/news/2018/06/17/2535018/pss-priklyuchi-aktsiyata-po-transportiraneto-na-mazh-sas-schupen-krak-ot-hizha-hubavets-v-stara-planina.html", "text": "Приключи акцията по транспортирането на мъж със счупен крак от хижа „Хубавец“ в Стара планина. Това съобщиха за Агенция „Фокус“  от Планинската спасителна служба (ПСС) към Българския червен кръст (БЧК). По първоначална информация ставаше въпрос за жена, но впоследствие се оказа, че със счупен крак е 26-годишен мъж. Акцията приключи около 13.45 часа, като в нея се включиха петима спасители от отряда в Карлово. Спасителите са предали пострадалия на екип на Бърза помощ. \r\nДеница КИТАНОВА", "date": "2018.06.17", "title": "ПСС: Приключи акцията по транспортирането на мъж със счупен крак от хижа „Хубавец“ в Стара планина"}
{"url": "http://www.focus-news.net/news/2018/06/17/2535020/predsedatelyat-na-pg-na-gerb-i-zam-predsedatel-na-partiyata-tsvetan-tsvetanov-shte-poseti-oblast-blagoevgrad-na-18-yuni.html", "text": "Председателят на ПГ на ГЕРБ и зам.-председател на партията Цветан Цветанов ще посети област Благоевград на 18 юни (понеделник). Той ще бъде придружаван от народния представител и областен координатор на ГЕРБ - Благоевград Даниела Савеклиева и народните представители на ГЕРБ от Благоевградска област. Това съобщиха от пресцентъра на ПП ГЕРБ. В 9.30 ч. Цветан Цветанов ще се срещне в сградата на Община Благоевград с кмета на града д-р Атанас Камбитов.  В 10.15 ч. в общинския офис на партията на бул. „Св. св. Кирил и Методий“ ще започне срещата на Цветанов с новото общинско ръководство на ГЕРБ в Благоевград. В 12:00 ч. в конферентната зала на хотел „Лъки-Банско” е предвидена среща на Цветан Цветанов с кмета на Община Банско Георги Икономов и с общинското ръководство. Час по-късно в общинския офис на ГЕРБ-Разлог, намиращ се ул. „Възраждане” 16, ще започне срещата на Цветанов с ръководството на партията в Разлог. На срещата ще присъства и кметът на Разлог инж. Красимир Герчев. В 16.00 часа в Гърмен ще започне срещата на председателя на ПГ на ГЕРБ с общинските партийни ръководства на Сатовча, Хаджидимово и Гърмен. Разговорът ще се проведе в заседателната зала на Община Гърмен. За 18.00 часа е насрочена среща с актива на ГЕРБ в община Гоце Делчев. Събитието ще се проведе в партийния офис в града.", "date": "2018.06.17", "title": "Председателят на ПГ на ГЕРБ и зам.-председател на партията Цветан Цветанов ще посети област Благоевград на 18 юни"}
{"url": "http://www.focus-news.net/news/2018/06/17/2535015/sitel-makedoniya-sreshtu-protestirashtite-gratski-natsionalisti-v-prespa-e-izpolzvan-salzotvoren-gaz.html", "text": "Докато македонската и гръцката делегация подписаха споразумението за името между двете страни, група събрали се протестиращи в рамките на обявения протест за „защита на гръцкия характер на Македония“, се опитаха да преминат полицейския кордон и да стигнат до село Псарадес (Нивици) където се проведе церемонията по подписването, предава скопският телевизионен канал  „Сител“.\r\nСъбралите се граждани са нападнали полицията с дървета и предмети, а полицията отговори с помощта на сълзотворен газ.\r\n„Македония е гръцка“, „Тук свършва Северна Македония“, пише на плакатите на протестиращите, които с гръцки и черни знамена в ръцете протестираха срещу подписаното споразумение.\r\nСпоред гръцките медии общо 80 автобуса с граждани от Солун и градове в Северна Гърция са пристигнали тази сутрин на протест пред Преспа.\r\nОколността на село Псарадес е под силна полицейска охрана и пътищата, които водят към Преспа на гръцка територия, са напълно блокирани. Виктор Турмаков", "date": "2018.06.17", "title": "„Сител“ (Македония): Срещу протестиращите гръцки националисти в Преспа е използван сълзотворен газ"}
{"url": "http://www.focus-news.net/news/2018/06/17/2535021/blagoevgrad-ot-1400-do-2000-chasa-shte-bade-ogranicheno-dvizhenieto-na-tovarni-avtomobili-nad-12-tona-po-am-struma-i-glaven-pat-e-79.html", "text": "От 14.00 до 20.00 часа ще бъде ограничено движението на товарни автомобили над 12 тона по АМ „Струма“ и главен път Е-79. Това съобщиха за Радио „Фокус“ – Пирин от Областно пътно управление – Благоевград.  Временната организация на движението има за цел да спомогне за по-бързото и безпроблемно движение на леките автомобили в последния почивен ден. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR)\r\nЛора КАЛЧЕВА", "date": "2018.06.17", "title": "Благоевград: От 14.00 до 20.00 часа ще бъде ограничено движението на товарни автомобили над 12 тона по АМ „Струма“ и главен път Е-79"}
{"url": "http://www.focus-news.net/news/2018/06/17/2535014/federika-mogerni-nadyavam-se-che-sporazumenieto-shte-bade-vdahnovenie-za-mnogo-lideri-v-regiona.html", "text": "Това е исторически ден за двете страни, но и за Европейския съюз и за Балканите, заяви върховният представител за външната политика и сигурността на ЕС Федерика Могерини при  пристигането си в Отешево, след подписването на договора за името, предава македонският  „Фокус“.\r\n„Много бяха скептични относно споразумение  и дали двамата министър-председатели и външните министри им ще го постигнат. Двете страни накараха Европа да се гордее с постигнатото споразумение, при което печелят всички. Надявам се, че това ще бъде вдъхновение за мнозина в региона да предприемат смели стъпки, както и за цяла Европа. Това споразумение показа на Европа и на света, че всеки проблем може да бъде решен чрез диалог и лидерство“, заяви Могерини.\r\nТя обяви, че ЕС ще следи изпълнението на споразумението, защото „ това е важно не само за двете страни, но и за Европа и света“. Виктор Турмаков", "date": "2018.06.17", "title": "Федерика Могерни: Надявам се, че споразумението ще бъде вдъхновение за много лидери в региона"}
{"url": "http://www.focus-news.net/news/2018/06/17/2535023/plovdiv-spetsialen-kat-s-animator-shte-ima-za-detsata-prez-vtoriya-den-na-dve-tri-biri-fest.html", "text": "Със специален кът за най-малките и дегустации продължава вторият ден от изданието „Две-три бири фест“ в Пловдив. Това съобщиха за Радио „Фокус“ – Пловдив от от Дирекция „Култура и културно наследство“ към Общината. Събитието се провежда в „Тютюневия град“. От 16.00 до 18.00 часа организаторите на събитието канят родителите с децата си на фестивала, тъй като за малките ще има специален кът с аниматор. Дегустациите във втория ден продължават до 19.00 часа. Мероприятието протича в дегустационна форма, с количество пиво от по 150 мл, с цел всеки посетител да може да опита максимален брой ексклузивни занаятчийски бири. За всички желаещи ще има опция и за закупуване на пиво за вкъщи или за подарък. „Две-три бири фест” е част от Културния календар на Община Пловдив и се организира в подкрепа на „Пловдив-Европейска столица на културата 2019“.", "date": "2018.06.17", "title": "Пловдив: Специален кът с аниматор ще има за децата през втория ден на „Две-три бири фест“"}
{"url": "http://www.focus-news.net/news/2018/06/17/2535019/deutsche-welle-makedoniya-i-gartsiya-izpyaha-pesenta-na-mira.html", "text": "Македония и Гърция подписаха днес споразумението от Преспа, което трябва да сложи край на десетилетия дългия спор за името. Премиерите Зоран Заев и Алексис Ципрас обявиха откриването на нова страница в историята на двете страни, коментира в своята македонска редакция Deutsche Welle.\r\nСлед Охридския, Македония получи още един договор, Преспански, който вече носи прозвището \"исторически\", въпреки че до неговата пълна реализация ще мине още доста време и ще бъде похарчен голям политически капитал.\r\nВ село Псарадес/Нивици, от гръцката страна на Преспанското езеро, премиерите на Македония и Гърция, Зоран Заев и Алексис Ципрас и министрите на външните работи Никола Димитров и Никос Коцияс с подписи, но и с прегръдки завериха договора, който предвижда промяна на конституционното име на Република Македония в Република Северна Македония и редица други мерки, които трябва да оставят десетилетия недоразумения между двете страни в миналото.\r\nФактът, че Псарадес е само на пет километра от македонското село Долно Дупени, но до него се пътува повече от два часа през Флорина, вероятно е най-доброто доказателство за това колко дълго отношенията между двете съседки са отивали в погрешна посока. Трафикът бе почти напълно блокиран от многобройни полицейски сили днес, а само превозни средства и лица, акредитирани за събитието, бяха допускани. В същото време в околностите на Флорина се проведоха протести на противниците на споразумението гръцката страна.\r\nМакедонската делегация, водена от премиера Заев затова вероятно избра краткия маршрут, така пристигна с малка лодка директно на импровизираното пристанище. Символиката беше ясна. Те бяха посрещнати от гръцки домакини - премиерът Ципрас и външният министър Коцияс. При входа на големия палатка присъстващите бяха приветствани с големи аплодисменти, сред тях бе и и върховният представител на ЕС по външната политика и политиката на сигурност Федерика Могерини и еврокомисарят по разширяването Йоханес Хан и заместник-генералния секретар на ООН Розмари Ди Карло.\r\nСлучайно или не, точно в деня на подписване на договора рожден ден празнуваше посредникът на ООН Матю Нимиц, така че церемонията започна с песен за него.\r\nГръцкият премиер Ципрас първи се обърна към публиката. Той заяви, че подписването на споразумението е \"смела, историческа и незаменима стъпка за нашите два народа\". Споразумението отваря \"пътя за мира, братството и сътрудничество за нашите страни, за Балканите и за Европа\". \"Тук сме да заличим раните от миналото, да отворим път за мир, братство и развитие на нашите две страни\", допълни той. Според него е дошло времето \"отново да се пеят щастливи песни на Балканите\".\r\n\"Това споразумение ще даде стимули и вдъхновение за по-голямо доверие между двете страни. За инициативи, които със сигурност ще донесат по-добър живот на гражданите на двете страни. Решението и процесът, през който преминахме, ни доведоха до приятел, който до вчера някой от нашите общности твърди, че е непримирим враг\", заяви Заев. \r\nСлед това делегациите отново се отправиха към македонската страна в Остеево отново с лодка.\r\nРегионът на Преска , който отдавна е символ на разделението между двете нации и държави, сега ще символизира важното споразумение, постигнато от двете правителства. Една голяма и трудна задача се изпълнява. Но докато последната му реализация и обосновка на епитета \"исторически\" остава много работа. От двете страни на езерото Преспа. Виктор Турмаков", "date": "2018.06.17", "title": "Deutsche Welle: Македония и Гърция изпяха песента на мира"}
{"url": "http://www.focus-news.net/news/2018/06/17/2535022/gartsiya-i-makedoniya-podpisaha-sporazumenieto-za-imeto-obzor.html", "text": "Външните министри на Македония и на Гърция Никола Димитров и Никос Коцияс, заедно с посредника на ООН Матю Нимиц тази сутрин в Преспа при засилени мерки за сигурността и в присъствието на висши представители на международната общност поставиха своите подписи на договора между двете страни за решаване на спора за името, който предвижда „erga omnes“ име за страната Република Северна Македония. Министър-председателите Зоран Заев и Алексис Ципрас присъстваха на подписването в село Нивици от гръцката страна на Преспанското езеро. След това делегациите на двете страни преминаха македонската страна на границата в Отешево, където приведоха обяд. На церемонията присъстваха също така и върховният представител на ЕС за външната политика и политиката за сигурност Федерика Могерини и европейският комисар по политиката на добросъседство и разширение Йоханес Хан.\r\n„Дошло е време отново да пеем щастливи песни на Балканите, а днес се прави първата и смела стъпка в тази посока. Започваме да пишем такава нова песен тук в Преспа. Нашата цел е тази песен на радостта да пее на много векове и много бъдещи поколения, на нашия език и на език, в нашата страна и във вашата страна, от нашия народ и от вашия народ. Песен, която ще отпразнува мира“, заяви гръцкият министър-председател.\r\n\"Това споразумение ще даде стимули и вдъхновение за по-голямо доверие между двете страни. За инициативи, които със сигурност ще донесат по-добър живот на гражданите на двете страни. Решението и процесът, през който преминахме, ни доведоха до приятел, който до вчера някой от нашите общности твърди, че е непримирим враг\", заяви Заев.\r\nПо случайност, а може би не, подписването на договора съвпадна и с рождения ден на посредника на ООН Матю Нимиц, който днес става на 79 години. Дипломатът, отдал голяма част от кариерата си за решаването на спора трогнат заяви, че договорът е най-добрият възможен подарък ва повода. \r\nОколо 80 автобуса с протестиращи от Северна Гърция пристигнаха при село Нивици за да протестират срещу подписването на споразумението .Те носеха импровизирана бесилка, плакати срещу правителството, гръцки и черни знамена и скандираха „Спрете договора, предатели“. Протестиращите се опитаха да пробият полицейския кордон около населеното място, но бяха отблъснати със сълзотворен газ. Виктор Турмаков", "date": "2018.06.17", "title": "Гърция и Македония подписаха споразумението за името (ОБЗОР)"}
{"url": "http://www.focus-news.net/news/2018/06/17/2535026/blagoevgrad-dvama-makedontsi-sa-postradali-pri-katastrofata-kray-zelen-dol.html", "text": "Двама македонци са пострадали при катастрофата край Зелен дол. Това съобщиха за Радио „Фокус“- Пирин от МБАЛ- Благоевград. Инцидентът е станал около 11:00 часа. Единият пострадал е на 54 години, а другият на 30 години. Те са приети в спешното отделение на МБАЛ – Благоевград. Единият македонски гражданин е със счупени прешлени, а другият със счупена ръка. Няма опасност за живота им.\r\nЛора КАЛЧЕВА", "date": "2018.06.17", "title": "Благоевград: Двама македонци са пострадали при катастрофата край Зелен дол"}
{"url": "http://www.focus-news.net/news/2018/06/17/2535029/varna-sluchay-na-laymska-bolest-e-registriran-v-regionalnata-zdravna-inspektsiya.html", "text": "Случай на лаймска борелиоза е регистриран в Регионалната здравна инспекция във Варна през последната седмица. Това съобщиха за Радио „Фокус“ – Варна от Регионалната здравна инспекция във Варна. За периода от 8 до 14 юни с бързо известие в здравната инспекция са съобщени 101 лица, ухапани от кърлежи. 87 от случаите са регистрирани на територията на Варна, а останалите 14 на територията на общини от областта. От началото на месеца случаите на ухапани от кърлежи са общо 182.\r\nВъв връзка с повишения риск от ухапване от кърлежи през епидемичния за развитието на кърлежите пролетно-летен сезон и необходимостта от предприемане на адекватни и своевременни действия от Националния център по заразни и паразитни болести са разработени препоръки за действие при ухапване от кърлеж. Според специалистите кърлежът трябва да се свали максимално бързо, по възможност от медицинско лице. Мястото на ухапването да се наблюдава за зачервяване, което се появява 5-10 дни до месец след ухапването от кърлежа, с диаметър поне 4-5 см и нараства бързо, без сърбеж и затопляне на кожата, възможни са също субфебрилна температура, увеличени лимфни възли около мястото на ухапването и общи грипоподобни оплаквания. Това са симптомите на ранна лаймска болест. Втората по честота, предавана с кърлежи инфекция в страната е марсилската треска. Тя започва с внезапно повишение на температурата, главоболие, болки в мускулите и ставите, тъмно петно на мястото на ухапването и дребен макуло-папулозен обрив по дланите и ходилата. Антибиотична профилактика се препоръчва само за лаймска болест за възрастни и деца над 12 години, ако сваленият кърлеж е идентифициран надеждно като нимфа или възрастен Ixodesricinus и е  стоял запит в тялото в продължение най-малко на 24 часа, като антибиотичната профилактика може да започне в рамките на 72 часа след свалянето на кърлежа. Антибиотична профилактика след ухапване от кърлежи не се препоръчва като средство за предотвратяване на марсилска треска. След ухапване от кърлеж хората трябва да следят за развитие на описаните симптоми и при нужда да се консултират с личния си лекар.\r\nМарияна ВАЛЕНТИНОВА", "date": "2018.06.17", "title": "Варна: Случай на лаймска болест е регистриран в Регионалната здравна инспекция"}
{"url": "http://www.focus-news.net/news/2018/06/17/2535030/stoyan-aleksiev-op-parkove-i-gradini-plovdiv-20-brigadi-rabotyat-za-okosyavaneto-na-trevnite-ploshti-na-teritoriyata-na-grada.html", "text": "20 бригади работят за окосяването на тревните площи на територията на град Пловдив. Това каза за Радио „Фокус“ – Пловдив Стоян Алексиев, директор на ОП „Паркове и градини“. По думите му се отработват детските площадки, кучешките площадки, парковете, градините, междублоковите пространства и по-големите булеварди в града. „Всичко се обработва. Но дъждовете създават проблем, тъй като тревата изниква много бързо и не може да се смогне“, каза Стоян Алексиев. Той коментира, че за всеки район се изработват графици. Във всеки район има по две, а в някои и по три бригади.\r\nВесела КРЪСТЕВА", "date": "2018.06.17", "title": "Стоян Алексиев, ОП „Паркове и градини“ - Пловдив: 20 бригади работят за окосяването на тревните площи на територията на града"}
{"url": "http://www.focus-news.net/news/2018/06/17/2535024/protothema-gartsiya-blizo-70-ot-gartsite-ne-podkrepyat-dogovora-za-imeto-na-makedoniya-sochat-dannite-ot-poslednata-anketa.html", "text": "Според последното проучване на общественото мнение на агенция Marc, 68,3% от гърците не одобряват споразумението между Атина и Скопие за разрешаване на спора за името, което бе подписано в неделя край Преспанското езеро и не желаят думата „Македония“ да присъства под каквато и да е форма в името на северната им съседка, пише електронното издание на гръцкия вестник Protothema.\r\nСъгласно данните от анкетата, подкрепата за управляващата партия СИРИЗА (Коалиция на радикалната левица) в Северна Гърция се е сринала до под 10%.\r\nИзследването е показало още, че половината запитани искат предсрочни избори и че преднината на основната опозиционна партия „Нова Демокрация“ пред СИРИЗА е нараснала до 14,3%, от 10,3% през март.\r\nProtothema подчертава, че според проучването, проведено в дните преди миналия вторник, хората, гласували за СИРИЗА на миналите парламентарни избори, сега оттеглят подкрепата си за управляващата партия, а младшият коалиционен  партньор „Независимите гърци“ (АНЕЛ) на Панос Каменос изглежда няма да може да мине бариерата от 3% и да влезе в следващия състав на народното събрание.\r\nПревод и редакция:", "date": "2018.06.17", "title": "Protothema (Гърция): Близо 70% от гърците не подкрепят договора за името на Македония, сочат данните от последната анкета"}
{"url": "http://www.focus-news.net/news/2018/06/17/2535025/burgas-gradushka-vali-v-grada.html", "text": "Градушка вали в Бургас, предаде репортер на Радио „Фокус“ – Бургас. Пътните настилки в областта са мокри. Шофьорите да се движат с повишено внимание и съобразена скорост. Духа и силен вятър. Температурата на въздуха към този час е 25 градуса. Вълнението на морето е до 2 бала.\r\nВеселина НИКОЛОВА", "date": "2018.06.17", "title": "Бургас: Градушка вали в града"}
{"url": "http://www.focus-news.net/news/2018/06/17/2535028/visokopostaven-deets-na-nova-demokratsiya-ot-dnes-panos-kameonos-i-nezavisimite-gartsi-imat-samo-minalo.html", "text": "Отговорникът за външната политика на основната опозиционна партия в Гърция „Нова Демокрация“ Йоргос Кумуцакос отправи остри критики към младшия коалиционен партньор в правителството на страната „Независимите гърци“ (АНЕЛ) и конкретно към техния лидер и министър на отбраната Панос Каменос след подписването на договора за името с Македония в неделя на брега на Преспанското езеро, предава македонското електронно издание A1 On.\r\n„На Преспа се подписа политическият край на политика, който даде всичко, наистина абсолютно всичко, за министерското кресло. От днес, Панос Каменос и „Независимите гърци“ имат само минало, малко настояще и никакво бъдеще“, написа Кумуцакос в „Туитър“.\r\nПревод и редакция:", "date": "2018.06.17", "title": "Високопоставен деец на „Нова Демокрация“: От днес Панос Камеонос и „Независимите гърци“ имат само минало"}
{"url": "http://www.focus-news.net/news/2018/06/17/2535031/veliko-tarnovo-s-33-sm-se-e-pokachilo-nivoto-na-reka-yantra-pri-selo-karantsi-za-edno-denonoshtie.html", "text": "С 33 см се е покачило нивото на река Янтра при село Каранци за едно денонощие. Това съобщиха за Радио „Фокус“ – Велико Търново от Хидрометеорологичната обсерватория в града. Тази сутрин са отчетени 123 см, докато вчера нивото бе 90 см. С 3 см се е покачила и Голяма река при Стражица. Нивото й е 91 см, при 88 см – вчера. Нивото на река Янтра в кв. „Чолаковци“ във Велико Търново е спаднало с 21 см. То е 124 см, при критични стойности 600 см. Вчера водният стоеж беше 145 см. Нивото на река Джулюница при лясковското село Джулюница е спаднало с 10 см и е 97 см.\r\nНИМХ издава предупреждения за интензивни валежи и гръмотевични бури и локални градушки. Вследствие на валежите водните нива на реките в по-голяма част от басейна са се повишили. Водните количества на реките от басейна са около праговете за средни води. Днес и през следващите 3-4 дни нивата във водосбора ще се повишават, вследствие на валежи, като в периода от 17 до 19 юни се очакват по-значителни повишения. Водните количества ще бъдат под праговете за внимание.\r\nНадежда КРЪСТЕВА", "date": "2018.06.17", "title": "Велико Търново: С 33 см се е покачило нивото на река Янтра при село Каранци за едно денонощие"}
{"url": "http://www.focus-news.net/news/2018/06/17/2535027/ministar-ekaterina-zaharieva-podpisvaneto-na-dogovora-za-imeto-shte-startira-protsesa-na-evrointegratsiya-na-makedoniya.html", "text": "Подписването на договора за името ще стартира процеса на евроинтеграция на Македония. Това каза българският министър на външните работи Екатерина Захариева в интервю за БНР във връзка с подписването на договора между Гърция и Македония за решаване на спора за името. По думите й това ще даде начало на процеса на евроинтеграция на Македония. „Вярвам, че усилията, които полагат двете правителства в Гърция и в Македония, че усилията, които полага и ще продължи да полага България и българското правителство, и целият Европейски съюз, и не само целия Европейския съюз, а и целият свят, да се приключи този 27-годишен спор, ще доведат дотам, че на 26-ти - 30-ти Република Македония да започне преговорите“, каза Захариева.\r\nТя допълни, че приоритетът на Българското европредседателство за Западните Балкани ще бъде продължен и от следващите ротационни председатели на ЕС.\r\n„Австрийският канцлер и австрийският външен министър обявиха, че те ще продължат, след което румънците също. Хърватският президент, когато беше в София, обяви пред всичките 28 лидери с шестте балкански лидери, че той по време на тяхното председателство през 2020 г., ще направят също така, т.е. идеята е процесът, а и нашата цел беше, да не приключи в рамките на шестте месеца. Очевидно направихме процеса необратим“, каза тя.", "date": "2018.06.17", "title": "Министър Екатерина Захариева: Подписването на договора за името ще стартира процеса на евроинтеграция на Македония"}
{"url": "http://www.focus-news.net/news/2018/06/17/2535034/solnitsite-v-burgas-i-nos-emine-sa-chast-ot-marshruta-na-kraymorski-prehod-s-kolela.html", "text": "Солниците в Бургас и нос Емине са част от маршрута на крайморски преход с колела. Това каза за Радио „Фокус“ – Бургас Цветан Маринов, организатор на инициативата. По думите му преходът ще започне на 14 юли. Началната точка е Дуранкулак, а крайната 8-9 дни по-късно на Резово. „Ще разгледаме всички забележителности и ще нощуваме на някои от плажовете из страната. Всекидневно ще се изминават средно между 70 и 100 км. Имайки предвид, че маршрутът е лек, няма да е трудно за опитните колоездачи. Ще се нощува по хотели и палатки“, каза още Маринов.\r\nПо думите му все още се събират хора, като до момента повече от 10 са заявили интерес в социалните мрежи. Той добави, че  едно такова приключение ще струва около 350 лева по предварителните разчети, като това включвало семейни хотели, къщи за гости и храна. „Идеята е да разгледаме забележителностите по Черноморието. Преди съм правил и обиколка в Родопите с колело. Изкачвал съм доста планини. Моята цел е да обиколя България и да кажа, че я познавам добре“, допълни Маринов.\r\nВеселина НИКОЛОВА", "date": "2018.06.17", "title": "Солниците в Бургас и нос Емине са част от маршрута на крайморски преход с колела"}
{"url": "http://www.focus-news.net/news/2018/06/17/2535036/pazardzhik-zabraniha-kapaneto-i-pluvaneto-vav-vsichki-neohranyaemi-vodoemi-na-teritoriyata-na-obshtina-peshtera.html", "text": "Забраниха къпането и плуването във всички неохраняеми водоеми на територията на община Пещера, съобщи за Радио „Фокус“ – Пазарджик Стоян Йовчев, експерт в общинската администрация. По думите му това са язовири, канали, малки водоеми и други водохранилища. „Къпането и плуването може да се извършва само на охраняеми водни площи, обезопасени и оборудвани в съответствие с изискванията на Наредбата за водноспасителната дейност и обезопасяването на водните площи“, уточни Йовчев. Той допълни, че няма да се пускат в експлоатация плавателни съдове, които нямат необходимото разрешително, а лицата, нарушаващи разпоредбите ще носят административно наказателна отговорност.\r\nАлбена ЖИЛЕКОВА", "date": "2018.06.17", "title": "Пазарджик: Забраниха къпането и плуването във всички неохраняеми водоеми на територията на община Пещера"}
{"url": "http://www.focus-news.net/news/2018/06/17/2535033/varna-gramotevichna-burya-se-razrazi-v-grada.html", "text": "Гръмотевична буря се разрази във Варна, предаде репортер на Радио „Фокус“ – Варна. Вали дъжд, пътните настилки са мокри и хлъзгави. Движението в града е сравнително спокойно по основните улици и булеварди. По-натоварен е трафикът от и към курортните комплекси.\r\nВ областта движението по направленията Варна – София и Варна – Бургас е с обичайна натовареност. Пътните настилки на двете магистрали също са мокри. Опасните участъци в района на магистрала „Хемус“ са край кариера Марциана и завоя за Повеляново. Най-рисковите места в посока Бургас са в района на местност Харамията, селата Приселци и Рудник, както и разклона за село Близнаци.\r\nМарияна ВАЛЕНТИНОВА", "date": "2018.06.17", "title": "Варна: Гръмотевична буря се разрази в града"}
{"url": "http://www.focus-news.net/news/2018/06/17/2535032/hristiyan-mitskovski-predsedatel-na-vmro-dpmne-makedoniya-e-minala-prez-mnogo-zaevtsi-v-istoriyata-si-blazhe-koneski-e-kazal-imeto-ni-e-golyamo-shte-iskat-da-go-vzemat.html", "text": "„Името ни е голямо, ще искат да ни го вземат“, написа председателят на основната опозиционна партия в Македония ВМРО-ДПМНЕ Християн Мицковски във „Фейсбук“ преди организирания от партията протест срещу договора за името в Битоля в неделя, предава приближеното към бившето ръководство на ВМРО-ДПМНЕ скопско електронно издание „Курир“. \r\nЕто и как продължава публикацията:\r\n„„Не е срамно да умрем до един, но ще е голям срам ако останем без нашето име“, пишеше Петре Андреевски.\r\n„Ой, Македонийо, колко ли още ще ни трябва, за да те домакедончиме!“ – казваше Гане Тодоровски.\r\n„Стиснете билките и ще ги изцедите. Наклонете се над камъка и ще чуете името й“, говореше Анте Поповски.\r\nИ сигурно ще се запитате защо през изминалите няколко дни публикувах стихове за Македония. Отговорът е: по същата причина, поради която и Конвески, и Андреевски, също както и Гане, Анте, Матески, Мисирков и много други големи имена като тези, които писаха и оставиха завет на Македония. С безспорен интелект и майсторска вещина.\r\nДнес виждаме един човек, който е на позицията премиер, прави акт, с който иска да занули тези величия, тяхното творчество и заветът им и да каже, че те са погрешни, но и иска да промени името на един народ и държава с някакъв договор.\r\nИ това не е единственият проблем. Държавата отива към разпад и ще продължи да върви натам с такава власт и няма да става по-добре, защото освен този договор, нищо друго не функционира. Икономика, здравеопазване, образование... а промяната, която искате да видите в държавата започва от всеки от вас, от вашата позиция и мислене и вашата сила е по-голяма от всяка друга“.\r\nИ след подписването на договора гражданите ще продължат да живеят лошо.\r\nМакедония е преминала през много Заевци в историята си, ще преживее и този. Но неговият срам ще остане!\r\nЩе се видим днес в Битоля в 13:30 часа (14:30 българско време).“\r\nПревод и редакция:", "date": "2018.06.17", "title": "Християн Мицковски, председател на ВМРО-ДПМНЕ: Македония е минала през много Заевци в историята си, Блаже Конески е казал: „Името ни е голямо, ще искат да го вземат“"}
{"url": "http://www.focus-news.net/news/2018/06/17/2535038/veliko-tarnovo-kniga-igra-za-postroyavaneto-na-noeviya-kovcheg-shte-predstavyat-v-chitalishte-nadezhda-1869-v-grada.html", "text": "Книга-игра, разказваща за построяването на Ноевия ковчег, ще бъде представена в Читалище „Надежда 1869“ във Велико Търново. Това каза за Радио „Фокус“ – Велико Търново библиотекарят Бисера Дживодерова. Събитието ще е на 20 юни, от 16.00 часа. Автори на книгата са Снежана Ташева и Димитър Стефанов. Чрез нея читателите ще имат възможност да влязат в образа на Ной, да построят ковчег и да съберат животните, като сами избират кои от тях да влязат в него. В същата вечер авторката Снежана Ташева ще представи и книгата „Групата на Ада”, която е един от 72-та романа, участвали във формата „Ръкописът”. Книгата разказва за неволите на млада преподавателка.\r\nБисера Дживодерова припомни, че над 300 читатели ползват услугите на читалищната библиотека. Фондът и наброява 46 хиляди тома литература.\r\nНадежда КРЪСТЕВА", "date": "2018.06.17", "title": "Велико Търново: Книга-игра за построяването на Ноевия ковчег ще представят в Читалище „Надежда 1869“ в града"}
{"url": "http://www.focus-news.net/news/2018/06/17/2535035/standard-makedoniya-oshte-edin-chlen-napusna-nezavisimite-gartsi-zaradi-dogovora-za-imeto-mezhdu-atina-i-skopie.html", "text": "За по-малко от 12 часа коалиционният партньор в гръцкото правителство „Независимите гърци“ (АНЕЛ) остана без двама депутати. След като вчера (16 юни) Димитрис Каменос подкрепи инициативата на основната гръцка опозиционна партия „Нова Демокрация“ за вот на недоверие на правителството и беше изключен от фракцията, днес и доскорошната говорителка Мадалена Пападопулу съобщи, че се оттегля, пише скопското електронно издание „Стандард“.\r\nКакто предаде кореспондентът на МИА от Атина, Пападопулу, която преди пет дни бе преместена от позицията говорител на „Независимите гърци“ и беше поставена като отговорник за координацията в партията за предстоящите парламентарни избори, след подписването на договора на брега на Преспанското езеро обяви, че се оттегля от партията.\r\n„Моята съвест ми диктува да се оттегля от активната политика и да се върна у дома. Лошото споразумение, произтичащо от престъпната политика в миналото, не трябва да бъде подписано от външния министър и от никой друг“, написа политикът във „Фейсбук“.\r\nПревод и редакция:", "date": "2018.06.17", "title": "„Стандард“ (Македония): Още един член напусна „Независимите гърци“ заради договора за името между Атина и Скопие"}
{"url": "http://www.focus-news.net/news/2018/06/17/2535037/kurir-makedoniya-eto-kakvo-sledva-sled-podpisvaneto-na-dogovora-mezhdu-makedoniya-i-gartsiya.html", "text": "В началото на следващата седмица, както информират от македонското правителство, на заседание на Министерски съвет трябва да бъде одобрено споразумението за името между Македония и Гърция и изпратено за разглеждане в парламента на страната, където то трябва да бъде ратифицирано, пише приближеното до бившето ръководство на ВМРО-ДПМНЕ скопско електронно издание „Курир“.\r\nСлед ратификацията, договорът трябва да бъде подписан от президента на Македония Георги Иванов, който вече обяви, че няма намерение да го подкрепи.\r\nСлед като бъде разгледан в парламента, Законът за ратификация трябва да бъде приет с обикновено мнозинство – болшинството от присъстващите депутати, което, обяснява „Курир“, означава, че той може да бъде приет с гласовете на 31 народни представители при минимален кворъм от 31 души.\r\nСлед това договорът ще бъде изпратен до президента Иванов, който има срок от седем дни да го подпише или да наложи вето, което най-вероятно ще се случи. След връщането на споразумението обратно в парламента, то трябва да бъде гласувано повторно, но този път с абсолютно мнозинство – 61 депутати от 120-местния парламент. В този случай споразумението ще бъде изпратено отново до държавния глава, който според Конституцията е длъжен да го подпише.\r\nПрилагането на договора ще се случва поетапно и той ще влезе в сила едва, след като двете страни го приложат съгласно вътрешните процедури. Ако някоя от двете страни не приложи договора, това означава, че той няма да важи.\r\nПоследната дума за договореното ще имат македонските граждани на референдума, който трябва да се състои през септември или октомври.\r\nПревод и редакция:", "date": "2018.06.17", "title": "„Курир“ (Македония): Ето какво следва след подписването на договора между Македония и Гърция"}
{"url": "http://www.focus-news.net/news/2018/06/17/2535041/blagoevgrad-silen-dazhd-vali-v-grada.html", "text": "Силен дъжд вали в Благоевград, предаде репортер на Радио „Фокус“-Пирин. Започва гръмотевична буря. Шофьорите да се движат с повишено внимание, съобразявайки се с метеорологичните условия.\r\nЛора КАЛЧЕВА", "date": "2018.06.17", "title": "Благоевград: Силен дъжд вали в града"}
{"url": "http://www.focus-news.net/news/2018/06/17/2535040/a1-on-makedoniya-hilyadi-v-bitolya-se-stekoha-na-protestniya-marsh-na-vmro-dpmne-sreshtu-dogovora-za-imeto-s-gartsiya.html", "text": "Хиляди стекоха на протестния марш на ВМРО ДПМНЕ в македонския град Битоля, където повечето от гражданите са избиратели и членове на тази фракция, за да изразят своето неодобрение за, както те го определиха, лошите вътрешни и външни политики на настоящото правителство на Македония, начело с премиера Зоран Заев, предава македонската електронна медия „A1 On”.\r\nПротестният марш започна от спортната зала в Битоля, ще премине през Широк Сокак и ще стигне до Дома на културата, където председателят на ВМРО-ДПМНЕ Християн Мицковски ще произнесе реч пред гражданите.\r\nГлавните причини за демонстрацията са 28-ият рожден ден на партията и договора за името между Гърция и Македония, който по-рано в неделя бе подписано от външните министри на двете страни Никола Димитров и Никос Коцияс.\r\nПревод и редакция:", "date": "2018.06.17", "title": "„А1 On” (Македония): Хиляди в Битоля се стекоха на протестния марш на ВМРО-ДПМНЕ срещу договора за името с Гърция"}
{"url": "http://www.focus-news.net/news/2018/06/17/2535039/blagoevgrad-povisheniya-na-rechnite-niva-shte-ima-v-rilskite-i-pirinskite-pritotsi-na-reka-struma-na-18-yuni.html", "text": "На 18 юни повишения на речните нива ще има в рилските и пиринските притоци на р. Струма и в целите водосбори на р. Места и р. Доспат в резултат на валежи, сочи справка на сайта на Националния институт по метеорология и хидрология. На 19 юни отново повишения се очакват в рилските и пиринските притоци на р. Струма и р. Места, както и в долните течения на основните реки в резултат на оттичане.", "date": "2018.06.17", "title": "Благоевград: Повишения на речните нива ще има в рилските и пиринските притоци на река Струма на 18 юни"}
{"url": "http://www.focus-news.net/news/2018/06/17/2535043/gd-granichna-politsiya-intenziven-e-trafikat-na-gkpp-kulata-gkpp-kapitan-andreevo-gkpp-lesovo-i-gkpp-dunav-most-vidin-za-tovarni-avtomobili-na-izhod.html", "text": "На българо-гръцката граница трафикът е интензивен на граничен контролно-пропускателен пункт \"Кулата\" за товарни автомобили на изход. Това съобщиха от пресцентъра на ГД \"Гранична полиция\". На българо-турската граница трафикът е интензивен на гранични контролно-пропускателни пунктове \"Капитан Андреево\" и \"Лесово\" също за товарни автомобили на изход. На българо-румънската граница трафикът е интензивен на граничен контролно-пропускателен пункт \"Дунав мост Видин\" отново за товарни автомобили на изход.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.17", "title": "ГД \"Гранична полиция\": Интензивен е трафикът на ГКПП \"Кулата\", ГКПП \"Капитан Андреево\", ГКПП \"Лесово\" и ГКПП \"Дунав мост Видин\" за товарни автомобили на изход"}
{"url": "http://www.focus-news.net/news/2018/06/17/2535042/fokus-makedoniya-pozdravyavam-premierite-tsipras-i-zaev-za-vazhniya-i-smel-hod-koyto-napraviha-zaedno.html", "text": "Българският премиер Бойко Борисов поздрави колегите си Алексис Ципрас и Зоран Заев, както и министрите на външните работи на Гърция и Македония Никос Коцияс и Никола Димитров, за договора между двете държави, подписан в неделя край Преспанското езеро, предава скопското електронно издание „Фокус“.\r\n„Поздравявам премиерите Алексис Ципрас и Зоран Заев, както и техните министри на външните работи, за важния и храбър ход, който направиха заедно днес“, написа Бойко Борисов във „Фейсбук“.\r\n„Договорът по спора за името отваря пътя на Македония към ЕС и НАТО. България винаги е поддържала нашия съсед по този път. Най-важното сега е гражданите на всички балкански страни да схванат, че този договор не води към териториални претенции и бъдещи проблеми, а напротив – той ще ни помогне да живеем заедно по-добре“, допълни българският лидер.\r\nПревод и редакция:", "date": "2018.06.17", "title": "„Фокус“ (Македония): Поздравявам премиерите Ципрас и Заев за важния и смел ход, който направиха заедно"}
{"url": "http://www.focus-news.net/news/2018/06/17/2535047/prof-stoyan-marinov-varnenska-turisticheska-kamara-hotelite-po-chernomorieto-sa-zaeti-nad-50.html", "text": "Хотелите по Черноморието са заети над 50%, което е нормално за сезона. Това каза в интервю за Радио „Фокус“ – Варна проф. Стоян Маринов, член на Управителния съвет на Варненска туристическа камара. „Сезонът започна и туристи има. Ранните записвания се случиха на добри равнища, дори имаше ръст спрямо същия период на миналата година. При тези ранни записвания голяма част от хотелите, особено висококатегорийните, запълниха контингентите си през юли, август, голяма част от втората половина на юни и първата половина на септември“, добави проф. Стоян Маринов. И това лято най-много ще бъдат туристите от Германия, Румъния, Русия, Полша, Украйна и Великобритания. „Тази структура ще се запази до края на сезона. Очакват се ръстове на немския, полския и британския пазар, както и ръст на френските туристи. Има засилен интерес от французи за културно-познавателни обиколки на България, което е нов момента в нашето предлагане и съответно търсене към дестинация България“, добави проф. Стоян Маринов.\r\nМарияна ВАЛЕНТИНОВА", "date": "2018.06.17", "title": "Проф. Стоян Маринов, Варненска туристическа камара: Хотелите по Черноморието са заети над 50%"}
{"url": "http://www.focus-news.net/news/2018/06/17/2535048/kurir-obshtinskite-savetnitsi-ot-vmro-dpmne-obviniha-kmeta-stoyanovski-i-negoviya-ekip-v-otkroveno-pechalbarstvo-i-lipsa-na-viziya-za-razvitieto-na-ohrid.html", "text": "Общинските съветници от ВМРО-ДПМНЕ обвиниха кмета Стояновски и неговия екип в откровено печалбарство и липса на визия за развитието на Охрид като съвременен туристически център, пише скопското издание \"Курир\". Скандалът с платеното и неплатеното паркиране в Охрид с началото на туристическия сезон, набира все по-голяма сила. Това става след като местните власти решиха да въведат платена тарифа за автомобилите както на туристите, така и на местните жители, във всички туристически зони на града. Изданието цитира Перчо Божиновски, председател на центъра за връзки и комуникации на опозиционната ВМРО-ДПМНЕ в града, според който въвеждането на новата такса е направено само да повиши приходите на фирмата, разработила софтуера за платеното паркиране, като при това изборът на фирмата изпълнител не е било гласувано в общинския съвет, предава Радио „Фокус“ в рубриката „Балкански туристически часовник“.\r\nВ знак на протест срещу поведението на градските власти, което води до спиране на развитието и на нанасянето на удар на туризма като водещ отрасъл в икономиката на града и срещу повишаването на разходите на охридчани, групата на ВМРО-ДПМНЕ напусна заседанията на Общинския съвет и поиска преразглеждане на политиката за определяне на зоните за платено паркиране в града.", "date": "2018.06.17", "title": "\"Курир\": Общинските съветници от ВМРО-ДПМНЕ обвиниха кмета Стояновски и неговия екип в откровено печалбарство и липса на визия за развитието на Охрид"}
{"url": "http://www.focus-news.net/news/2018/06/17/2535046/liderat-na-vmro-dpmne-ot-bitolya-tselta-e-zaev-da-padne-za-da-se-izdigne-makedoniya.html", "text": "Лидерът на основната опозиционна партия в Македония ВМРО-ДПМНЕ Християн Мицковски изнесе реч пред гражданите, присъединили се към протеста срещу договора за името между Скопие и Атина, който съвпада и с 28-ата годишнина на фракцията, предава македонската информационна агенция „Макфакс“.\r\n„На този ден всички бяхте на историческата среща, когато бе формирана партията. Част от целокупната македонска беше с отворени очи и уши, на които се основава нашата партия. На този ден бяха създадени местните комитети на ВМРО-ДПМНЕ, независимата държава и собствена армия, валута и всичко, което значи суверенната държава. Уважение за гражданите, които тогава помогнаха за изграждането на самостоятелността на държавата. Също и за македонците, дали животите  си за идеята за свободна Македония.\r\nМожем да изберем как да живеем, наясно съм, че очите на обществеността са насочени към нас заради всички злини, които замисля тази ненародна власт. ВМРО-ДПМНЕ вееше знамето и се сблъскваше с проблемите през това време. Ние вярваме в независима и свободна Република Македония“, заяви Мицковски.\r\nСпоред неговите думи, това, което се случи в неделя (подписването на договора за името –бел. ред.) е срамна капитулация на Македония.\r\n„Това прелива чашата, не може повече така. Това са сериозни исторически времена. Покрай безпаричието, безработицата и лошите условия в здравеопазването и образованието, се сблъскваме с най-голямото предателство, което може да ни се случи. Подписаха договора за промяна на нашето конституционно име.Докато Заев се снима, на юг празнуват. Не спирайте да употребявате името Македония.\r\nМакедония е основната причина за всеки наш ход и активност. Нашите предци са дали животите си за независима Македония. \r\nЕто това е било борба за човешките права. Без разлика от етническата принадлежност, Македония създава мъченици и герои. ВМРО-ДПМНЕ е общ покрив, под който живеем всички“.\r\nМицковски бе категоричен, че няма да подкрепи това срамно дело (договорът) и няма подкрепи промяна на Конституцията, а също така смята, че ще дойде време, когато Заев и компания ще отговарят за капитулацията, която налагат на Македония.\r\nПревод и редакция:", "date": "2018.06.17", "title": "Лидерът на ВМРО-ДПМНЕ от Битоля: Целта е Заев да падне, за да се издигне Македония"}
{"url": "http://www.focus-news.net/news/2018/06/17/2535051/veliko-tarnovo-za-vtora-poredna-godina-shte-se-provede-zvezdna-nosht-nad-tsarevets.html", "text": "За втора поредна година жителите и гостите на старата столица ще имат възможност да се докоснат до необятността и красотата на звездното небе. По повод началото на астрономическото лято Регионален исторически музей – Велико Търново отново организира „Звездна нощ над „Царевец”, съобщиха от Музея. Събитието е съвместна инициатива с Народна астрономическа обсерватория и планетариум „Джордано Бруно” – Димитровград.\r\nНа 21 юни (четвъртък), всеки желаещ ще може да наблюдава през професионални телескопи фазите на Меркурий и Венера, полярната шапка на Марс, кратерите на Луната, пръстените на Сатурн, спътниците на Юпитер и съзвездията, видими от нашите ширини през топлите летни вечери.\r\nВ светлата част на денонощието посетителите на Архитектурно-музеен резерват - „Царевец” ще наблюдават през специален слънчев телескоп и най-близката звезда до нас – Слънцето.\r\nСъбитието ще премине в две части: дневна, с наблюдения на Слънцето от 10.30 часа до 18.00 часа и нощна, от 21.30 часа до полунощ. За дневните наблюдения ще се заплаща само входната такса за крепостта Царевец, а нощните ще бъдат със свободен достъп.\r\nОт съображения за сигурност посетителите на нощните наблюдения ще бъдат въвеждани на територията на крепостта организирано от площад „Цар Асен I” в 21.20 часа, 22.00 часа, 22.30 часа и 23.00 часа.\r\nПри лоши атмосферни условия (плътна облачност и дъжд) наблюденията ще се отложат за 22 юни, за което своевременно ще бъде предоставена информация в сайта на Регионален исторически музей – Велико Търново.\r\nИнициативата „Звездна нощ на Царевец“ за първи път се проведе по повод Деня на детето на 31 май 2017 година, и даде възможност на над 3000 души да наблюдават с телескопи Слънцето, Луната и звездите.", "date": "2018.06.17", "title": "Велико Търново: За втора поредна година ще се проведе „Звездна нощ над Царевец”"}
{"url": "http://www.focus-news.net/news/2018/06/17/2535045/nimh-povishili-sa-se-nivata-na-rekite-iskar-vit-yantra-vacha-topolnitsa-maritsa-belenska-tundzha-i-harmanliyska.html", "text": "Повишили са се водните нива на реките Искър, Вит, Янтра, Въча, Тополница, Марица, Беленска, Тунджа и Харманлийска. Това показва анализът на хидрологичната обстановка през изминалото денонощие на база измерени водни стоежи и изчислени по временни ключови криви водни количества от оперативни конвенционални и автоматични хидрометрични станции на НИМХ. През последното денонощие водните нива на реките в по-голяма част от Дунавския басейн са се повишили, вследствие на валежи и оттичане. По-значителни изменения са отчетени по основната река Искър (при гр. Нови Искър - -59/+78 см, при с. Ребърково - -33/+43 см, при с. Ореховица - -9/+33см) и в долните течения на река Вит (при с. Биволаре - -27/+33 см) и река Янтра (при с. Каранци - -8/+40 см). В останалата част от басейна водните нива са с изменение в граници от -18 см до +18 см. Водните количества в средното и долно течение на р. Искър са около праговете за високи води, а в останалата част от басейна около и над праговете за средни води. Без съществени изменения са речните нива в Черноморския басейн. Регистрирани са понижения на водните нива в реките от басейна до -2 см. Водните количества на реките в басейна са около праговете за средни води. Водните нива на реките в по-голяма част от Източнобеломорския басейн са се повишили. Значителни изменения, в резултат от работата на хидротехнически съоръжения са регистрирани по р. Въча (-132/+130 см), р. Тополница при с. Поибрене (-23/+26см) и р. Марица при гр. Плодвив (-25/+38 см). По-значителни колебания в резултат на валежи са отчетени на р. Беленска при гара Чумерна (-50/+67 см) р. Тунджа при гр. Павел баня (-6/+24 см) и р. Харманлийска при гр. Харманли (-22/+24 см). Регистрираните колебания в останалата част от басейна са от -19 см до +18 см. Водните количества на реките в басейна са около праговете за средни води. Водните нива на реките в Западнобеломорския басейн са се понижили или са останали без съществени изменения. Регистрираните колебания на речните нива в басейна са от -13 см до +10 см. Водните количества на реките в басейна са около и под праговете за високи води.", "date": "2018.06.17", "title": "НИМХ: Повишили са се нивата на реките Искър, Вит, Янтра, Въча, Тополница, Марица, Беленска, Тунджа и Харманлийска"}
{"url": "http://www.focus-news.net/news/2018/06/17/2535044/burgas-darvo-e-padnalo-varhu-avtomobil-na-patya-kv-kraymorie-burgas-po-vreme-na-buryata-koyato-se-razrazi-nad-grada.html", "text": "Дърво е паднало върху автомобил по време на бурята, която се разрази над Бургас малко след 14.00 часа. Това съобщиха за Радио „Фокус Бургас от пресцентъра на ОД МВР – Бургас. Това се е случило на пътя между кв. „Крайморие“ и Бургас. В автомобила е имало хора, които не са пострадали сериозно. Предстои дървото да бъде нарязано.\r\nВеселина НИКОЛОВА", "date": "2018.06.17", "title": "Бургас: Дърво е паднало върху автомобил на пътя кв. „Крайморие“ - Бургас по време на бурята, която се разрази над града"}
{"url": "http://www.focus-news.net/news/2018/06/17/2535054/ministar-nikolay-nankov-shte-vrachi-diplomite-na-zrelostnitsi-v-lovech.html", "text": "Министърът на регионалното развитие и благоустройството Николай Нанков ще връчи дипломите на зрелостници от Профилираната езикова гимназия „Екзарх Йосиф І“ в Ловеч. Това съобщиха от пресцентъра на МРРБ. Тържествената церемония ще се състои в понеделник, 18 юни, от 11.00 часа в сградата на училището.", "date": "2018.06.17", "title": "Министър Николай Нанков ще връчи дипломите на зрелостници в Ловеч"}
{"url": "http://www.focus-news.net/news/2018/06/17/2535052/nimh-ochakva-se-znachitelno-povishenie-na-nivata-na-rekite-vladayska-bankenska-batova-provadiyska-vazmozhni-sa-poroyni-navodneniya-v-gornite-chasti-na-maritsa.html", "text": "Очаква се значително повишение на нивата на реките Владайска, Банкенска, Батова, Провадийска, възможни са поройни наводнения в горните части на Марица. Това показва хидрологичната прогноза на НИМХ на основа на метеорологичната прогноза, обработената хидрологична информация и моделираните водни количества. Утре в следобедните и вечерни часове ще има повишения на речните нива в целия Дунавски басейн. През нощта на 18 срещу 19 юни значителни повишения ще има само в реките западно от река Искър, в резултат на валежи. На 19 и 20 юни речните нива ще се понижават, като на 19 в резултат на оттичане повишения ще има все още в долните течения на основните реки от басейна. Водните количества ще бъдат под праговете за внимание. Прогнозираните водни количества на 18, 19 и 20 юни за водосбора на р. Искър ще бъдат над средномногогодишните стойности. На 18 юни в следобедните и вечерни часове ще има краткотрайни повишения на водните нива в целия водосбор. По-значителни повишения се очакват във водосборите на: р. Владайска, р. Банкенска, над яз. Панчарево, р. Искрецка и р. Малък Искър. На 19 и 20 юни в следствие на оттичане, повишения на водните нива ще има в средното и долното течение на основната река. Водните количества ще бъдат под праговете за внимание. Прогнозираните водни количества за 18, 19 и 20 юни за водосбора на р. Янтра ще бъдат над средномногогодишните стойности. От днес речните нива във водосбора ще започнат да се понижават. Вследствие на валежи са възможни краткотрайни повишения на речните нива във вечерните часове на 18 и на 19 юни. Водните количества ще бъдат под праговете за внимание. Прогнозираното водно количество в долното течение на р. Черни Лом на 18, 19, 20 и 21 юни ще бъде около и над средномногогодишната стойност. През следващите 2-3 дни нивата във водосбора ще се повишават, вследствие на валежи, като в периода от 18 до 20 юни се очакват по-значителни повишения. На 21 юни речните нива ще се понижават. Водните количества ще бъдат под праговете за внимание. След временно понижение през нощта срещу 18 юни ще започнат повишения на водните нива в реките от Черноморския басейн. По-значителни е възможно да са те във водосборите на р. Батова, Провадийска река както и в реките южно от р. Русокастренска. На 19 и 20.06 речните нива в басейна ще се понижават като на 19.06 като все още ще има повишения в долните части на основните реки, вследствие на оттичане. Водните количества ще бъдат праговете за внимание. Утре в следобедните и вечерни часове, повишения на водните нива ще има в целия Източнобеломорски басейн, като по-съществени ще бъдат те в планинските притоци на р. Марица и в горните части от водосбор на р. Арда. На 19 и 20 юни речните нива в басейна ще се понижават като в резултат на оттичане, все още ще има повишения на речните нива в средното и долно течение на р. Марица и р. Тунджа. В резултат на интензивни валежи са възможни поройни наводнения в следобедните и вечерни часове на 18 юни в горните части от водосбора на р. Марица. В резултат на интензивни валежи са възможни поройни наводнения в следобедните и вечерни часове на 18 юни в горните части от водосбора на р. Марица – притоците ѝ р. Крива, р. Яденица и в горните части на старопланинските притоци на р. Марица (р. Мъти Вир, р. Тополница, р. Луда Яна). Утре в следобедните и вечерни часове, ще има по-значителни повишения на речните нива в Западнобеломорския басейн - в рилските и пиринските притоци на р. Места и на р. Струма, както и в десните притоци на р. Струма (р. Цапаревска, р. Лебница и р. Струмешница) както и във водосбора на р. Доспат. На 19 юни в следобедните и вечерни часове са възможни краткорайни повишения в рилските и пиринските притоци на р. Струма и р. Места, както и в долните течения на основните реки в резултат на оттичане. На 20 юни речните нива в басейна ще се понижават. В резултат на интензивни валежи са възможни поройни наводнения в следобедните часове на 17 юни- във водосборите на р. Цапаревкса и р. Лебница (притоци на р. Струма); в следобедните часове на 18 юни- във водосборите на р. Рислка, р. Благоевградска Бистрица, р. Градевска (притоци на р. Струма); във водосборите на р. Белишка, р. Вотрачка, р. Исток (притоци на р. Места); във вечерните часове на 18 юни- във водосборите на р. Дяволска и р. Влахинска (притоци на р. Струма).", "date": "2018.06.17", "title": "НИМХ: Очаква се значително повишение на нивата на реките Владайска, Банкенска, Батова, Провадийска, възможни са поройни наводнения в горните части на Марица"}
{"url": "http://www.focus-news.net/news/2018/06/17/2535056/varna-14-savmestni-proverki-na-morski-plazhove-sa-izvarshili-predstaviteli-na-zdravnata-inspektsiya-vav-varna-i-ministerstvoto-na-turizma-prez-poslednata-sedmitsa.html", "text": "14 съвместни проверки на морски плажове са извършили представители на здравната инспекция във Варна и Министерството на туризма през последната седмица. Това съобщиха за Радио „Фокус“ – Варна от Регионалната здравна инспекция (РЗИ) във Варна. Проверките са по отношение изпълнението на задълженията на концесионерите и наемателите, в частта за осигуряване на медицинско обслужване. Извършени са също 20 съвместни проверки от РЗИ-Варна, БЧК-Варна и Община Варна за разкриване на басейни и 2 плажа за сезон лято 2018 година.\r\nОт инспекцията допълниха, че за периода от 8 до 14 юни в отдел „Държавен здравен контрол“ са постъпили 3 жалби, 5 сигнала и 1 запитване, като по всичките е започната процедура по проверка и отговор. Отработени са 2 жалби, 4 сигнала, които са препратени по компетентност, изпратен е отговор и на 2 запитвания.\r\nМарияна ВАЛЕНТИНОВА", "date": "2018.06.17", "title": "Варна: 14 съвместни проверки на морски плажове са извършили представители на здравната инспекция във Варна и Министерството на туризма през последната седмица"}
{"url": "http://www.focus-news.net/news/2018/06/17/2535058/plovdiv-patishtata-v-oblastta-sa-suhi-i-normalno-prohodimi.html", "text": "Пътищата в Пловдивска област са сухи и нормално проходими. Това каза за Радио „Фокус“ – Пловдив дежурен от областно пътно управление. През деня не са постъпвали сигнали за по-сериозни пътни инциденти. По-натоварено движение се отчита по АМ „Тракия“ на територията на областта, както и по пътищата Пловдив-Асеновград-Смолян. До 15 юли движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно в посока Асеновград, поради ремонтни дейности. Опасност от образуването на свлачища и падащи камъни има по направленията Кричим-Девин, Асеновград-Смолян и Югово-Лъки. Остава забранено движението за моторни превозни средства с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е преминаването на тежкотоварни моторни превозни средства над 12 тона по пътя Поповица-Болярци, като причината е намален габарит на пътното платно на мост в село Поповица. Забранено е движението за МПС над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманен мост на река Марица. Обходният маршрут за водачите е по пътя Стара Загора-Поповица и път І-8 София-Пловдив-Свиленград.\r\nТрафикът на територията на град Пловдив се осъществява с нормална интензивност и без затруднения към този час на деня. По-засилено е движението по централните градски булеварди.\r\nВесела КРЪСТЕВА", "date": "2018.06.17", "title": "Пловдив: Пътищата в областта са сухи и нормално проходими"}
{"url": "http://www.focus-news.net/news/2018/06/17/2535057/blagoevgrad-mokri-i-hlazgavi-sa-patnite-nastilki-v-grada.html", "text": "Мокри и хлъзгави са пътните настилки. Спокоен е трафикът по главните улици и булеварди в града, предаде репортер на Радио ‘‘Фокус’’ – Пирин. Към този час продължава да вали дъжд и на места има събиране на по-големи количества вода по пътната настилка. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nЛора КАЛЧЕВА", "date": "2018.06.17", "title": "Благоевград: Мокри и хлъзгави са пътните настилки в града"}
{"url": "http://www.focus-news.net/news/2018/06/17/2535050/nezavisen-makedoniya-zaev-i-tsipras-otpraznuvaha-podpisvaneto-na-dogovora-s-biftek-baklava-i-rakiya.html", "text": "Обядът  в Отешево, на македонския бряг на Преспанското езеро, завърши, а в менюто за празненството присъстваха традиционни ястия като бифтек, баклава, палачинки, а също и ракия и шампанско, предава скопското електронно издание „Независен“.\r\nНа съвместният обяд в Отешево присъстваха премиерите на Македония и Гърция Зоран Заев и Алексис Ципрас, както и министрите на външните работи на двете страни Никола Димитров и Никос Коцияс. Те бяха придружени от дългогодишния посредник по спора за името Матю Нимиц.\r\nОсвен тях, на събитието бяха заместник-генералният секретар на ООН по политическите въпроси Розмари ди Карло, върховният представител на ЕС за външните работи и политиката на сигурност Федерика Могерини, както и комисарят на ЕС по политиката на съседство и преговорите за разширяване Йоханес Хан.\r\nПревод и редакция:", "date": "2018.06.17", "title": "„Независен“ (Македония): Заев и Ципрас отпразнуваха подписването на договора с бифтек, баклава и ракия"}
{"url": "http://www.focus-news.net/news/2018/06/17/2535053/kurir-makedoniya-uchastnitsite-na-protesta-v-bitolya-sa-okolo-20-hilyadi.html", "text": "Около 20 хиляди граждани се събраха в неделя следобед в Битоля на протестния марш, организиран от основната македонска опозиционна партия ВМРО-ДПМНЕ срещу промяната на конституционното име на страната, пише приближеното към бившето ръководство на ВМРО-ДПМНЕ скопско електронно издание „Курир“.\r\nГолям брой поддръжници и членове на ВМРО-ДПМНЕ, както и граждани, които силно се противопоставят на политиката на управляващото правителство, се присъединиха към ръководството на ВМРО-ДПМНЕ на протестния марш в Битоля след подписването на споразумението с Гърция преди няколко часа.\r\nМаршът се води от председателя на партията Християн Микоски.\r\nПревод и редакция:", "date": "2018.06.17", "title": "„Курир“ (Македония): Участниците на протеста в Битоля са около 20 хиляди"}
{"url": "http://www.focus-news.net/news/2018/06/17/2535060/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Пътните настилки са сухи. Патрул на КАТ е разположен на разклона за изхода на града в посока Пловдив. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.06.17", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/06/17/2535061/varna-izvestniyat-gratski-duhovnik-i-tsarkoven-pevets-arhimandrit-nikodimos-kavarnos-shte-iznese-kontsert-v-hram-sv-atanasiy-v-grada.html", "text": "Известният гръцки духовник и църковен певец архимандрит Никодимос Каварнос ще изнесе концерт в храм „Св. Атанасий” във Варна днес от 18.00 часа. Това съобщиха от Варненска и Великопреславска митрополия. Програмата включва византийска църковна музика. Събитието се провежда с благословението на Негово Високопреосвещенство Варненския и Великопреславски митрополит Йоан и е част от проявите, свързани с отбелязване на 180-годишнината на варненския храм „Св. Атанасий”. В концерта участие ще вземе и църковният хор при едноименния храм под диригентство на Евгения Григорова. Това е първо гостуване на отец Никодимос Каварнос в България. Организатори са Варненска и Великопреславска света митрополия и църковното настоятелство при храм „Св. Атанасий”. Концертът е със свободен вход.", "date": "2018.06.17", "title": "Варна: Известният гръцки духовник и църковен певец архимандрит Никодимос Каварнос ще изнесе концерт в храм „Св. Атанасий” в града"}
{"url": "http://www.focus-news.net/news/2018/06/17/2535055/ali-ahmeti-predsedatel-na-etnicheskata-albanska-partiya-dsi-dogovorat-s-gartsiya-e-istinsko-reshenie-za-obshto-badeshte-i-nay-dobroto-za-vsichki-makedonski-grazhdani.html", "text": "Председателят на етническата албанска македонска партия ДСИ (Демократическият съюз за интеграция), която е коалиционен партньор в правителството на страната, Али Ахмети приветства подписването на договора за разрешаване на спора за името между Атина и Скопие, предава македонската информационна агенция „Макфакс“.\r\n„Приветствам днешното подписване на дългоочаквания договор, който представлява сбъдване на нашия сън за цялостна интеграция на Македония в Европейския съюз и НАТО. Работихме усилено и с голяма отдаденост, за да стигнем до деня, в който ще се наредим от правилната страна на историята. Честитя на всички и ви уверявам, че това е истинско решение за общо бъдеще и най-доброто за всички наши граждани“, изтъкна лидерът на ДСИ Ахмети.\r\nПревод и редакция:", "date": "2018.06.17", "title": "Али Ахмети, председател на етническата албанска партия ДСИ: Договорът с Гърция е истинско решение за общо бъдеще и най-доброто за всички македонски граждани"}
{"url": "http://www.focus-news.net/news/2018/06/17/2535063/pazardzhik-spad-na-vandalskite-proyavi-otchitat-v-panagyurskoto-selo-elshitsa-sled-montiraneto-na-kameri-za-videonablyudenie.html", "text": "След монтирането на камерите за видеонаблюдение в село Елшица, вандалските прояви намаляха, каза за Радио „Фокус“ – Пазарджик кметът на панагюрското село Митко Кочев. Той обясни, че са поставени общо 5 камери, които правят 24-часови записи. „Има опции за връщане на записите, за изваждане на отделни снимки. С тяхна помощ на практика охраняваме целия център, входа на кметството, детските площадки, парковете, здравната служба, автобусните спирки, пенсионерския клуб“, коментира Кочев. Той допълни, че ако има нарушения, свързани с трафика те също се отчитат от камерите. Според него след монтирането им вече няма случаи на счупване на пейки, кошчета, бутилки. „Има хвърлени пластмасови опаковки или чашки, но това не е опасно, за разлика от вандалските прояви, които се случваха особено след почивни дни“, допълни Кочев.\r\nВаня НИКОЛОВА", "date": "2018.06.17", "title": "Пазарджик: Спад на вандалските прояви отчитат в панагюрското село Елшица след монтирането на камери за видеонаблюдение"}
{"url": "http://www.focus-news.net/news/2018/06/17/2535064/blagoevgrad-katastrofa-e-stanala-v-tunel-zheleznitsa.html", "text": "Катастрофа е станала в тунел „Железница“. Това каза за Радио „Фокус“- Пирин дежурният служител в Областно пътно управление- Благоевград. Инцидентът е станал преди минути.\r\nЛора КАЛЧЕВА", "date": "2018.06.17", "title": "Благоевград: Катастрофа е станала в тунел „Железница“"}
{"url": "http://www.focus-news.net/news/2018/06/17/2535062/standard-makedoniya-koordinatorat-na-evropeyskata-konsultativna-grupa-za-balkanite-konsultira-enp-da-pritisne-vmro-dpmne-i-nova-demokratsiya-za-imeto.html", "text": "Договорът между Атина и Скопие е „добър компромис“, но неговото прилагане ще бъде трудни поради силната съпротива на националистите и слабостта на двете правителства, смята Флориян Бибер, професор от Университета в Грац и координатор на Евроопейската консултативна група за Балканите, който, също така, консултира Европейската народна партия (ЕНП) да натисне своите членки ВМРО-ДПМНЕ и „Нова Демокрация“ да заемат правилната позиция, предава скопското електронно издание „Стандард“.\r\n„Успехът ще зависи от тайминга на последващите ходове и от това, дали правителствата ще успеят да убедят своите граждани“, заяви Бибер.\r\nДоговорът трябва да бъде ратифициран от двата парламента и потвърден на референдум за промени в Конституцията в Македония, припомня македонската медия и обяснява, че това дава широко поле за съпротивителни действия на опозициите в двете страни през следващите няколко месеца. Бибер смята, че двете правителства, особено гърцкото, досега на са подготвяли терена и сега се сблъскват със страстна и радикална съпротива.\r\n„Тук могат да окажат поддръжка външните играчи, но би било от помощ и ако ЕНП окаже натиск над своите членки „Нова Демокрация“ и ВМРО-ДПМНЕ да заемат проевропейска линия, с което да се сложи край на спора“, консултира координаторът на Европейската консултативна група за Балканите.\r\nТой посочва още, че това, което прави договорът между Атина и Скопие добър е, че предвижда трайно, а не временно решение.\r\n„С него ясно се демонстрира, че има две македонски идентичности – една, на която държат гърците в северната част на страната и втора, на съвременните македонци, както и че двете могат да съществуват паралелно. Договорът е изграден върху приемането на тази двойственост, която предвижда признаване на македонския език и националост и промяна само на името на държавата. Ако разсъждаваме за историческия регион Македония, това не е неточно, може би е по-прецизно да бъде Северозападна Македония“, заключи Бибер, който смята също, че самото съществуване на договора го прави добър, защото сегашното статукво е по-лошо.\r\nПревод и редакция:", "date": "2018.06.17", "title": "„Стандард“ (Македония): Координаторът на Европейската консултативна група за Балканите консултира ЕНП да притисне ВМРО-ДПМНЕ и „Нова Демокрация“ за името"}
{"url": "http://www.focus-news.net/news/2018/06/17/2535068/varna-chastichno-mokri-sa-patnite-nastilki-v-grada-i-oblastta-zaradi-valezhite-ot-dazhd.html", "text": "4 катастрофи са регистрирани във Варна от началото на деня. Това съобщиха за Радио „Фокус” – Варна от „Пътна полиция”. При инцидентите няма пострадали граждани, нанесени са материални щети по автомобилите, допълниха от полицията. Към момента в града и областта няма регистрирани произшествия, които да затрудняват движението.\r\nТрафикът в областта е сравнително спокоен. На места пътните настилки са влажни заради валежите от дъжд. Временна организация на движение е въведена по част от автомагистрала „Хемус“ във връзка с осъществяваните ремонтни дейности. Пътните участъци са сигнализирани. По автомагистрала „Черно море“ движението се осъществява при пълно затваряне на платното в посока Бургас и пренасочване на движението в платното в посока Варна поради ремонт на виадукт „Звездица”. Остава в сила ограничението за движение на тежкотоварни автомобили над 10 тона по пътя Кранево – Варна при км 83+100, като обходният маршрут е по участъка Кичево – Оброчище.\r\nМарияна ВАЛЕНТИНОВА", "date": "2018.06.17", "title": "Варна: Частично мокри са пътните настилки в града и областта заради валежите от дъжд"}
{"url": "http://www.focus-news.net/news/2018/06/17/2535059/taki-fiti-predsedatel-na-manu-ne-e-lesno-da-se-promeni-imeto-no-varvim-po-evropeyskiya-pat.html", "text": "Постигнатият договор между Македония и Гърция за разрешаване на спора за името е компромисно решение, с отстъпки и от двете страни, но Македония няма алтернативна перспектива извън Европейския съюз и членството в НАТО, заяви в неделя в Охрид председателят на Македонската академия на науките и изкуствата Таки Фити, цитиран от МИА, предава скопското електронно издание „Нова ТВ“.\r\n„Това е компромисно решение, което предвижда отстъпки и като такова предизвиква недоволство и в двете страни. За МАНУ и за всички граждани на Македония беше много важно да се зачете идентичността ни. Македонският език, националността, нашата култура и традиции и фактът, че Гърците признават нашето съществуване и съществуването на македонския език като част от групата на южнославянските езици са добри неща“, заяви Фити.\r\nКоментирайки договора за името, подписан днес в Псаредес, той припомни, че МАНУ е имала ясни позиции по отношение на въпроса за името и Академията е участвала в подготвянето на аргументацията около преговорите между двете страни и особено за въпросите, третирани като червени линии от страна на Гърция.\r\nФити подчерта дебело важността от това, Македония да остане вярна на избора да бъде част от евроатлантическите интеграционни процеси.\r\n„Всички ние трябва да изпием горчивото хапче, защото не е лесно да се промени името, но, в края на краищата, ние знаем какво искаме и знаем по кой път трябва да вървим. Не можем да останем в тази ситуация – след 27 години в борба за евроатлантическа интеграция, не може и няма алтернативна перспектива, извън ЕС. Погледнато икономически, Съюзът е най-голямата икономическа общност на света с над 500 милиона население, висок доход и пазар с голяма абсорбационна мощ. ЕС създава 25% от световния брутен продукт, участва в 33% от световната търговия и 30% от всички световни научни институции са концентрирани в Съюза. Къде ще продава своите стоки Македония, с нейните два милиона жители, ако нашият път не е към евроатлантическите интеграции и въобще, към големия пазар“, обясни председателят на Македонската академия на науките и изкуствата Таки Фити.\r\nТой добави, че в крайна сметка решението по въпроса за договора ще бъде взето от гражданите на предстоящия през есента референдум.\r\nПревод и редакция:", "date": "2018.06.17", "title": "Таки Фити, председател на МАНУ: Не е лесно да се промени името, но вървим по европейския път"}
{"url": "http://www.focus-news.net/news/2018/06/17/2535065/aktsenti-v-sutreshniya-blok-dobro-utro-balgariya-na-18-yuni.html", "text": "Жълт код за интензивни валежи и гръмотевични бури е обявен за цялата страна. За повече информация ще потърсим дежурния синоптик Красимир Стоев от Националния институт по метеорология и хидрология. Очаква се да продължи повишението на нивата на реките в четирите басейна, беше обявено предупреждение за възможни наводнения в някой райони в резултат на интензивните валежи. Какво да очакваме ще научим от хидролога инж. Валерия Йорданова от Националния институт по метеорология и хидрология.\r\nВчера на Преспанското езеро беше подписан договорът между Македония и Гърция за името. Върховният представител за външните работи и политиката на сигурност на ЕС и заместник-председател на Европейската комисия Федерика Могерини определи деня като исторически. Според нея споразумението е показало на Европа и на света, че всеки проблем може да бъде решен чрез диалог и лидерство. Какво предстои и твърде оптимистични ли са очакванията? Ще продължим темата от миналата седмица с политическия анализатор проф. Михаил Константинов. \r\nДо 21 юни в Община Панагюрище тече богата културна програма, част от юнските празници, такава е тя и за месец юли. Днес за шеста година се открива Общинската програма с лятна работа за деца, като се привлечени всички читалища. Още информация ще научим от Галина Матанова, заместник-кмет на Община Панагюрище.\r\nПаисий Хилендарски е канонизиран за светец през 1962 година на 19 юни и от тогава всяка година на този ден българите си спомнят за делото му и свеждат глави в знак на признателност. Как в родния му град Банско ще бъде почетен Паисий, ще разберем в следващите минути от репортажа на колегата от Радио „Фокус“-Пирин – Натали Стефанова.\r\nСедмица на водното спасяване се открива от 18 до 22 юни във Варна, която е посветена на юбилейната 90-та годишнина от официалното създаване на първата професионална водноспасителна команда в България. Повече по темата ще разберем от репортера ни във Варна Милена Стоева.\r\nТези и още теми - в сутрешния блок „Добро утро, България“ на Радио „Фокус“ от 6.00 до 10.00 часа, с водещ Елеонора Чолакова.", "date": "2018.06.17", "title": "Акценти в сутрешния блок „Добро утро, България“ на 18 юни"}
{"url": "http://www.focus-news.net/news/2018/06/17/2535066/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново.  Времето е слънчево. Температурата е 28 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.06.17", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/06/17/2535067/blagoevgrad-54-godishniyat-makedonski-grazhdanin-koyto-postrada-pri-katastrofa-kray-zelen-dol-e-transportiran-za-pirogov.html", "text": "54-годишният македонски гражданин, който пострада при катастрофа край Зелен дол, е транспортиран за МБАЛСМ „Пирогов“. Това съобщиха за Радио „Фокус“- Пирин от МБАЛ - Благоевград. Мъжът е със счупени прешлени. Инцидентът стана около 11:00 часа край Зелен дол. При него пострада и 30-годишен македонски гражданин. Той е със счупена ръка.\r\nЛора КАЛЧЕВА", "date": "2018.06.17", "title": "Благоевград: 54-годишният македонски гражданин, който пострада при катастрофа край Зелен дол, е транспортиран за „Пирогов“"}
{"url": "http://www.focus-news.net/news/2018/06/17/2535070/gd-granichna-politsiya-intenziven-e-trafikat-na-granichnite-punktove-kulata-kapitan-andreevo-lesovo-i-dunav-most-vidin-za-tovarni-avtomobili-na-izhod-ot-stranata.html", "text": "Интензивен е трафикът на граничните пунктове „Кулата“, „Капитан Андреево“, „Лесово“ и „Дунав мост Видин“ за товарни автомобили на изход от страната. Това съобщиха от ГД „Гранична полиция“. Трафикът по границите със Сърбия и Македония е нормален.", "date": "2018.06.17", "title": "ГД „Гранична полиция“: Интензивен е трафикът на граничните пунктове „Кулата“, „Капитан Андреево“, „Лесово“ и „Дунав мост Видин“ за товарни автомобили на изход от страната"}
{"url": "http://www.focus-news.net/news/2018/06/17/2535075/api-vazstanoveno-e-dvizhenieto-po-pat-i-1e-79-blagoevgrad-simitli-v-rayona-na-tunel-zheleznitsa.html", "text": "Възстановено е движението по път I-1/Е-79/ Благоевград - Симитли в района на тунел Железница. Това съобщиха от пресцентъра на Агенция \"Пътна инфраструктура\" (АПИ).\r\nВременно движението по пътя се осъществяваше в една лента  поради ПТП.", "date": "2018.06.17", "title": "АПИ: Възстановено е движението по път I-1/Е-79/ Благоевград - Симитли в района на тунел Железница"}
{"url": "http://www.focus-news.net/news/2018/06/17/2535073/burgas-zhena-e-postradala-sled-kato-kloni-sa-padnali-varhu-neya-nyama-opasnost-za-zhivota-y.html", "text": "Жена е пострадала след като клони от дърво са паднали върху нея. Това съобщиха за Агенция „Фокус“ от ОДМВР-Бургас. Дървото е паднало, но само клоните са я засегнали. Жената е с травма на главата, без опасност за живота. Оставена е за наблюдение в отделението по неврохирургия.", "date": "2018.06.17", "title": "Бургас: Жена е пострадала след като клони са паднали върху нея, няма опасност за живота й"}
{"url": "http://www.focus-news.net/news/2018/06/17/2535076/blagoevgrad-dva-politseyska-patrula-s-radari-sa-razpolozheni-na-am-struma-v-uchastaka-kulata-sandanski.html", "text": "Два полицейска патрула с радари са разположени на АМ „Струма“ в участъка Кулата – Сандански, предаде репортер на Агенция „Фокус“. Единият е с благоевградски регистрационен номер 8979, а другият със софийски – 9910. По пътя има отбити ТИР-ове. Настилката е мокра е хлъзгава.\r\n„Фокус“ призовава водачите да шофират със съобразена скорост.", "date": "2018.06.17", "title": "Благоевград: Два полицейска патрула с радари са разположени на АМ „Струма“ в участъка Кулата – Сандански"}
{"url": "http://www.focus-news.net/news/2018/06/17/2535074/api-vazstanoveno-e-dvizhenieto-po-patya-blagoevgrad-zelen-dol.html", "text": "Възстановено е движението по път III-106 Благоевград - Зелен дол. Това съобщиха от пресцентъра на Агенция „Пътна инфраструктура“.", "date": "2018.06.17", "title": "АПИ: Възстановено е движението по пътя Благоевград - Зелен дол"}
{"url": "http://www.focus-news.net/news/2018/06/17/2535077/blagoevgrad-verizhna-katastrofa-e-stanala-na-vhoda-na-sandanski.html", "text": "Верижна катастрофа между три коли е станала на входа на Сандански, предаде репортер на Агенция „Фокус“.  Две от колите са с български номера, третата е с македонка гевгилийска регистрация. Нанесени са само материални щети. Движението е затруднено. На мястото на инцидента все още не е пристигнал полицейкси патрул.", "date": "2018.06.17", "title": "Благоевград: Верижна катастрофа е станала на входа на Сандански"}
{"url": "http://www.focus-news.net/news/2018/06/17/2535078/sofiya-sas-sreshta-na-predsedatelskata-troyka-zapochna-zaklyuchitelnoto-sabitie-ot-parlamentarnoto-izmerenie-na-balgarskoto-predsedatelstvo.html", "text": "Със среща на Председателската тройка започна заключителното събитие от Парламентарното измерение на Българското председателство на Съвета на Европейския съюз в София. Това съобщиха от пресцентъра на Народното събрание. В нея участваха председателите на комисиите по европейски въпроси на предходното, настоящото и бъдещото председателство – Естония, България и Австрия, както и от делегацията на Европейския парламент. Срещата има подготвителен характер и резултатите от дискусията ще бъдат представени на останалите делегати в началото на Конференцията на комисиите по европейските въпроси на парламентите на ЕС (59-ти Пленарен КОСАК), която ще бъде открита на 18 юни в 9.00 часа, в зала 3 на НДК. Освен, че утвърди работната програма на утрешния парламентарен форум, Председателската тройка обсъди и постигна компромис по заключителния документ, който се очаква да бъде приет в края на Софийската пленарна среща. КОСАК може да предоставя на вниманието на Европейската комисия, Европейския парламент и Съвета становища, които отчитат общи позиции и виждания на националните парламенти по актуални и ключови теми от европейския дневен ред. Проектът на принос изготвен от Комисията по европейски въпорси и контрол на европейските фондове на Народното събрание е посветен на водещи приоритети за Българското председателство и неговото парламентарно измерение. Сред тях са необходимостта от силна и ефективна Кохезионна политика след 2020г., задълбочаването на европейската интеграция на страните от Западните Балкани и подобряването на свързаността в региона и връзките му с Единния пазар, засилване на социалното измерение на Европа и на ролята на националните парламенти в дебата за приближаване на Европа по–близо до гражданите. Председателят на Комисията по европейски въпорси и контрол на европейските фондове Кристиан Вигенин благодари на участниците в срещата за активното участие и конструктивното сътрудничество на Австрия, Естония и ЕП през изминалите шест месеца. Той изрази надежда, че Българското председателство и неговото парламентарно измерение с всички включени в календара му дейности, срещи и събития, е допринесло за придвижването напред на дебатите по важни европейски теми и за приближаването към една по–добра, сигурна, защитаваща, балансирана и обединена Европа.", "date": "2018.06.17", "title": "София: Със среща на Председателската тройка започна заключителното събитие от Парламентарното измерение на Българското председателство"}
{"url": "http://www.focus-news.net/news/2018/06/17/2535079/blagoevgrad-politseyski-patrul-e-razpolozhen-na-glaven-pat-e-79-pri-s-ploski-v-posoka-sofiya.html", "text": "Полицейски патрул с благоевградски регистрационен номер 2905 е разположен главен път Е-79  при с. Плоски в посока София, предаде репортер на Агенция „Фокус“.  В района са спрени около 70 ТИР-а.", "date": "2018.06.17", "title": "Благоевград: Полицейски патрул е разположен на главен път Е-79 при с. Плоски в посока София"}
{"url": "http://www.focus-news.net/news/2018/06/17/2535069/liderat-na-vmro-dpmne-hristiyan-mitskovski-i-s-tsenata-na-zhivota-si-nyama-da-priznaya-dogovora-za-imeto-s-gartsiya.html", "text": "Докато македонската и гръцката делегации обядваха край Преспанското езеро заедно с високопоставените представители на Европейския съюз и ООН след подписването на договора за името в Псаредес (Нивици), основната македонска опозиционна партия ВМРО-ДПМНЕ протестираше в Битоля. В присъствието на хиляди граждани фракцията отново потвърди, че ще гласува против конституционните промени, нужни за промяна на името на страната и че ще се бори с всички демократични средства срещу „договора за капитулация“, предава скопското електронно издание „Независен“.\r\n„Аз, Християн Мицковски, от сърце и съзнателно ви казвам, гледайки македонците и гражданите на Република Македония в очите, достойно и изправено, че никога, дори и с цената на живота си, няма да подкрепя това капитулантско дело на Зоран Заев“, заяви председателят на ВМРО-ДПМНЕ Християн Мицковски пред протестиращите.\r\nТой заяви, че Македония е името, което македонците признават и с което се различават от другите.\r\n„Не забравяйте, това е нашият код. Вярвам в принципи и ценности. И сега не мога да се откажа от моите принципи и ценности. И за всичко това, което правят сега в Македония, ще дойде ден, когато ще отговарят, както пред законите, така и пред народа \", подчерта Мицковски.\r\nПредседателят на ВМРО-ДПМНЕ обяви, че през цялото лято ръководството на партията ще обикаля Македония и ще посети всички градове и села. Той обяви, че това ще е „Лято за Македония“.\r\n„Това лято ще бъде „Лято за Македония“, защото това такъв е нашият дълг към родината. Затова се борим и ще продължим да се борим. Представители на партията ще посетят всеки град. Ще посетим домовете на хората и ще разговаряме с всеки поотделно. Ще поискаме мнение, ще имаме граждански срещи, на които ще разкажем нашата истина, нашата позиция и нагласи. Ще се противопоставим на всичко, което днес измъчва всеки един гражданин. Хората трябва да бъдат внимателни, не трябва да се хващаме на режисирани провокации\", продължи Мицковски.\r\nСпоред неговите думи, македонската власт е подценила народа си.\r\n„Имаме работа с правителство и човек, които подписаха договор за капитулация. Запомнете – КАПИТУЛАЦИЯ. Имаме толкова некадърно проведени преговори, че сега на власт имаме правителство, което е с прякор „капитулантско“. Не само, че няма победа. Виждате ли някой в Македония да се радва днес? Напротив, хората тъгуват и плачат. За каква победа ни говорят? От такива лъжи, дори и на Барон Мюнхаузен би му паднала шапката. Нещо повече, видяхме как той (Заев) се кълне в предците, в дедовината, в татковината, закле се, че докато диша, няма да позволи промяна на Конституцията. Голата истина е, че с договора, Заев е променил идентичността и че според договора, македонско и македонци е нещо съвсем ново и различно от онова, което бяхме досега. Има една категория, която е непозната за тази партия и този човек. Тази категория се казва срам. В този мрак за македонската държава, в този мрачен тунел за нашето общо бъдеще... е ясно едно. Заев трябва да падне, за да може Македония да се издигне“, заключи председателят на ВМРО-ДПМНЕ.\r\nПревод и редакция:", "date": "2018.06.17", "title": "Лидерът на ВМРО-ДПМНЕ Християн Мицковски: И с цената на живота си няма да призная договора за името с Гърция"}
{"url": "http://www.focus-news.net/news/2018/06/17/2535081/pregled-na-mezhdunarodnite-novini-do-19-chasa-agentsiya-fokus.html", "text": "Основната опозиционна партия в Гърция „Нова Демокрация“ разкритикува жестоко споразумението за разрешаване на спора за името, подписано в неделя от премиерите на Гърция и Македония Алексис Ципрас и Зоран Заев на брега на Преспанското езеро, пише електронното издание на гръцкия вестник Kathimerini.\r\nПартията излезе с изявление във връзка с подписването, в което се казва, че споразумението е изключително важно за гръцките национални интереси и с него се признават македонския език и идентичност.\r\n„Това е тъжен ден за Гърция, но също е и Ден на срама““ за премиера Алексис Ципрас и неговия коалиционен партньор Панос Каменос (председател на крайно-дясната партия „Независимите гърци“ (АНЕЛ) и министър на отбраната), заявиха от партията, като обвиниха правителството, че „обвързват Гърция със сделка, която създава свършени факти, които ще бъдат изключително трудни за отмяна в бъдеще“.\r\nДокато чуждестранните официални лица хвалеха договора на идиличния фон на Преспанското езеро, демонстранти изразиха несъгласието си със сделката в близкото селце Писодери. Тълпата издигна огромен плакат „Македония е гръцка“ и се опита да пробие полицейския кордон. Те бяха отблъснати от правозащитните органи със сълзотворен газ.\r\n„Докато Ципрас и (външния министър Никос) Коцияс празнуваха край Преспа сделката, която вреди на гръцките национални интереси, на полицията бе дадена заповед да покаже безпрецедентна бруталност и дори да изпрати в болница граждани, демонстриращи своята патриотична чувствителност“, написаха по случая от „Нова Демокрация“.\r\n„Правителството... изглежда не може да схване, че се противопоставя на огромното мнозинство от гърците“, продължава изявлението.\r\nСпоред последното проучване на общественото мнение, публикувано в събота, седем от десет гърци се противопоставят на името Северна Македония.\r\nСъгласно данните от анкетата, подкрепата за управляващата партия СИРИЗА (Коалиция на радикалната левица) в Северна Гърция се е сринала до под 10%.\r\nИзследването е показало още, че половината запитани искат предсрочни избори и че преднината на основната опозиционна партия „Нова Демокрация“ пред СИРИЗА е нараснала до 14,3%, от 10,3% през март.\r\nСпоред проучването, проведено в дните преди миналия вторник, хората, гласували за СИРИЗА на миналите парламентарни избори, сега оттеглят подкрепата си за управляващата партия, а младшият коалиционен  партньор „Независимите гърци“ (АНЕЛ) на Панос Каменос изглежда няма да може да мине бариерата от 3% и да влезе в следващия състав на народното събрание.\r\n***Докато македонската и гръцката делегации обядваха край Преспанското езеро заедно с високопоставените представители на Европейския съюз и ООН след подписването на договора за името в Псаредес (Нивици), основната македонска опозиционна партия ВМРО-ДПМНЕ протестираше в Битоля. В присъствието на хиляди граждани фракцията отново потвърди, че ще гласува против конституционните промени, нужни за промяна на името на страната и че ще се бори с всички демократични средства срещу „договора за капитулация“, предава скопското електронно издание „Независен“.\r\n„Аз, Християн Мицковски, от сърце и съзнателно ви казвам, гледайки македонците и гражданите на Република Македония в очите, достойно и изправено, че никога, дори и с цената на живота си, няма да подкрепя това капитулантско дело на Зоран Заев“, заяви председателят на ВМРО-ДПМНЕ Християн Мицковски пред протестиращите.\r\nТой заяви, че Македония е името, което македонците признават и с което се различават от другите.\r\n„Не забравяйте, това е нашият код. Вярвам в принципи и ценности. И сега не мога да се откажа от моите принципи и ценности. И за всичко това, което правят сега в Македония, ще дойде ден, когато ще отговарят, както пред законите, така и пред народа \", подчерта Мицковски.\r\nПредседателят на ВМРО-ДПМНЕ обяви, че през цялото лято ръководството на партията ще обикаля Македония и ще посети всички градове и села. Той обяви, че това ще е „Лято за Македония“.\r\n„Това лято ще бъде „Лято за Македония“, защото това такъв е нашият дълг към родината. Затова се борим и ще продължим да се борим. Представители на партията ще посетят всеки град. Ще посетим домовете на хората и ще разговаряме с всеки поотделно. Ще поискаме мнение, ще имаме граждански срещи, на които ще разкажем нашата истина, нашата позиция и нагласи. Ще се противопоставим на всичко, което днес измъчва всеки един гражданин. Хората трябва да бъдат внимателни, не трябва да се хващаме на режисирани провокации\", продължи Мицковски.\r\nСпоред неговите думи, македонската власт е подценила народа си.\r\n„Имаме работа с правителство и човек, които подписаха договор за капитулация. Запомнете – КАПИТУЛАЦИЯ. Имаме толкова некадърно проведени преговори, че сега на власт имаме правителство, което е с прякор „капитулантско“. Не само, че няма победа. Виждате ли някой в Македония да се радва днес? Напротив, хората тъгуват и плачат. За каква победа ни говорят? От такива лъжи, дори и на Барон Мюнхаузен би му паднала шапката. Нещо повече, видяхме как той (Заев) се кълне в предците, в дедовината, в татковината, закле се, че докато диша, няма да позволи промяна на Конституцията. Голата истина е, че с договора, Заев е променил идентичността и че според договора, македонско и македонци е нещо съвсем ново и различно от онова, което бяхме досега. Има една категория, която е непозната за тази партия и този човек. Тази категория се казва срам. В този мрак за македонската държава, в този мрачен тунел за нашето общо бъдеще... е ясно едно. Заев трябва да падне, за да може Македония да се издигне“, заключи председателят на ВМРО-ДПМНЕ.\r\n***Около 20 хиляди граждани се събраха в неделя следобед в Битоля на протестния марш, организиран от основната македонска опозиционна партия ВМРО-ДПМНЕ срещу промяната на конституционното име на страната, пише приближеното към бившето ръководство на ВМРО-ДПМНЕ скопско електронно издание „Курир“.\r\nГолям брой поддръжници и членове на ВМРО-ДПМНЕ, както и граждани, които силно се противопоставят на политиката на управляващото правителство, се присъединиха към ръководството на ВМРО-ДПМНЕ на протестния марш в Битоля след подписването на споразумението с Гърция преди няколко часа.\r\nМаршът се води от председателя на партията Християн Микоски.\r\n***Лидерът на основната опозиционна партия в Македония ВМРО-ДПМНЕ Християн Мицковски изнесе реч пред гражданите, присъединили се към протеста срещу договора за името между Скопие и Атина, който съвпада и с 28-ата годишнина на фракцията, предава македонската информационна агенция „Макфакс“.\r\n„На този ден всички бяхте на историческата среща, когато бе формирана партията. Част от целокупната македонска беше с отворени очи и уши, на които се основава нашата партия. На този ден бяха създадени местните комитети на ВМРО-ДПМНЕ, независимата държава и собствена армия, валута и всичко, което значи суверенната държава. Уважение за гражданите, които тогава помогнаха за изграждането на самостоятелността на държавата. Също и за македонците, дали животите  си за идеята за свободна Македония.\r\nМожем да изберем как да живеем, наясно съм, че очите на обществеността са насочени към нас заради всички злини, които замисля тази ненародна власт. ВМРО-ДПМНЕ вееше знамето и се сблъскваше с проблемите през това време. Ние вярваме в независима и свободна Република Македония“, заяви Мицковски.\r\nСпоред неговите думи, това, което се случи в неделя (подписването на договора за името –бел. ред.) е срамна капитулация на Македония.\r\n„Това прелива чашата, не може повече така. Това са сериозни исторически времена. Покрай безпаричието, безработицата и лошите условия в здравеопазването и образованието, се сблъскваме с най-голямото предателство, което може да ни се случи. Подписаха договора за промяна на нашето конституционно име.Докато Заев се снима, на юг празнуват. Не спирайте да употребявате името Македония.\r\nМакедония е основната причина за всеки наш ход и активност. Нашите предци са дали животите си за независима Македония. \r\nЕто това е било борба за човешките права. Без разлика от етническата принадлежност, Македония създава мъченици и герои. ВМРО-ДПМНЕ е общ покрив, под който живеем всички“.\r\nМицковски бе категоричен, че няма да подкрепи това срамно дело (договорът) и няма подкрепи промяна на Конституцията, а също така смята, че ще дойде време, когато Заев и компания ще отговарят за капитулацията, която налагат на Македония.\r\n***Хиляди стекоха на протестния марш на ВМРО ДПМНЕ в македонския град Битоля, където повечето от гражданите са избиратели и членове на тази фракция, за да изразят своето неодобрение за, както те го определиха, лошите вътрешни и външни политики на настоящото правителство на Македония, начело с премиера Зоран Заев, предава македонската електронна медия „A1 On”.\r\nПротестният марш започна от спортната зала в Битоля, ще премине през Широк Сокак и ще стигне до Дома на културата, където председателят на ВМРО-ДПМНЕ Християн Мицковски ще произнесе реч пред гражданите.\r\nГлавните причини за демонстрацията са 28-ият рожден ден на партията и договора за името между Гърция и Македония, който по-рано в неделя бе подписано от външните министри на двете страни Никола Димитров и Никос Коцияс.\r\n*** В началото на следващата седмица, както информират от македонското правителство, на заседание на Министерски съвет трябва да бъде одобрено споразумението за името между Македония и Гърция и изпратено за разглеждане в парламента на страната, където то трябва да бъде ратифицирано, пише приближеното до бившето ръководство на ВМРО-ДПМНЕ скопско електронно издание „Курир“.\r\nСлед ратификацията, договорът трябва да бъде подписан от президента на Македония Георги Иванов, който вече обяви, че няма намерение да го подкрепи.\r\nСлед като бъде разгледан в парламента, Законът за ратификация трябва да бъде приет с обикновено мнозинство – болшинството от присъстващите депутати, което, обяснява „Курир“, означава, че той може да бъде приет с гласовете на 31 народни представители при минимален кворъм от 31 души.\r\nСлед това договорът ще бъде изпратен до президента Иванов, който има срок от седем дни да го подпише или да наложи вето, което най-вероятно ще се случи. След връщането на споразумението обратно в парламента, то трябва да бъде гласувано повторно, но този път с абсолютно мнозинство – 61 депутати от 120-местния парламент. В този случай споразумението ще бъде изпратено отново до държавния глава, който според Конституцията е длъжен да го подпише.\r\nПрилагането на договора ще се случва поетапно и той ще влезе в сила едва, след като двете страни го приложат съгласно вътрешните процедури. Ако някоя от двете страни не приложи договора, това означава, че той няма да важи.\r\nПоследната дума за договореното ще имат македонските граждани на референдума, който трябва да се състои през септември или октомври.\r\n***Отговорникът за външната политика на основната опозиционна партия в Гърция „Нова Демокрация“ Йоргос Кумуцакос отправи остри критики към младшия коалиционен партньор в правителството на страната „Независимите гърци“ (АНЕЛ) и конкретно към техния лидер и министър на отбраната Панос Каменос след подписването на договора за името с Македония в неделя на брега на Преспанското езеро, предава македонското електронно издание A1 On.\r\n„На Преспа се подписа политическият край на политика, който даде всичко, наистина абсолютно всичко, за министерското кресло. От днес, Панос Каменос и „Независимите гърци“ имат само минало, малко настояще и никакво бъдеще“, написа Кумуцакос в „Туитър“.\r\n***Според последното проучване на общественото мнение на агенция Marc, 68,3% от гърците не одобряват споразумението между Атина и Скопие за разрешаване на спора за името, което бе подписано в неделя край Преспанското езеро и не желаят думата „Македония“ да присъства под каквато и да е форма в името на северната им съседка, пише електронното издание на гръцкия вестник Protothema.\r\nСъгласно данните от анкетата, подкрепата за управляващата партия СИРИЗА (Коалиция на радикалната левица) в Северна Гърция се е сринала до под 10%.\r\nИзследването е показало още, че половината запитани искат предсрочни избори и че преднината на основната опозиционна партия „Нова Демокрация“ пред СИРИЗА е нараснала до 14,3%, от 10,3% през март.\r\nProtothema подчертава, че според проучването, проведено в дните преди миналия вторник, хората, гласували за СИРИЗА на миналите парламентарни избори, сега оттеглят подкрепата си за управляващата партия, а младшият коалиционен  партньор „Независимите гърци“ (АНЕЛ) на Панос Каменос изглежда няма да може да мине бариерата от 3% и да влезе в следващия състав на народното събрание.\r\n***  Македонският премиер Зоран Заев съобщи, че днешният договор с Гърция за разрешаване на спора за името е мъдро и справедливо решение, предава македонският телевизионен канал A1ON. Виктор Турмаков\r\n„Имаме справедливо и умно решение. С това споразумение постигаме дългогодишния стремеж на македонския народ. Да има своя собствена македонска държава, признавана от всички, от цял свят. В която е признат македонски народ, който ще живее и говори на своя признат македонски език. Нека бъдем щастливи, моите хора“, заяви Заев на профила си в социалната мрежа „Фейсбук“\r\n***", "date": "2018.06.17", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/06/17/2535082/nimh-utre-shte-ima-kratkotrayni-valezhi-s-gramotevichni-buri-i-gradushki-po-znachitelni-v-sledobednite-chasove.html", "text": "През следващото денонощие атмосферата над страната ще се задържи неустойчива и отново ще има краткотрайни валежи с гръмотевични бури и градушки, на повече места и по-значителни в следобедните часове. Максимални температури между 23° и 28°, в София около 24°. Това съобщи за Агенция „Фокус“ дежурният метеоролог Христо Христов от Националния институт по метеорология и хидрология към БАН. Атмосферното налягане ще бъде малко по-ниско от средното за месеца и през деня ще се задържи почти без промяна. Над Черноморието също ще се развива купеста и купесто-дъждовна облачност. Ще има краткотрайни валежи с гръмотевици, на повече места в следобедните часове. Ще духа до умерен североизточен вятър, но с временни усилвания. Максималните температури ще са 26°-28°. Температурата на морската вода е 23-25°. Вълнението на морето ще бъде 1-2 бала. И над планините ще се развива мощна купесто-дъждовна облачно и ще има краткотрайни валежи с гръмотевични бури. Ще духа до умерен северен вятър, но с временни усилвания. Максимална температура на височина 1200 метра около 18°, на 2000 метра – около 12°.\r\nВъв вторник и сряда ще има повече слънчеви часове. Валежите ще намалеят, ще бъдат на малко места и по-слаби. Все пак през първия ден в отделни планински райони в Западна България е възможно за кратко да бъдат интензивни. Вятърът ще е от изток-североизток, в Източна България - умерен. Температурите ще се повишат и в сряда, когато в повечето райони ще се задържи без валежи, максималните ще са между 27° и 32°. В четвъртък отново се повишава вероятността за следобедни краткотрайни валежи и гръмотевични бури. Източният вятър ще стихне. Дневните температури ще са почти без промяна.", "date": "2018.06.17", "title": "НИМХ: Утре ще има краткотрайни валежи с гръмотевични бури и градушки, по-значителни в следобедните часове"}
{"url": "http://www.focus-news.net/news/2018/06/17/2535083/predstoyashti-sabitiya-v-stranata-za-18-yuni-agentsiya-fokus.html", "text": "***\r\nОт 09.00 часа в зала 3 на НДК комисиите по европейските въпроси на парламентите на ЕС ще обсъдят интеграцията на Западните Балкани, бъдещето на Кохезионната политика и Европейския стълб. Председателят на Народното събрание Цвета Караянчева ще открие срещата. Приветствие към участниците ще отправи президентът на Република България Румен Радев. В 14.00 часа председателят на Комисията по европейски въпроси и контрол на европейските фондове Кристиан Вигенин и първият заместник-председател на Европейската комисия Франс Тимерманс ще дадат пресконференция в зала 6 на НДК. \r\n***\r\nОт 11.00 часа в Профилираната езикова гимназия „Екзарх Йосиф І“ министърът на регионалното развитие и благоустройството Николай Нанков ще връчи дипломите на зрелостници от учебното заведение. \r\n***\r\nОт 10.00 часа в залата на 4 етаж в МОН заместник-министърът на образованието и науката Деница Сачева ще участва в представянето на дейностите по проект „Ученически практики – Фаза 1“ по Оперативната програма „Наука и образование за интелигентен растеж“.\r\n***\r\nЗаместник-министърът на регионалното развитие и благоустройството Валентин Йовев ще участва в седмата Международна конференция по картография и ГИС\r\n***\r\nОт 9.30 часа 19 състав на Софийския градски съд ще гледа делото срещу В.П. и Ю. Д. по обвинение за представяне на невярно заключение от лицензиран оценител или одитор за Царските конюшни, чл. 219 НК.\r\n***\r\nОт 10.00 часа 5 състав на Специализирания наказателен съд ще разгледа делото срещу Петър М., Адам П., Любомир Д., Росен А. и Юлияна Ц.\r\n***\r\nОт 10.30 часа 18 състав на Софийския градски съд ще гледа делото срещу И. С., обвинен за престъпление против реда на управлението, чл. 269, ал.1 НК.\r\n***\r\nОт 11.30 часа в офиса на Музикаутор ще бъдат представени подробности около Сесия 2108 на Културния фонд на Музикаутор.\r\n***\r\nОт 13.30 часа 30 състав на Софийския градски съд ще има разпоредително заседание по делото срещу М.Б. и В.К., обвинени за длъжностно присвояване в особено големи размери, при което е ощетен НДК, чл. 206 НК.\r\n***\r\nОт 16.00 часа в НЗОК ще се проведе среща между институциите, лъчетерапевти и пациентски организации за изчистване на напрежението и гарантиране на лечението на пациентите, както и обсъждане на механизми за контрол от страна на НЗОК.\r\n***\r\nВъв фоайето на Централната сграда на БАН ще бъде представена изложба, посветена на 30-годишнината от полета на Александър Александров по научната програма „Шипка“.\r\n***\r\nВ 09.30 часа в сградата на Община Благоевград председателят на ПГ на ГЕРБ и зам.-председател на партията Цветан Цветанов ще се срещне с кмета на града д-р Атанас Камбитов.  В 10.15 часа в общинския офис на партията на бул. „Св. св. Кирил и Методий“ ще започне срещата на Цветанов с новото общинско ръководство на ГЕРБ в Благоевград. В 12.00 часа в конферентната зала на хотел „Лъки-Банско” е предвидена среща на Цветан Цветанов с кмета на Община Банско Георги Икономов и с общинското ръководство. Час по-късно в общинския офис на ГЕРБ-Разлог, намиращ се ул. „Възраждане” 16, ще започне срещата на Цветанов с ръководството на партията в Разлог. На срещата ще присъства и кметът на Разлог инж. Красимир Герчев. В 16.00 часа в Гърмен ще започне срещата на председателя на ПГ на ГЕРБ с общинските партийни ръководства на Сатовча, Хаджидимово и Гърмен. Разговорът ще се проведе в заседателната зала на Община Гърмен. За 18.00 часа е насрочена среща с актива на ГЕРБ в община Гоце Делчев. Събитието ще се проведе в партийния офис в града. \r\n***\r\nОт 10.30 часа Хотел „Милано“ ще се състои закриваща пресконференция в рамките на проект CB005.1.22.166  “Развитие на общи дестинации за културен туризъм в района на Странджа (Йълдъз)/ Сакар на базата на археологически и исторически обекти”.\r\n***\r\nОт 10.00 часа в арт-салон на Радио Варна ще се проведе пресконференция, посветена на Седмицата на водното спасяване и 90 години от създаването на първата професионална водноспасителна команда във Варна. Организатори на събитието БЧК и Община Варна.\r\n***\r\nОт 11.30 часа на Южния плаж ще бъде направена демонстрация по водно спасяване и оказване помощ на пострадал. \r\n***\r\nОт 13.30 часа в централата на БСП на ул. „Македония” 33 - Проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 11.00 часа в конферентната зала на стадион „Ивайло”„Етър” ще даде пресконференция в понеделник по всички актуални въпроси, касаещи клуба. \r\n*** \r\nОт 18.30 часа в  Общински детски комплекс НЧ „Напредък 1911“ – Шемшево, представя годишен концерт на детска театрална трупа „Дионисий“ и балетно студио „Балетино“.  \r\n*** \r\nОт 20.00 часа в НЧ „Братя Грънчарови -2002“ / Летен театър/ ще започне Годишен концерт на съставите при НЧ „Братя Грънчарови-2002”.\r\n***\r\nОт 10.00 часа в Младежки център – Добрич ще се проведе Еко лято 2018 – спортни и занимателни игри, прожекции на филми, посещение на басейн.\r\n***\r\nВ Регионална библиотека „ Дора Габе“ ще бъде представена Пътуваща изложба „Книги, посоки, публики“ на Националната библиотека „Св. св. Кирил и Методий“ по повод 140 години от основаването й и Българското председателство на ЕС.\r\n***\r\nОт 18.30 часа на Сцена на пл. „Свобода“ ще се проведе Международен фестивал „Слънчева България“.\r\n***\r\nОт 17.00 часа в Регионална библиотека „Проф. Беню Цонев“ – Ловеч ще бъде открита гостуващата изложба на Националния литературен музей „В търсене на хармонията“ – разказ за жизнения и творчески път на писателя и учен Димитър Димов.\r\n***\r\nОт 15.00 часа в 204 в сградата на Общинска администрация Провадия ще се проведе встъпителна пресконференция по Проект BG16RFOP001-2.001-0025-C02 „Повишаване на енергийната ефективност в общинска образователна инфраструктура – ОДК Провадия“.\r\n***\r\nОт 09.00 часа в зала 10 на Окръжен съд ще се гледа делото срещу Венцеслав К., с повдигнато обвинение в това, че умишлено е умъртвил повече от едно лице, като убийството е извършено предумишлено, с особена жестокост и с користна цел.\r\n***\r\nОт 09.45 в зала в зала 1 на Апелативен съд ще се гледа делото срещу подсъдимия Надо Н., признат за виновен в това, че с товарен автомобил е осъществил контрабанда на 103 килограма хероин през ГКПП “Капитан Андреево“ в съучастие с Георги С. Делото е образувано по протест на Окръжна прокуратура - Хасково и жалби на подсъдимите срещу присъда на Окръжен съд – Хасково.\r\n***\r\nОт 10.30 часа в зала 2 на Окръжен съд ще се гледа делото срещу  Стефан И., обвинен в това, че е държал повече от три археологически обекта, които не са идентифицирани и регистрирани по съответния ред.\r\n***\r\nОт 10.30 часа ще се проведе редовната пресконференция в заседателната зала на Община Пловдив.\r\n***\r\nОт 11.00 часа във фоайето на Дома на културата ще бъде открита фотоизложбата „21 август 1968: Краят на Пражката пролет“.\r\n***\r\nОт 11.00 часа в Пета аудитория на МУ-Пловдив на бул. „Васил Априлов” 15А ще се проведе пресконференция, на която ще бъде представен Център за компетентност „Персонализирана иновативна медицина (ПЕРИМЕД)“, който започва работа в Пловдив.\r\n***\r\nОбщинските съветници от ГЕРБ в град Пловдив ще проведат приемни с гражданите, както следва: Даниела Дженева, от 17:00 до 18:00 часа в офиса на ГЕРБ в район „Южен”, ул.”Академик Петър Динеков”№ 1А; Спартак Николов I Вихър Захов, от 17:00 до 18:30 часа в офиса на ГЕРБ в район „Източен” на ул.”Коста Паница”№5; Вера Тоскова, от 16 до 18:00 часа в офиса на ГЕРБ в район „Тракия” в жк.”Тракия”бл.91; Александър Радев, от 17:30 до 19:00 часа в офиса на ГЕРБ в район „Централен” на ул.”Прага” № 2; Атанас Узунов, от 17:30 до 19:00 часа в офиса на ГЕРБ в район „Южен” на ул.”Академик Петър Динеков” №1А; Ели Гатева, от 16 до 18:00 часа в офиса на ГЕРБ в район „Тракия” в жк.”Тракия”бл.91.\r\n***\r\nНародните представители от  ГЕРБ-Пловдив ще проведат приемни с граждани от избирателния си район: Менда Стоянова, председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91; Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; инж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21; Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.\r\n***\r\nОт 15.30 часа в Зала 1 на Областна администрация Русе ще се проведе извънредно заседание на Постоянно действащата междуведомствена областна епизоотична комисия. Поводът са констатираните четири огнища на Африканска чума по свините в община Тулча, Румъния.\r\n***\r\nОт 09.30 часа в офиса на ГЕРБ в Сливен на адрес: ул. \"Цар Освободител\" № 17 общинските съветници от ГЕРБ - Сливен Георги Стоянов и Керанка Стамова ще проведат приемна за граждани. \r\n***\r\nВ 14.30 часа на пл. „Свобода”–Стар център ще бъде даден старт на велосипедното състезание „Обиколката на Смолян”, посветено на 58-ата годишнина от обявяването на обединения град Смолян. От 17.00  часа на площад „България“ – Амфитеатъра ще има концерт на Общинския духов оркестър. В 18.00 часа ще бъдат наградени победителите във  велосипедното състезание „Обиколката на Смолян”. От 18.30 часа започва празничния концерт, посветен на Обединения град. В него ще вземат участие танцьори, певци, изпълнители и гайдари от читалищата „Христо Ботев”,  „Балкански просветител”, „Орфееви гори” и „Кирил Маджаров”.\r\n***\r\nОт 18.00 часа в зала „Петър Стайков“ на Клуба на дейците на културата в Смолян ще бъде представена изложба на художника-маринист Ангелина Недин. \r\n***\r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои лятна детска академия - „Виртуални екскурзии по картата на България“: Най-старите дървета в България.\r\n***\r\nОт 10.00 часа в Пресклуб на БТА - Стара Загора ще се състои Пресконференция на Педагогическия факултет в Тракийския университет.\r\n***\r\nОт 18.00 часа в РБ „Захарий Княжески“ ще се състои Съвместна изложба „Напук на всички възможности“.\r\n***\r\nОт 19.00 часа в Драматичен театър бъде представена „Полет над кукувиче гнездо“,\r\nдраматизация Дейл Васерман, по романа на Кен Киси.\r\n***\r\nОт 14.00 часа в зала 203 на общината ще се проведе заседание на Консулативния съвет. \r\n***\r\nОт 11.00 часа пред Народно читалище „Зора – 1945“ ще бъде даден старт на строително-монтажните дейности за ремонт и реконструкция на ул. „Преслав“ в Ямбол. В официалната церемония по първа копка участие ще вземе кметът на Община Ямбол Георги Славов.", "date": "2018.06.17", "title": "Предстоящи събития в страната за 18 юни (Агенция „Фокус“)"}
{"url": "http://www.focus-news.net/news/2018/06/17/2535072/kathimerini-nova-demokratsiya-obyavi-za-den-na-srama-nedelyata-na-podpisvaneto-na-dogovora-mezhdu-gartsiya-i-makedoniya.html", "text": "Основната опозиционна партия в Гърция „Нова Демокрация“ разкритикува жестоко споразумението за разрешаване на спора за името, подписано в неделя от премиерите на Гърция и Македония Алексис Ципрас и Зоран Заев на брега на Преспанското езеро, пише електронното издание на гръцкия вестник Kathimerini.\r\nПартията излезе с изявление във връзка с подписването, в което се казва, че споразумението е изключително важно за гръцките национални интереси и с него се признават македонския език и идентичност.\r\n„Това е тъжен ден за Гърция, но също е и Ден на срама““ за премиера Алексис Ципрас и неговия коалиционен партньор Панос Каменос (председател на крайно-дясната партия „Независимите гърци“ (АНЕЛ) и министър на отбраната), заявиха от партията, като обвиниха правителството, че „обвързват Гърция със сделка, която създава свършени факти, които ще бъдат изключително трудни за отмяна в бъдеще“.\r\nДокато чуждестранните официални лица хвалеха договора на идиличния фон на Преспанското езеро, демонстранти изразиха несъгласието си със сделката в близкото селце Писодери. Тълпата издигна огромен плакат „Македония е гръцка“ и се опита да пробие полицейския кордон. Те бяха отблъснати от правозащитните органи със сълзотворен газ.\r\n„Докато Ципрас и (външния министър Никос) Коцияс празнуваха край Преспа сделката, която вреди на гръцките национални интереси, на полицията бе дадена заповед да покаже безпрецедентна бруталност и дори да изпрати в болница граждани, демонстриращи своята патриотична чувствителност“, написаха по случая от „Нова Демокрация“.\r\n„Правителството... изглежда не може да схване, че се противопоставя на огромното мнозинство от гърците“, продължава изявлението.\r\nСпоред последното проучване на общественото мнение, публикувано в събота, седем от десет гърци се противопоставят на името Северна Македония.\r\nСъгласно данните от анкетата, подкрепата за управляващата партия СИРИЗА (Коалиция на радикалната левица) в Северна Гърция се е сринала до под 10%.\r\nИзследването е показало още, че половината запитани искат предсрочни избори и че преднината на основната опозиционна партия „Нова Демокрация“ пред СИРИЗА е нараснала до 14,3%, от 10,3% през март.\r\nСпоред проучването, проведено в дните преди миналия вторник, хората, гласували за СИРИЗА на миналите парламентарни избори, сега оттеглят подкрепата си за управляващата партия, а младшият коалиционен  партньор „Независимите гърци“ (АНЕЛ) на Панос Каменос изглежда няма да може да мине бариерата от 3% и да влезе в следващия състав на народното събрание.\r\nПревод и редакция:", "date": "2018.06.17", "title": "Kathimerini: „Нова Демокрация“ обяви за „Ден на срама“, неделята на  подписването на договора между Гърция и Македония"}
{"url": "http://www.focus-news.net/news/2018/06/17/2535085/veliko-tarnovo-sindikatat-na-balgarskite-uchiteli-startira-kampaniya-obrazovanie-v-dobrota.html", "text": "Кампания „Образование в доброта” стартира Синдикатът на българските учители. Това съобщи за Радио „Фокус“ – Велико Търново Антоанета Андреева, председател на организацията във Велико Търново. Инициативата е естествено продължение на кампанията „Не на насилието над деца, ученици и учители“. „Нашият синдикат инициира тази кампания, тъй като ние, като общество, сме свидетели на нарастващата агресия в обществото. Тази агресия не подминава и българското училище. Ученици и учители стават жертва, както на физическа, така и на вербална агресия от различни места. Ние, като педагози, искаме да имаме един по-тесен контакт и с родителите, да ангажираме родителите в нашето ежедневие, в нашата пряка работа. Желанието ни е те да не бъдат странични наблюдатели на случващото се в българското училище, а чрез диалога с тях да възпитаваме онези християнски доброели в подрастващите, така че образованието да преминава в една среда на добронамереност, уважение, разбирателство и спокойствие“, обясни Антоанета Андреева. Тя посочи, че всяко едно училище само може да определя какви прояви да организира в рамките на кампанията за подобряване  на връзката учител – родител. „Тук е дадена абсолютна свобода на всяка една образователна институция сама да търси начините, чрез които да възпитава тази доброта в учениците, в родителите и в техните семейства“, допълни председателят на Синдиката за Велико Търново.\r\nНадежда КРЪСТЕВА", "date": "2018.06.17", "title": "Велико Търново: Синдикатът на българските учители стартира Кампания „Образование в доброта”"}
{"url": "http://www.focus-news.net/news/2018/06/17/2535087/sofiya-zadrastvane-se-e-obrazuvalo-i-v-dvete-posoki-na-bul-tsarigradsko-shose-v-rayona-na-4-ti-kilometar.html", "text": "Задръстване се е образувало и в двете посоки на бул. „Цариградско шосе“ в района на „4-ти километър“, предаде репортер на Агенция „Фокус“. Пътните настилки са хлъзгави.\r\n„Фокус“ призовава водачите да шофират със съобразена скорост и да спазват необходимата дистанция.", "date": "2018.06.17", "title": "София: Задръстване се е образувало и в двете посоки на бул. „Цариградско шосе“ в района на „4-ти километър“"}
{"url": "http://www.focus-news.net/news/2018/06/17/2535080/fokus-makedoniya-makedonskata-partiya-grom-shte-boykotira-referenduma-za-imeto-zashtoto-zaev-izlyazal-izvan-ramkite-na-darzhavniya-konsensus.html", "text": "„Всеки патриот, всеки честен граждани и всеки, който държи на достойнството си трябва да им покаже, че някои въпроси не заслужават отговор“, подчерта Стефчо Якимовски, председател на ГРОМ, на неделния протест против промяната на името на Македония в Битоля, предава скопското електронно издание „Фокус“.\r\nЯкимовски бе категоричен, че неговата партия ще бойкотира обявения референдум.\r\n„Въпросът на референдума не заслужава отговор и народа трябва да си гледа работата. Зоран Заев и Никола Димитров нямат мандат да преговарят за име – ерга омнес (за цялостна употреба), те могат да преговарят само за двойна формула. Това, което е направено, излиза извън рамките на държавния консенсус, което значи, че те трябва да отговарят пред институциите“, добави лидерът на ГРОМ.Агенция „Фокус“ припомня: \r\nПревод и редакция:", "date": "2018.06.17", "title": "„Фокус“ (Македония): Македонската партия ГРОМ ще бойкотира референдума за името, защото Заев излязъл извън рамките на държавния консенсус"}
{"url": "http://www.focus-news.net/news/2018/06/17/2535088/dimitar-nikolov-bezrabotitsata-v-burgas-e-1-razhdat-se-detsa-i-neprekasnato-stroim-gradini-no-ne-sme-privilegirovani-ot-borisov.html", "text": "Безработицата в Бургас е 1%, раждат се деца и непрекъснато строим градини, но не сме привилегировани от Борисов. Това каза Димитър Николов, кмет на Бургас, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“. Николов заяви позиции по следните теми: Лошите метеорологични условия и градските условия; Оценка на кабинет Борисов – 3, възможен вот на недоверие и отношенията в коалицията \r\nРазговорът с кмета на Бургас Димитър Николов се проведе по скайп, а първата тема, която засегнаха бе за метеорологичните условия в последните дни и многото проливни дъждове в страната. Беновска попита как седи въпросът с канализацията в морския град. Кметът отговори, че инцидентите и щетите са малко, няма много наводнени мазета и приземни етажи. Беновска помоли събеседника си за оценка на управлението на кабинет Борисов – 3, защото от БСП правят планове отново да внесат вот на недоверие. Николов определи управлението като изключително успешно, включително заради работата по Европредседателството и подписването на договора между Гърция и Македония, защото по думи на Зоран Заев договорът с България е бил голяма мотивация за провеждане на реформи в Македония. Кметът на Бургас каза, че Европредседателството е надхвърлило скромните очаквания на обществото. Водещата обясни, че опозицията БСП, заедно с президента Радев критикуват политиката на премиера във външно и вътрешнополитически план, а и напоследък се чува и възможността за предсрочни парламентарни избори. Николов смята, че всички тези усилия от опозицията са израз на желание за влизане в управлението, защото отдавна се търси тема, която да даде повод за вот на недоверие. Кметът на Бургас определи отношенията в управляващата коалиция като изключително стабилни, работата по реформите тече, а комуникацията е сериозна и в голяма степен открита пред обществото. Акциите против шум в курортите; Предложенията на Ангелкова и Симеонов; Моралът срещу икономиката в туризма \r\nБеновска припомни, че министърът на туризма Ангелкова е упреквана от вицепремиера Симеонов, който се занимава с шума по черноморските курорти около Бургас, и попита кмета на морския град какво се случва по този въпрос. Николов отговори, че миналогодишният летен сезон не е бил достатъчен, за да се реши проблемът с прекомерния шум и подадените жалби и именно заради това Симеонов и Обединените патриоти са внесли поправките в закона, които са на етап обществено обсъждане. Кметът на Бургас уточни, че искането на министър Ангелкова е водещите черноморски курорти да бъдат в отделна група и да има „по-преференциални отношения към нивата на шум и късните часове на нощта“, а в останалите курорти и градове, в които туризмът не е главният поминък на жителите, да се спазват нормите за шум, но не е ясно дали това предложение ще бъде допуснато. Николов обясни, че исканията на Симеонов са за контрол, когато действително има оплаквания и нарушения, което според него облекчава местната власт, защото след получаване на сигнал полицията ще е реагиращият орган с пълни правомощия. Беновска попита кмета дали според него трябва шумът, алкохолният и секс туризмът да бъдат ограничени в курортите и по-конкретно Слънчев бряг. Николов отговори, че е необходим регламент, защото когато има правила може да се прилага контрол, а нарушителите ще бъдат санкционирани. Водещата поясни, че става въпрос и за морал. Тя допълни въпроса си и от гледна точка на икономиката – ще се намали ли притокът на туристи, ако се въведат правилата на Симеонов. Николов каза, че няма отговор на въпроса, защото не касае до такава степен Бургас и територията на града, а по-скоро се отнася за курортите и местата, на които увеселителните заведения са в близост до жилищни сгради и не е обезшумено, а това води до конфликт между живеещи там и празнуващи за кратко там. Призове и успехи на град Бургас; Новите пътни отсечки към курортите \r\nВодещата попита колко са престижните призове на Бургас, откакто събеседникът ѝ е кмет на града. Николов сподели, че призовете за „най-добър град за живеене“ са 4 на брой, а наградите за други инициативи и добри практики са много, но са скромни и най-вече гледат да си изпълняват ангажиментите така, че гражданите да бъдат доволни от резултата. „До колко критериалната система, която Вие изпълнявате, е плод не само на Вашите усилия, а и на съвместното партньорство с всички останали служби и институции в града, и с избирателите?“ попита Беновска. Кметът на Бургас отговори, че успехите са видими и категорични за хората, когато са постигнати в екип, защото той не се смята за самостоятелен бегач на дълги разстояния и не взима решения без да се консултира. Кметът сподели, че разчита на подкрепата на всички служби и личности, които имат ангажименти по управлението на града. Беновска припомни, че в петък Борисов е откривал нови пътни отсечки и обекти и попита събеседника си дали кметовете на ГЕРБ, включително и той, са облагодетелствани и са любимци на премиера. Николов обясни, че проектите, които се изпълняват, са валидни за кандидатстване на всички кметове за областните градове, средствата на Бургас не са повече от тези на останалите градове и всеки има възможност по коя оперативна програма ще концентрира усилия за решаване на проблеми, а последното идване на премиера е било по повод пускането на четирилентовата отсечка между Поморие и Ахелой. Кметът подчерта, че участъкът е изключително натоварен и е известен с голям брой тежки катастрофи със смъртни случаи. Той поясни, че липсата на четирилентова връзка е изнервяла туристите, както и работещите в комплексите между Бургас и Слънчев бряг, а това е проблем от 10 години, който е бил поеман от различни правителства, народни представители, но именно Борисов е удържал на думата си. Отсечката работи вече втори ден и се очаква изграждането на последната дъга между Бургас и Поморие. Николов сподели, че министерството на регионалното развитие и Агенция „Пътна инфраструктура“, местната власт в Бургас, Поморие и Несебър са работили в екип, а усмивките и доволните коментарите на минаващите по пътя са доказателство за одобрението им. Предстоящи местни избори; Индустриалната зона на Бургас; Дуалното и професионалното образование в града \r\nБеновска припомни, че догодина предстоят местни избори. Водещата попита какви са шансовете на кмета Николов да бъде преизбран и какви са задачите, които са планирани за този мандат и предстоят да бъдат свършени. Кметът на Бургас отговори, че няма яснота дали ще се кандидатира и каква ще е оценката на гражданите за сегашния мандат. Предстоящите задачи са свързани с региона и трябва да бъдат решени – например изграждането на новия здравен факултет към държавния университет в Бургас. Николов обясни, че основният инвеститор е Община Бургас, който е вложил до момента 5 милиона лева в изграждането на факултета. Водещата попита за развитието на бургаската индустриална зона и дуалното и професионалното образование, които са взаимосвързани процеси. Кметът на морския град обясни, че индустриалната зона е почти на финала на първия етап и това дава самочувствието да се започне изграждането на втората фаза в южната част на града. Той обясни, че сега стартира и изграждането на довеждаща инфраструктура, както и на новата индустриална зона, която ще изгради на базата на старото военно летище в Равнец. По повод дуалното и професионалното образованието Николов каза, че за 7 поредна година Община Бургас си партнира с университета в Дегендорф, Германия и деца от Бургас се записват за 1-годишно обучение и работа, трупайки езиков и практически опит в машино и автомобилостроителни предприятия, болници, хотели и други индустриални фирми. Беновска попита дали няма да избягат от България. Кметът на Бургас отговори, че всеки е свободен жител на ЕС, една част се връщат в страната, други остават там и се задомяват, но свободата им е дадена, за да се образоват и прилагат своите знания. Безработицата и раждаемостта в града \r\nБеновска попита каква е безработицата в града и каква е раждаемостта. Кметът на Бургас отговори, че безработните са 1% от жителите, а градът се нуждае от много хора в туризма и в индустрията и се опитва да привлича работници от близките държави. Около 5-6 хиляди са работниците от Украйна, Беларус и Молдова, но това не е достатъчно за търсенето. Относно раждаемостта Николов каза, че се смъртността и раждаемостта са балансирани в града, но работят по привличането на млади семейства от съседните региони и области и това дава възможност за растеж. Кметът подчерта, че всяка година се строят детски градини, но те никога не са достатъчни и остават неприети деца, заради които ще се увеличи бройката за прием в групите. Николов отбеляза, че недостатъчното места в детските градини и яслите е тест за перспективността на града. Построено е едно ново училище и още две се изграждат в момента, които трябва да отворят тази или следващата година. Финални мисли за Световното по футбол и пожелание за българите \r\nБеновска попита дали с премиера са гледали петъчния мач от Световното. Николов отговори, че Борисов обича футбола, но не са го гледали заедно. За финал водещата попита какво трябва да е веруюто на българина, за да вървят нещата по-добре. Кметът на Бургас каза, че хората трябва да са по-оптимистични, да се радват на чуждите успехи, да уважават, да се учат от грешките, да прощават и да вярват в собствените си качества и способности. Беновска пожела същото на събеседника си и каза, че го очаква в студиото следващия път\r\nТака приключи разговорът между Димитър Николов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 17-ти юни 2018-та година.", "date": "2018.06.17", "title": "Димитър Николов: Безработицата в Бургас е 1%, раждат се деца и непрекъснато строим градини, но не сме привилегировани от Борисов"}
{"url": "http://www.focus-news.net/news/2018/06/17/2535090/pazardzhik-zapochna-lyatnata-programa-za-detsa-v-regionalna-biblioteka-n-furnadzhiev.html", "text": "В Детски отдел в Регионална библиотека „Н.Фурнаджиев” започна програмата „Лято в библиотеката, съобщиха за Радио „Фокус“ – Пазарджик от библиотеката. На първата изява гостува пазарджишката актриса Хари Терзиева. Тя увлекателно прочете на гостите ни от Общински детски комплекс приказката  „Червената шапчица”, след което им показа как да направят драматизация по нея. Тъй като децата бяха много въодушевени, пожелаха да прочетат и изиграят още една приказка-„ Дядо вади ряпа”. В ролята на четци влязоха самите деца, които разиграха сценките от творбата на Ран Босилек.", "date": "2018.06.17", "title": "Пазарджик: Започна лятната програма за деца в Регионална библиотека „Н. Фурнаджиев”"}
{"url": "http://www.focus-news.net/news/2018/06/17/2535084/kyustendil-poroynite-dazhdove-razrushiha-tsyala-ulitsa-sas-stalbi-v-dupnitsa.html", "text": "В Дупница проливните дъждове от последните два дни разрушиха улица \"Родопи\" със стълби. Водата и камъните буквално са заровили кола, паркирана там, съобщава Нова телевизия.\r\nВалежите доведоха до тежки щети, след като довлякоха земна маса и камъни, унищожавайки почти напълно стълбището, което води до съседните улици.\r\nХората се опасяват, че щетите за тях може да бъдат и още по-големи, ако проблемът не бъде решен бързо, тъй като земна маса вече навлиза и в дворовете им. Според хората не само обилният дъжд е виновен за разрушената улица. Имало и ремонт на ВиК, след който в средата на масивните стълбите бил положен водопровод. След това го заровили само с баластра.\r\nОт общината са обяснили, че отговорно е ВиК дружеството. От там на свой ред са заявили, че са си свършили работата - поставили са нов водопровод и са го заровили. За асфалтиране тепърва ще се избира изпълнител с обществена поръчка. След дъжда обаче за основен ремонт и асфалтиране са не само стълбите, но и цялата улица „Родопи”.", "date": "2018.06.17", "title": "Кюстендил: Поройните дъждове разрушиха цяла улица със стълби в Дупница"}
{"url": "http://www.focus-news.net/news/2018/06/17/2535107/ivan-aleksiev-kmet-na-obshtina-pomorie-48-sluzhiteli-ot-vatreshnostta-na-stranata-shte-bdyat-za-sigurnostta-v-pomorie-po-vreme-na-sezona.html", "text": "48 служители от вътрешността на страната ще бдят за сигурността в Поморие по време на сезона. Това каза за Радио „Фокус“ – Бургас Иван Алексиев, кмет на Община Поморие.\r\nПо думите му сред тях има и служители на КАТ, „Вътрешен ред и сигурност“ и „Охранителна дейност“. По думите му, тъй като градът не е голям не е проблем служителите да го обхождат пеша. „Това ще се прави по главната улица, по крайбрежния булевард, по крайбрежната алея, в новия квартал на града, който стана много населен и с предимно руски граждани“, каза още Алексиев.\r\nПо думите му най-честите престъпления са от битов характер.\r\n„Нямаме тежки престъпления, предимно кражби на пари, на злато и накити от апартаменти и частни квартири. Обикновено това се случва, когато туристът е отишъл на плажа, оставил е парите и бижутата си на нощното шкафче, често и вратите на терасите са отворени, за да се проветрява.  През сезона има много хора и на никого не му прави впечатление, че някой непознат ще влезе в сградата“, допълни кметът на Поморие.\r\nВеселина НИКОЛОВА", "date": "2018.06.17", "title": "Иван Алексиев, кмет на Община Поморие: 48 служители от вътрешността на страната ще бдят за сигурността в Поморие по време на сезона"}
{"url": "http://www.focus-news.net/news/2018/06/17/2535108/washington-examiner-dzhared-kashnar-e-bil-chast-ot-usiliyata-da-se-ustanovi-taen-kanal-za-pregovorite-mezhdu-sasht-i-severna-koreya.html", "text": "Правителството на Северна Корея е използвало американски бизнесмен в усилията си да установи таен канал с администрацията на Доналд Тръмп през старшия съветник на Белия дом и зет на Тръмп Джаред Къшнър, пише американското електронно издание Washington Examiner.\r\nУсилията са били положени през лятото на 2017 година.\r\nГабриел Шулце, финансист който живее в Сингапур и има връзки със Северна Корея, се е свързал с Къшнър със съобщение, в което казва че висш представител на Северна Корея желае да разговаря за организирането на евентуална среща между лидера Ким Чен-ун и президента Доналд Тръмп.\r\nКъшнър е насочил Шулце към тогавашния директор на ЦРУ Майк Помпео – не към тогавашния държавен секретар Рекс Тилърсън. Впоследствие Помпео замени Тилърсън като първи дипломат на САЩ, след като Тръмп го уволни през март тази година.\r\nМайк Помпео се е срещнал с представителите на Северна Корея, което даде възможност за впоследствие стеклите се събития, които доведоха до историческата среща между Доналд Тръмп и Ким Чен-ун в Сингапур на 12 юни.\r\nОт Белия дом и ЦРУ отказаха да коментират, а Шулце заяви пред вестник „Times“: „Не обсъждам характера на своите бизнес или лични отношения“. Йонислав Дочев", "date": "2018.06.17", "title": "Washington Examiner: Джаред Къшнър е бил част от усилията да се установи таен канал за преговорите между САЩ и Северна Корея"}
{"url": "http://www.focus-news.net/news/2018/06/17/2535086/generalniyat-sekretar-na-komunisticheskata-partiya-na-gartsiya-sporazumenieto-mezhdu-gartsiya-i-makedoniya-e-produkt-na-interventsiyata-na-nato-i-es.html", "text": "Генералният секретар на Комунистическата партия на Гърция (ККЕ) Димитрис Куцумбас заяви в интервю пред гръцкия вестник Ethnos, че споразумението между Гърция и БЮРМ (Бивша югославска република Македония) е резултат от явната интервенция на НАТО и ЕС, предава гръцката информационна агенция АНА-МПА.\r\n„Единственото, което успяха да направят Алексис Ципрас и неговото правителство е дадат референция за присъединяване към ЕС и НАТО на БЮРМ. Споразумението е продукт на явната интервенция на тези две сили, която цели да завърши евроатлантическата интеграция на Западните Балкани“, заяви Куцумбас.\r\nГенералният секретар на ККЕ обясни, че „целият процес е фокусиран върху името на съседната държава, докато множество ключови въпроси не само не са разрешени, но и са усложнени с приемането, от страна на гръцкото правителство, на исторически невежата позиция за съществуването на „македонска нация“ и „македонски език“, които са основите на иредентизма. Следователно, това е споразумение, което не може да даде разрешение нито в интерес на гръцкия народ, нито в интерес на народа на съседната страна и народите от региона, като цяло“.\r\nПревод и редакция:", "date": "2018.06.17", "title": "Генералният секретар на Комунистическата партия на Гърция: Споразумението между Гърция и Македония е продукт на интервенцията на НАТО и ЕС"}
{"url": "http://www.focus-news.net/news/2018/06/17/2535109/sofiya-mazh-e-napadnal-s-nozh-ohranitel-na-magazin-v-mol-na-bul-sitnyakovo.html", "text": "Мъж е нападнал с нож охранител на магазин в мол на бул. \"Ситняково\", съобщава очевидец в група в социалната мрежа \"Фейсбук\". Мъжът е нападнал охранителя, тъй като е поискал да провери багажа му заради включена аларма на магазин в търговския център. Охранителят не е пострадал. Няма информация дали мъжът е бил задържан.", "date": "2018.06.17", "title": "София: Мъж е нападнал с нож охранител на магазин в мол на бул. \"Ситняково\""}
{"url": "http://www.focus-news.net/news/2018/06/17/2535110/vili-tsekov-bchk-varna-udavyaniyata-vav-vodoemite-v-pati-nadvishavat-tezi-v-moreto.html", "text": "Проблематиката „водно спасяване“ е много значима за областите на страната, защото във вътрешните водоеми, по статистика, удавянията в пъти надвишават средностатистическата бройка на удавянията по морето. Това заяви за Радио „Фокус“ – Варна Вили Цеков, председател на дружеството на специалистите по Водно спасяване във Варна към БЧК и член на Националната комисия по Водно спасяване. „Вътрешните неохраняеми водоеми са потенциална опасност, която дебне и деца и възрастни. Много често, при такива случаи, хората питат къде е Българският червен кръст, на което може да се отговори, че той е орган, който създава превенции и се опитва по всякакъв начин разпространи информация за опасностите, които дебнат около водните площи“, обясни той. Вили Цеков допълни, че БЧК – Варна е изготвил брошура, която се разпространява вече 5-6 години в училищата с информация за най-елементарните начини, как да окажеш помощ на себе си и на друг човек. Изготвена е и брошура с разяснения и за чуждестранни граждани на 6 езика, защото хората идват напълно неподготвени за морето. „Там, където има вода – има и забавление, но не винаги е така, ако човек не е подготвен да се справи с опасността, ако възникне такава“, каза още Вили Цеков.\r\nМилена СТОЕВА", "date": "2018.06.17", "title": "Вили Цеков, БЧК-Варна: Удавянията във водоемите в пъти надвишават тези в морето"}
{"url": "http://www.focus-news.net/news/2018/06/17/2535112/veliko-tarnovo-initsiativata-pomoshtnik-na-bibliotekarkata-prez-letnite-mesetsi-startira-v-chitalishte-nadezhda-1869-v-grada.html", "text": "Инициативата „Помощник на библиотекарката през летните месеци‘‘стартира в Читалище „Надежда 1869“ във Велико Търново за втора поредна година. Това каза за Радио „Фокус“ – Велико Търново библиотекарят Бисера Дживодерова. Тя посочи, че в нея могат да се включат деца на възраст от 5 до 8 клас. През летните месеци те ще подреждат книжки, ще зачисляват и отчисляват книги, ще пишат фишове и ще майсторят книгоразпределители. В програмата са предвидени и литературни и езикови игри. Децата ще правят театър и сценарий за представяне на нови книги.\r\nБисера Дживодерова припомни, че миналата година в инициативата „Помощник на библиотекарката през летните месеци‘‘ са се включили около 20 деца. Част от тях са посещавали библиотеката при читалището всеки ден, а други инцидентно, но една група са продължили да идват през цялата година, всяка седмица, за да си вземат книга.\r\nНадежда КРЪСТЕВА", "date": "2018.06.17", "title": "Велико Търново: Инициативата „Помощник на библиотекарката през летните месеци‘‘ стартира в Читалище „Надежда 1869“ в града"}
{"url": "http://www.focus-news.net/news/2018/06/17/2535106/syuzan-rays-bivsh-savetnik-po-natsionalnata-sigurnost-na-barak-obama-kim-chen-un-beshe-pobeditelyat-ot-sreshtata-s-donald-tramp.html", "text": "Сюзан Райс, бивш съветник по националната сигурност от периода на бившия американски президент Барак Обама, заяви в неделя, че вярва че срещата на върха между президента Доналд Тръмп и лидера на Северна Корея Ким Чен-ун е била по-голям успех за Северна Корея, пише американското електронно издание The Hill.\r\n„Ким се ангажира към много по-малко, отколкото баща си и дядо си. Той получи обещание за еднакъв обширен ангажимент към сигурността си от САЩ, което беше много неясно“, заяви Райс пред американската телевизия CNN.\r\n„Но това, което той наистина получи, беше възможността, за първи път, да бъде на международната сцена като равен с президента на САЩ и всичките украшения и флагове бяха нагласени с цел да го направят да изглежда като равен – нещо, което баща му и дядо му се опитваха да постигнат с години и не успяха“, продължи тя.\r\nСпоред Райс, обещанието на Тръмп да прекрати военните учения с Южна Корея е било победа за Ким Чен-ун. Йонислав Дочев", "date": "2018.06.17", "title": "Сюзан Райс, бивш съветник по националната сигурност на Барак Обама: Ким Чен-ун беше победителят от срещата с Доналд Тръмп"}
{"url": "http://www.focus-news.net/news/2018/06/17/2535089/alsat-m-makedoniya-albanskite-partii-v-makedoniya-privetstvaha-podpisvaneto-na-dogovora-za-imeto.html", "text": "Албанските партии в Македония приветстваха подписването на договора за разрешаване на спра за името между Атина и Скопие в неделя край Преспанското езеро. От ДСИ (Демократически съюз за интеграция) заявиха, че споразумението сбъдва съня на Македония за интеграция в НАТО и ЕС, предава излъчващият на албански скопски телевизионен канал „Алсат – М“.\r\n„Напълно заслужаваме дата за започване на преговори на срещата на върха на Европейския съюз в края на този месец, както и покана за членство в НАТО на срещата на върха през юли, която ще се състои в Брюксел. Най-тежката част от целия този процес ще бъде приемането на договора в парламента, както и провеждането на успешен референдум. Всеки опит за осуетяване на този процес ще се сблъска със силна реакция от коалиционните партньори, които са обвързани и от нас – ДСИ и СДСМ (Социалдемократически съюз на Македония), за да имаме успех с този договор. Опозицията трябва да бъде присъединена към евроатлантическия път на Македония и да не се опитва да попречи на осъществяването на аспирациите на гражданите“, заяви Артан Груби от ДСИ.\r\nОпозиционната „Алиансът за албанците“ също подкрепи договора за името. Флакрон Беджети заяви, че ръководството ще анализира детайлите и ще възприеме позиция за евентуални забележки.\r\n„Когато анализираме детайлите на договора, органите на партията, включително ръководството и политическата академия на фракцията ще дадат по-детайлно обяснение за евентуалните забележки, но ние оценяваме подписването на този договор като позитивна стъпка и насърчаваме страните да продължат с прилагането“, заяви Беджети.\r\nПодкрепа за договора даде и Движението Беса на Африм Гаши, което е част от изпълнителната власт. В съобщението на партията се казва, че „дори, като албанци, да можехме да направиме прецизирания на определени места от договора, отнасящи се до етническата и езиковата идентичност на страната, когато се има предвид, че този договор е стъпка към членство в НАТО и започване на преговори с ЕС, може би, това трябва да бъде нашият компромис“.\r\nПревод и редакция:", "date": "2018.06.17", "title": "„Алсат – М“ (Македония): Албанските партии в Македония приветстваха подписването на договора за името"}
{"url": "http://www.focus-news.net/news/2018/06/17/2535114/makfaks-makedoniya-kamani-i-fakli-kam-politseyskiya-kordon-na-protestite-pred-parlamenta-v-skopie.html", "text": "Пред сградата на македонския парламент в Скопие се провежда протест срещу договора за името, който беше подписан с Гърция в неделя, предава македонската информационна агенция „Макфакс“.\r\nСъбралите се пред парламента граждани скандират „Не си даваме името“ и пеят патриотични песни, а част от тях са замерили полицейския кордон с камъни и факли.\r\nПротестът е бил организиран чрез социалните мрежи. Йонислав Дочев", "date": "2018.06.17", "title": "„Макфакс“ (Македония): Камъни и факли към полицейския кордон на протестите пред парламента в Скопие"}
{"url": "http://www.focus-news.net/news/2018/06/17/2535111/sporat-za-imeto-mezhdu-gartsiya-i-makedoniya-e-razreshen-ili-ne-savsemi-obzor.html", "text": "Външните министри на Македония и на Гърция Никола Димитров и Никос Коцияс, заедно с посредника на ООН Матю Нимиц в неделя сутринта, край брега на Преспанското езеро и в присъствието на висши представители на международната общност, поставиха своите подписи под договора между двете страни за решаване на спора за името, който предвижда преименуване на Република Македония като Република Северна Македония, като това име ще се използва и за вътрешните, и за международните отношения на страната. Министър-председателите Зоран Заев и Алексис Ципрас присъстваха на подписването в гръцкото село Нивици. След това делегациите на двете страни преминаха македонската страна на границата в Отешево, където се състоя празничен обяд. На церемонията присъстваха също така и Върховният представител на ЕС за външната политика и политиката за сигурност Федерика Могерини и европейският комисар по политиката на добросъседство и разширение Йоханес Хан.\r\nПодкрепата си за договора изразиха множество международни фактори и съпротивата срещу него е концентрирана изключително вътре в двете страни.\r\nСпорът за името възниква още през 1991 година – с появата на Бившата югославска република Македония (БЮРМ) на картата на света, след разпадането на Югославия. Според гръцката страна, името и конституцията на новата балканска страна представлява териториална претенция към елинската провинция със същото име, както и претенция за връзки с античната държава Македония и античната гръцка култура. Тогава Македония не e приета в състава на ООН и други международни организации, докато през 1993 година не се съгласява да влезе там под името БЮРМ, което се явява временен компромис, докато не бъде разрешен спорът за името между двете страни. \r\nПрез 2008-та година Гърция става причина НАТО да не започне преговори за присъединяване с БЮРМ, като от Алианса посочват като причина неразрешения спор.\r\nПрез 2006-та година на власт в Македония идва ВМРО-ДПМНЕ начело с премиера Никола Груевски, която провежда политика на „Антиквизация“ на бившата югорепублика, в резултат от което в центъра на Скопие са издигнати редица паметници, свидетелстващи за античния произход на съвременната македонска държава, сред които огромната статуя на Александър Македонски, а освен това редица географски имена и имена на улици, площади, магистрали и летището са променени съобразно новата идеология на Скопие. В периода на управление на Никола Груевски преговорите за името не отбелязват прогрес.\r\nРазговорите започват да се придвижват с голяма скорост напред след последователните загуби на ВМРО-ДПМНЕ на парламентарните и местните избори в Македония през 2017 година и идването на власт на коалицията СДСМ (Социалдемократически съюз на Македония) – ДСИ (етническия албански Демократически съюз за интеграция) с премиер Зоран Заев. \r\nОт близо една година премиерите Заев и Ципрас и външните министри Никола Димитров и Никос Коцияс проведоха десетки срещи помежду си с и без посредничеството на ООН в лицето на медиатора Матю Нимиц. Разговаряха стотици пъти и се виждаха лице в лице в Ню Йорк, Виена, София, Охрид, Сунио (до Атина), Давос и други. Основните различия бяха за самото име (дали да е комбинирано и да съдържа термина „Македония“, дали то да е за цялостна употреба (вътрешна и външна) и дали Македония трябва да направи промени в своята конституция, за да отстрани текстовете, в които Атина вижда иредентизъм. \r\nВ последния месец разговорите бяха ускорени покрай категоричните искания на САЩ и ЕС да се постигне решение преди форума на върха на ЕС в края на юни и срещата на високо равнище на НАТО на 11 юли. През последната седмица медиите в двете страни всеки ден чакаха да се проведе ключовият телефонен разговор между Заев и Ципрас, на който да бъде постигната окончателна договорка за разрешаване на 27-годишния спор за името на Македония. В крайна сметка в понеделник и вторник (11 и 12 юни) въпросните разговори се осъществиха и действително двамата премиери стигнаха до договор, който бе окончателно потвърден с подписването му на 17 юни, неделя.\r\nВ началото на следващата седмица, както информират от македонското правителство, на заседание на Министерски съвет трябва да бъде одобрено споразумението за името между Македония и Гърция и изпратено за разглеждане в парламента на страната, където то трябва да бъде ратифицирано.\r\nСлед ратификацията, договорът трябва да бъде подписан от президента на Македония Георги Иванов, който вече обяви, че няма намерение да го подкрепи.\r\nСлед като бъде разгледан в парламента, Законът за ратификация трябва да бъде приет с обикновено мнозинство – болшинството от присъстващите депутати, което означава, че той може да бъде приет с гласовете на 31 народни представители при минимален кворум от 61 души.\r\nСлед това договорът ще бъде изпратен до президента Иванов, който има срок от седем дни да го подпише или да наложи вето, което най-вероятно ще се случи. След връщането на споразумението обратно в парламента, то трябва да бъде гласувано повторно, но този път с абсолютно мнозинство – 61 депутати от 120-местния парламент. В този случай договорът ще бъде изпратен отново до държавния глава, който според Конституцията е длъжен да го подпише, но, както бе демонстрирано при приемането на Закона за употреба на езиците, Иванов може да наложи „джобно вето“, с други думи, просто да не го подписва и така той не може да бъде публикуван в Държавен вестник.\r\nПрилагането на договора ще се случва поетапно и той ще влезе в сила едва, след като двете страни го приложат съгласно вътрешните процедури. Ако някоя от двете страни не приложи договора, това означава, че той няма да важи.\r\nПоследната дума за договореното ще имат македонските граждани на референдума, който трябва да се състои през септември или октомври.\r\nПоследният етап от целия процес е ратифицирането на споразумението от гръцкия парламент, след като Македония вече е изпълнила всички поети ангажименти.\r\nПодписването на договора беше възприето по крайно противоположен начин от политическите сили и обществото в Македония. \r\nТвърдо „за“ споразумението се обявиха етническите албански партии, независимо от това, дали са в правителството или в опозиция, които са твърди привърженици на евроатлантическата ориентация на страната и виждат в „дългоочаквания договор... сбъдване на нашия сън за цялостна интеграция на Македония в ЕС и НАТО“, както заяви председателят на ДСИ (Демократическия съюз за интеграция), част от коалиционното правителство на страната, Али Ахмети. \r\nОпозиционната „Алиансът за албанците“ също подкрепи договора за името. Флакрон Беджети заяви, че ръководството ще анализира детайлите и ще възприеме позиция за евентуални забележки.\r\nПодкрепа за договора даде и Движението Беса на Африм Гаши, което е част от изпълнителната власт. В съобщението на партията се казва, че „дори, като албанци, да можехме да направим прецизирания на определени места от договора, отнасящи се до етническата и езиковата идентичност на страната, когато се има предвид, че този договор е стъпка към членство в НАТО и започване на преговори с ЕС, може би, това трябва да бъде нашият компромис“.\r\nДонякъде изненадващо, подкрепата си за сделката даде и Таки Фити, председателят на Македонската академия на науките и изкуствата, който по-рано, в хода на преговорите, на няколко пъти се изказа против нея. Той обоснова позицията си с това, че „всички ние трябва да изпием горчивото хапче, защото не е лесно да се промени името, но, в края на краищата, ние знаем какво искаме и знаем по кой път трябва да вървим. Не можем да останем в тази ситуация – след 27 години в борба за евроатлантическа интеграция, не може и няма алтернативна перспектива, извън ЕС“.\r\nОсновната опозиционна партия в Македония ВМРО-ДПМНЕ организира протестен марш срещу договора в град Битоля, на който се събраха около 20 хиляди привърженици на фракцията, която в същия ден отбеляза 28-ата годишнина от основаването си.\r\nПредседателят на партията Християн Мицковски изнесе пространна реч пред демонстрантите, в която отново потвърди, че ВМРО-ДПМНЕ ще се бори с всички демократични средства срещу споразумението и обяви, че целта пред фракцията е „Заев да падне, за да се издигне Македония“. Според неговите думи, това, което се случи в неделя е срамна капитулация на Македония. Той бе категоричен, че е готов да даде живота си, но няма да признае договора за името с Гърция. Мицковски обяви, че предстои „Лято за Македония“, през което той и представителите на партията ще обикалят страната и ще разговарят с гражданите й за споразумението.\r\nКъм демонстрацията се присъедини и партия ГРОМ (Гражданска опция за Македония), чийто председател Стефчо Якимовски заяви:\r\nСпоред последното проучване на общественото мнение на агенция Marc, 68,3% от гърците не одобряват споразумението между Атина и Скопие за разрешаване на спора за името.\r\nСъгласно данните от анкетата, подкрепата за управляващата партия СИРИЗА (Коалиция на радикалната левица) в Северна Гърция се е сринала до под 10%.\r\nИзследването е показало още, че половината запитани искат предсрочни избори и че преднината на основната опозиционна партия „Нова Демокрация“ пред СИРИЗА е нараснала до 14,3%, от 10,3% през март, а коалиционният партньор на лявата партия АНЕЛ едва ли ще премине бариерата от 3% на следващия вот.\r\nДокато македонската и гръцката делегация подписваха споразумението за името между двете страни, около пет хиляди души в село Писодерис, намиращо се на около 40 километра от  Псарадес (Нивици), където се проведе церемонията по подписването, взеха участие в протеста за „защита на гръцкия характер на Македония“. Тълпата издигна огромен плакат „Македония е гръцка“ и се опита да пробие полицейския кордон.\r\nСъгласно информацията, демонстрантите са нападнали полицията с дървета и камъни, а органите на реда са отговорили със сълзотворен газ и са разпръснали митинга.\r\nТова беше предшествано от сблъсъци пред гръцкия парламент в Атина, където в събота вечерта се гласува вот на недоверие срещу правителството на СИРИЗА и „Независимите гърци“ (АНЕЛ), което обаче оцеля, след като председателят на младшия коалиционен партньор Панос Каменос, който е и министър на отбраната, реши да не се оттегля от изпълнителната власт, въпреки че не подкрепя присъствието на термина „Македония“ в новото име на БЮРМ.\r\nТова предизвика влиятелният отговорник за външната политика на основната опозиционна партия „Нова Демокрация“ Йоргос Кумуцакос да обяви: „На Преспа се подписа политическият край на политика, който даде всичко, наистина абсолютно всичко, за министерското кресло. От днес, Панос Каменос и „Независимите гърци“ имат само минало, малко настояще и никакво бъдеще“, както написа той в „Туитър“.\r\n„Това е тъжен ден за Гърция, но също е и Ден на срама““ за премиера Алексис Ципрас и неговия коалиционен партньор Панос Каменос, заявиха от партията, като обвиниха правителството, че „обвързват Гърция със сделка, която създава свършени факти, които ще бъдат изключително трудни за отмяна в бъдеще“.\r\n„Докато Ципрас и (външния министър Никос) Коцияс празнуваха край Преспа сделката, която вреди на гръцките национални интереси, на полицията бе дадена заповед да покаже безпрецедентна бруталност и дори да изпрати в болница граждани, демонстриращи своята патриотична чувствителност“, написаха по случая от „Нова Демокрация“.\r\n„Правителството... изглежда не може да схване, че се противопоставя на огромното мнозинство от гърците“, продължава изявлението.\r\nОще в петък от лявоцентристкото „Движение за промяна“ обявиха, че също няма да гласуват за договора и по този начин отнеха и последната надежда на Ципрас и СИРИЗА за парламентарна подкрепа за споразумението. \r\nСрещу договора се обяви и ККЕ (Комунистическата партия на Гърция), чийто генерален секретар Димитрис Куцумбас обясни, че „целият процес е фокусиран върху името на съседната държава, докато множество ключови въпроси не само не са разрешени, но и са усложнени с приемането, от страна на гръцкото правителство, на исторически невежата позиция за съществуването на „македонска нация“ и „македонски език“, които са основите на иредентизма. Следователно, това е споразумение, което не може да даде разрешение нито в интерес на гръцкия народ, нито в интерес на народа на съседната страна и народите от региона, като цяло“.\r\nОт екстремно-дясната „Златна зора“ не само, че не подкрепиха Ципрас, но дори един от техните депутати предложи армията да вземе властта в Гърция и да отстрани правителството на „Коалицията на радикалната левица“, което предизвика изключването му от фракцията.\r\nРедакция:", "date": "2018.06.17", "title": "Спорът за името между Гърция и Македония е разрешен... или не съвсем? (ОБЗОР)"}
{"url": "http://www.focus-news.net/news/2018/06/17/2535113/a1-on-makedoniya-harvatiya-privetstva-dogovora-mezhdu-makedoniya-i-gartsiya.html", "text": "Хърватия приветства договора за името между Македония и Гърция и очаква започването на преговори за членство на Македония в Европейския съюз, предава македонското електронно издание A1 On.\r\n„Министерството на външните работи приветства договора за името между Република Македония и Гърция. Хърватия очаква Македония да започне преговори за членство в Европейския съюз и да стане членка на НАТО“, се казва в съобщение на министерството на външните работи на Хърватия.\r\nВ него се допълва, че „по този път, както и досега, Македония ще има цялостната подкрепа на Хърватия“. Йонислав Дочев", "date": "2018.06.17", "title": "A1 On (Македония): Хърватия приветства договора между Македония и Гърция"}
{"url": "http://www.focus-news.net/news/2018/06/17/2535116/yohanes-han-dogovorat-e-dobar-kompromis-v-koyto-i-dvete-strani-pechelyat-neshto.html", "text": "Еврокомисарят по разширяването Йоханес Хан, след подписването на договора за името заяви, че той е добър компромис, в който и двете страни печелят нещо, предава македонската информационна агенция „Макфакс“.\r\n„Това е исторически ден, гражданите на Северна Македония заслужават да получат позитивен отговор за евроатлантическата си интеграция. Уверен съм, че след две седмици държавите-членки на Европейския съюз ще дадат положителен отговор на тези усилия за европейска перспектива“, заяви Хан. Йонислав Дочев", "date": "2018.06.17", "title": "Йоханес Хан: Договорът е добър компромис, в който и двете страни печелят нещо"}
{"url": "http://www.focus-news.net/news/2018/06/17/2535115/makedonskiyat-profesor-po-pravo-dimitar-apasiev-pred-promyanata-na-imeto-ima-pet-prechki-georgi-ivanov-konstitutsionniya-sad-konstitutsiyata-referenduma-i-gratskiya-parlament.html", "text": "Македонският професор по право Димитър Апасиев заяви, че „дори да премине ратификацията на договора в македонския парламент, следва суспензивно действие, а при повторното гласуване за договора в парламента и така нареченото джобно вето от президента Георги Иванов“, предава скопското електронно издание „МКД“.\r\n„Втората правна пречка е Конституционният съд, който ще анулира договора, защото противоречи на конституцията, а никой международен договор не е по-силен от нея. Да си припомним, че вече съществува правен прецедент от 2002 година, когато Конституционният съд анулира точно международния договор с Гърция за рафинерията „Окта““, заяви Апасиев.\r\n„Трета пречка ще бъде референдумът. Той не може да бъде консултативен, а трябва да е задължителен. Ако гражданите на референдума за независимост от 1991 година „отсъдиха“, че искат държавата им да се казва Република Македония, сега трябва по същия начин на референдум „да отсъдят“ за смяна на името. А за това е нужна висока избирателна активност – около 900 хиляди граждани“, обясни той.\r\nЧетвъртата пречка, според Апасиев, е промяната на конституцията в народното събрание, където е необходимо да се осигури мнозинство от две трети, а той не вярва че опозицията би се осмелила да гласува за договора.\r\nИ последната пречка за Апасиев, е гръцкият парламент, заради задължението за ратификация на договора за който, според гръцките закони, трябва да гласуват три пети от депутатите, т.е. 180 от общо 300-те членове на парламента в Атина. „Това може да бъде неосъществимо имайки предвид изявлението на Панос Каменос от партията „Независимите гърци“, които са против употребата на термина Македония в името и който заяви, че няма да гласува за ратификацията“, добави още професорът. Йонислав Дочев", "date": "2018.06.17", "title": "Македонският професор по право Димитър Апасиев: Пред промяната на името има пет пречки – Георги Иванов, Конституционния съд, Конституцията, референдума и гръцкия парламент"}
{"url": "http://www.focus-news.net/news/2018/06/17/2535118/hurriyet-gartsiya-i-makedoniya-podpisaha-dogovor-za-da-promenyat-imeto-na-bivshata-yugoslavska-republika.html", "text": "Гърция и Македония не се подадоха на протестите и на 17 юни оставиха настрани десетилетия на спорове, след като се споразумяха за ново име за балканската държава, по този начин откривайки потенциален път към приемането на Македония в Европейския съюз и НАТО, пише турският вестник Hurriyet.\r\nМинистрите на външните работи на Гърция и Македония подписаха споразумение за преименуване на бившата югославска република на „Република Северна Македония“, въпреки бурята от протести против договора, виждан като национално предателство от някои в двете страни.\r\nВ идиличната обстановка на Преспа, езеро което е и граница между Гърция, Македония и Албания, представители от двете страни се прегърнаха, стиснаха ръце и подписаха договора в присъствието на представители на Европейския съюз и ООН.\r\nДоговорът все още изисква ратификацията на двата парламента, както и референдум в Македония. Одобрението е далеч от осигурено, след като е изправено пред силна опозиция от гръцката публика, а македонският президент Георге Иванов се закани да блокира договора.\r\n„Имаме историческа отговорност да не държим в изчакване този договор и съм уверен, че ще успеем“, заяви гръцкият премиер Алексис Ципрас, докато той и македонският му колега Зоран Заев получаваха овации от гостите на церемонията.\r\nЦипрас оцеля след вот на недоверие, поискан от гръцката опозиция в парламента в събота, но дълбочината на публичната емоция против договора е силна.\r\nБлизо 70 процента от гърците са против компромиса, разкрива анкета на вестник „Proto Thema“ от 16 юни.\r\nВ Псаредес (гръцкото име на Нивици), селската църковна камбана изкънтя сутринта, обрисувана в гръцкия флаг.\r\nСпоред договора, Гърция ще оттегли възраженията си за присъединяването на преименуваната държава към ЕС и НАТО.\r\n„Нашите две страни трябва да се отдръпнат от миналото и да погледнат в бъдещето“, заяви Заев. „Ние бяхме достатъчно смели да направим стъпка напред.“\r\nГърция е в спор за името на Македония от 1991 година насам, твърдейки че то може да предполага териториални претенции над гръцката провинция Македония, както и че името присвоява древногръцката култура и цивилизация.\r\nТемата е емоционална за много гърци. В събота хиляди протестиращи пред сградата на гръцкия парламент скандираха „Предател, предател“, докато депутатите дебатираха вътре.\r\nВетеранът на ООН Матю Нимиц, който играеше ролята на посредник и който се занимава с темата от близо четвърт век, описа споразумението като почтено. То е, по думите му, пример за това „как съседите могат да разрешат проблем, ако наистина работят върху него“.\r\n„Днес е рожденият ми ден“, заяви Нимиц, който навърши 79 години на 17 юни. „Казах на семейството си, че тази година не се нуждая от подаръци, защото двамата премиери ще ми дадат голям такъв“. Йонислав Дочев", "date": "2018.06.17", "title": "Hurriyet: Гърция и Македония подписаха договор, за да променят името на бившата югославска република"}
{"url": "http://www.focus-news.net/news/2018/06/17/2535117/sakam-da-kazham-makedoniya-politsiyata-e-izpolzvala-salzotvoren-gaz-i-shokovi-bombi-za-da-razprasne-protestirashtite-pred-parlamenta-v-skopie-ima-raneni.html", "text": "Полицията е използвала сълзотворен газ и шокови бомби, за да разпръсне протестиращите пред сградата на парламента в Скопие, предава македонската платформа „Сакам да кажам“, като не се позовава на официални източници.\r\nПред парламента е имало около 2 000 протестиращи. Около 21:00 часа те са станали агресивни, като са се опитали да прескочат оградата и да влязат в парламента.\r\nПолицията е употребила десетина шокови бомби и сълзотворен газ, за да ги разпръсне.\r\nСъобщава се за няколко ранени. Намесила се е и Бърза помощ. Йонислав Дочев", "date": "2018.06.17", "title": "„Сакам да кажам“ (Македония): Полицията е използвала сълзотворен газ и шокови бомби, за да разпръсне протестиращите пред парламента в Скопие, има ранени"}
{"url": "http://www.focus-news.net/news/2018/06/17/2535120/fokus-makedoniya-radmila-shekerinska-osadi-nasilieto-pred-parlamenta-v-skopie.html", "text": "Министърът на отбраната на Македония Радмила Шекеринска, в ефира на македонската телевизия „1ТВ“, „жестоко“ осъди насилието, което се случи пред сградата на парламента в Скопие, предава македонският „Фокус“.\r\n„Жестоко осъждам насилието, особено над журналисти. Не можеш да обичаш Македония и да я защитаваш, като биеш гражданите на държавата. Не можеш да обичаш Македония и да заплашваш македонците“, заяви Шекеринска. Йонислав Дочев", "date": "2018.06.17", "title": "„Фокус“ (Македония): Радмила Шекеринска осъди насилието пред парламента в Скопие"}
{"url": "http://www.focus-news.net/news/2018/06/17/2535119/the-times-of-israel-benyamin-netanyahu-v-telefonni-razgovori-s-vladimir-putin-i-mayk-pompeo-e-povtoril-pozitsiyata-si-che-iran-tryabva-da-napusne-siriya.html", "text": "Министър-председателят на Израел Бенямин Нетаняху е заявил по време на ежеседмичното правителствено заседание на кабинета си в неделя, че е провел телефонни разговори през уикенда с президента на Русия Владимир Путин и държавния секретар на САЩ Майк Помпео, повтаряйки пред тях позицията си, че е от голямо значение Иран да бъде изкаран от Сирия, пише израелското електронно издание The Times of Israel.\r\n„Изясних им нашите принципи по този въпрос. Иран трябва да напусне Сирия и ние ще действаме, и вече го правим, срещу опитите на Иран да се установи в тази страна“, заяви Нетаняху.\r\nОт Кремъл съобщиха, че Путин и Нетаняху са говорили за „общите усилия за осигуряване на сигурността близо до сирийско-израелската граница“ по време на телефонния си разговор. Те също „изразиха готовността да засилят координацията на общите си действия във връзка със Сирия, включително борбата с международния тероризъм“, се гласи в съобщението на Кремъл.\r\nИзраел на няколко пъти повтори позицията си, че няма да толерира иранското военно присъствие в Сирия и извърши удари срещу подкрепени от Иран сили, както и срещу опитите да се внесе оръжие към ливанската терористична групировка „Хизбула“. Йонислав Дочев", "date": "2018.06.17", "title": "The Times of Israel: Бенямин Нетаняху, в телефонни разговори с Владимир Путин и Майк Помпео, е повторил позицията си, че Иран трябва да напусне Сирия"}
