{"url": "http://www.focus-news.net/news/2019/06/17/2671010/sport-grigor-dimitrov-igrae-vav-vtornik-sled-1930.html", "text": "Единственият българин в тенис елита Григор Димитров ще започне кампанията си в турнира в Куинс от сериите АТР 500 с двубой срещу Феликс Оже-Алиасим във вторник. Двубоят е насрочен като четвърти в програмата на централния корт и съответно би трябвало да започне около 19:30 часа българско време. Преди него ще се проведат срещите между Стан Вавринка и Дан Еванс, между Хуан Мартин дел Потро и Денис Шаповалов и между Стефанос Циципас и Кайл Едмънд.", "date": "2019.06.17", "title": "Спорт: Григор Димитров играе във вторник след 19:30"}
{"url": "http://www.focus-news.net/news/2019/06/17/2670983/shumen-zapochnaha-letnite-zanimaniya-v-tsentrovete-na-priroden-park-shumensko-plato.html", "text": "апочнаха летните занимания в центровете на Природен парк „Шуменско плато“. Това съобщиха от  дирекцията на парка . Експерти от дирекцията на парка и от Североизточното държавно предприятие проведоха урок по горска педагогика с деца от занималня „Мечтатели“.  \r\nНа 20 юни ще гостуват ученици от великопреславския квартал „Кирково“. На читалището в квартала дирекцията на парка подари компютърна конфигурация. През месеците юни, юли и август за малчуганите могат да бъдат организирани посещения в обсерваторията, в летния информационен център, пешеходни преходи до забележителности на Шуменското плато, горско училище, творчески ателиета и прожектиране на образователни филми.  \r\nЗаниманията могат да се провеждат както в летния център, който се намира на Шуменското плато, така и в административната сграда в лесопарк „Кьошковете“. Децата научават повече за биоразнообразието на природния парк, как трябва да се подготвят за разходка в гората, как да не допускат пожари и как да реагират ако забележат запалване на гората. Заниманията се провеждат при предварителна заявка и с организирани групи.", "date": "2019.06.17", "title": "Шумен: Започнаха летните занимания в центровете на Природен парк „Шуменско плато“"}
{"url": "http://www.focus-news.net/news/2019/06/17/2670984/bobi-bobev-zloupotrebyava-se-s-tvardeniyata-za-teror-nad-srabskoto-naselenie-v-kosovo.html", "text": "Злоупотребява се с твърденията за терор над сръбското население в Косово. Това каза за обзорното предаване  „Това е България“  на  Радио „Фокус“  Боби Бобев, бивш посланик на България в Косово и Албания във връзка със заканата на Белград да изпрати въоръжени сили, ако продължава дискриминацията над косовските сърби.  По думите му основната сила, която пребивава в северните територии на Косово е КФОР, които по резолюция 1244 трябва да осигуряват стабилност за всички косовски граждани. „Как биха могли сръбските сили да се разположат в Северно Косово, когато там се намира КФОР? Сърбия ще воюва с НАТО ли? Това изглежда от време на време като хвърлени в пространството „кьорфишеци“, за да се създава усещане за изключително голямо напрежение. Такова има – дума да не става. Нашият регион е зареден с напрежение, както и взаимоотношенията по оста Прищина – Белград, но се надявам, че до по-сериозни сблъсъци не може да се стигне“, обясни бившият посланик. Боби Бобев допълни, че напоследък Русия се държи по-предпазливо към косовския въпрос, докато ЕС е твърде зает със себе си, за да обръща внимание. От Вашингтон пристигат противоречиви сигнали, каза още той и допълни, че и трите световни сили насърчават да се седне на масата на преговори, заявявайки, че всяко постигнато споразумение, удовлетворяващо Белград и Прищина, ще бъде подкрепено.  \r\nЦоня СЪБЧЕВА", "date": "2019.06.17", "title": "Боби Бобев: Злоупотребява се с твърденията за терор над сръбското население в Косово"}
{"url": "http://www.focus-news.net/news/2019/06/17/2670985/premierat-boyko-borisov-provede-telefonen-razgovor-s-generalniya-sekretar-na-oon-antonio-guterish.html", "text": "Премиерът Бойко Борисов изрази пълната си подкрепа за амбицията на генералния секретар на ООН Антонио Гутериш Европейският съюз (ЕС) да стане лидер в постигането на климатично неутрални нива на вредните емисии до 2050 година. В телефонен разговор между двамата, проведен по искане на генералния секретар на ООН, Гутериш благодари на премиера Борисов за личната му ангажираност с въпросите по опазването на околната среда и за отстояването на ангажиментите по Парижкото споразумение по климата от страна на българското правителство. Това съобщиха от  правителствената информационна служба .  \r\nГутериш отправи покана към премиера Борисов да вземе участие в организираната от него Среща на върха по климата, която ще се състои в рамките на министерската седмица в контекста на откриването на 74-та сесия на ОС на ООН. Целта на форума е да се даде нов тласък и да се засили изпълнението на ангажиментите, поети по силата на Парижкото споразумение по климата с цел спиране на увеличаването на количеството вредни емисии в атмосферата и достигане на климатично неутрални нива на вредните емисии. Генералният секретар на ООН изрази надежда, че в рамките на предстоящия форум в Ню Йорк премиерът Борисов ще сподели управленския си опит по отношение на приоритетите в областта на климата и опазването на околната среда.  \r\nМинистър-председателят Бойко Борисов отбеляза, че ще изрази подкрепа за инициативата на генералния секретар на ООН по време на предстоящия през тази седмица Европейски съвет. Като страна по Парижкото споразумение и държава-членка на ЕС, България стои зад поетите ангажименти на национално и на европейско ниво, подчерта още Борисов. Премиерът изтъкна, че страната ни преизпълнява ангажимента си за повишаване на дела на използването на енергия от възобновяеми източници, като достигна дял от 18,8 %, с което заема водещо място в ЕС. \r\nКлиматичните промени не са абстракция, а факт, каза още премиерът Борисов и добави, че това е най-голямото предизвикателство пред света сега и за в бъдеще. Министър-председателят беше категоричен, че е от жизнено важно значение да продължат усилията за опазване на околната среда. Държим на чистата природа, увери в края на телефонния разговор премиерът Бойко Борисов.", "date": "2019.06.17", "title": "Премиерът Бойко Борисов проведе телефонен разговор с генералния секретар на ООН Антонио Гутериш"}
{"url": "http://www.focus-news.net/news/2019/06/17/2670988/sofiya-znachitelno-se-e-povishilo-nivoto-na-perlovskata-reka-po-protezhenieto-na-bulevard-evlogi-i-hristo-georgievi.html", "text": "Значително се е повишило нивото на Перловската река по протежението на булевард \"Евлоги и Христо Георгиеви\", предаде репортер на  Агенция \"Фокус\" . Вследствие на обилния дъжд, паднал по-рано през деня в столицата, нивото на водата в канала по протежението на булеварда се е покачило драстично и е излязло от обичайното си корито. На места могат да се видят и много боклуци, повлечени от силното течение на реката.", "date": "2019.06.17", "title": "София: Значително се е повишило нивото на Перловската река по протежението на булевард \"Евлоги и Христо Георгиеви\""}
{"url": "http://www.focus-news.net/news/2019/06/17/2670991/diana-koleva-rzi-varna-komarite-sa-nay-aktivni-pri-optimalni-temperaturi-25-26-gradusa-i-vlazhnost-nad-60.html", "text": "Комарите са най-активни при оптимални температури 25-26 градуса и влажност над 60%. Това съобщи за  Радио „Фокус“ – Варна  биологът от Регионалната здравна инспекция (РЗИ) – Варна Диана Колева. По думите й повечето видове комари са активни рано сутрин и вечер, но има  и такива, които хапят през целия ден. Според специалиста най-застрашени от многократно ухапване са хората, които работят на открито, като при тях могат да се появят различни симптоми на неразположение дори и комарите да не пренасят конкретна болест. Тогава е препоръчително хората да се обърнат към общопрактикуващия си лекар, тъй като може да са получили алергична реакция.  \r\n„Евентуално за многократно ухапани от комари повишена температура, главоболие,  отпадналост, дори обрив и алергични реакции също“, отбеляза експертът. Тя посъветва, хората, които излизат в активните за комарите часове, да покрият откритите части на тялото си или да използват отблъскващи вещества. „Могат да се ползват отблъскващи вещества – репеленти, които се ползват под форма на разтвори, емулсии, лосиони, кремове и се нанасят по отритите части на тялото – лице, ръце, шия. Също могат да бъдат използвани за обработка на дрехи“, посъветва Диана Колева. Освен това е препоръчително да се използват защитни мрежи на вратите и прозорците, откъдето комарите могат да проникнат в дома. \r\nБояна АТАНАСОВА", "date": "2019.06.17", "title": "Диана Колева, РЗИ-Варна: Комарите са най-активни при оптимални температури 25-26 градуса и влажност над 60%"}
{"url": "http://www.focus-news.net/news/2019/06/17/2670990/hurryiet-kitay-prizovava-da-se-sazdade-aziatsko-nato.html", "text": "На срещата на върха на Съвета за взаимодействие и мерки за доверие в Азия (СВМДА), която се състоя на 15 юни в Таджикистан след срещата на върха на Шанхайската организация за сътрудничество (ШОС), от Пекин е постъпило важно предложение. Китайският лидер Си Дзинпин е призовал азиатските страни да създадат конструкция за сигурност по подобие на НАТО, пише турското издание Hurryiet в материал, представен без редакторска намеса. \r\nВ изказването си на срещата на върха в Душанбе Си е обърнал внимание на незащитеността на азиатските страни от много гледни точки. „Вярваме, че е необходимо да се подходи към сигурността на страните от Азия по-нов начин и в много по-широки рамки. Азиатските страни трябва да реагират заедно на предизвикателствата за сигурността в нашия регион. Това ново сътрудничество в сферата на сигурността трябва да се опира на чести контакти между страните от региона и принципа на взаимно доверие“. Подкрепа от страна на Русия \r\nРуските наблюдатели оцениха тези думи на китайския лидер Си Дзинпин на срещата на върха като пряко предизвикателство към Съединените щати и стигнаха до следното заключение: \"На срещата на върха в Душанбе Китай направи нова стъпка, като предложи да се създаде „азиатски съюз“, който би могъл да противодейства на водения от САЩ НАТО“. Руският лидер Владимир Путин, който, говорейки на срещата на върха, подкрепи китайския си колега, разкритикува позицията на Съединените щати, които в последно време действат без да спазват всякакви правила. Акцент върху „боя без правила“ \r\nПутин отбеляза, че светът, най-вече по отношение на икономическите отношения, се превръща в сцена на „боеве без правила”: „За да се възстанови справедливото взаимодействие в глобалната икономика, е необходимо широкомащабно сътрудничество между засегнатите страни. Необходим е незабавен отказ от настоящите битки без правила. Сега повече от всякога са необходими колективни усилия за намиране на решение на тези сериозни проблеми. На първия етап трябва да бъдат премахнати от санкционните ограничения социалната и хуманитарната сфера, например наркотиците и медицинското оборудване“. \r\nПутин припомни също, че укрепването на сигурността е една от най-важните задачи на многонационалния азиатски континент: „Борбата срещу тероризма също е на дневен ред на азиатските страни като сериозен проблем. Всеки ден рискът терористичните организации да придобият биологични, химически и други видове оръжия за масово унищожение става все по-висок. В отговор на тези сериозни заплахи е необходимо спешно да се търсят решения чрез широко сътрудничество“. Путин подари на Си Дзинпин сладолед \r\nДатата на срещата на върха в Душанбе съвпадна с 66-ия рожден ден на китайския лидер Си Дзинпин. Руският президент Путин се бе подготвил за това събитие. На двустранната среща с китайския лидер, която се проведе в ранните сутрешни часове, Путин пристигна с куфар с руски сладолед и голяма празнична торта. Поздравявайки колегата си, Путин отбеляза: „Казахте, че най-добрият сладолед е в Русия. Донесохме ви сладолед, който обичате“. Си Дзинпин получи като подарък куфар със сладолед от популярната по съветско време марка „Пломбир“. А на празничната торта имаше надпис: „Поздравяваме ви за 66-ия рожден ден“. Основите на СВМДА са поставени Назърбаев \r\nИдеята за свикване на СВМДА, чиято среща на върха се проведе тази година в Душанбе за пети път, бе представена от бившия лидер на Казахстан Нурсултан Назърбаев през 1992 година. Днес следните държави са членове на СВМДА: Азербайджан, Афганистан, Бангладеш, Бахрейн, Виетнам, Египет, Израел, Индия, Йордания, Ирак, Иран, Казахстан, Камбоджа, Катар, Киргизстан, Китай, Монголия, Обединените арабски емирства, Палестина, Пакистан Южна Корея, Русия, Таджикистан, Тайланд, Турция, Узбекистан и Шри Ланка. \r\nНа срещата в Душанбе бяха представени 13 държави: Азербайджан, Афганистан, Бангладеш, Иран, Казахстан, Камбоджа, Киргизстан, Китай, Пакистан, Таджикистан, Турция, Узбекистан и Шри Ланка. \r\nПревод и редакция:", "date": "2019.06.17", "title": "Hurryiet: Китай призовава да се създаде „азиатско НАТО“"}
{"url": "http://www.focus-news.net/news/2019/06/17/2670989/varna-brazilskiyat-film-tvoy-red-e-vze-golyamata-nagrada-na-18-oto-izdanie-na-mezhdunarodniya-festival-na-chervenokrastkite-i-zdravni-filmi.html", "text": "Бразилският филм \"Твой ред е\" взе голямата награда на 18-ото издание на Международния фестивал на червенокръстките и здравни филми във Варна. Победителите на фестивала бяха обявени на специална церемония във Фестивалния и конгресен център в града, където присъстваха и много от режисьорите на наградените ленти, предаде репортер на  Радио \"Фокус\" - Варна . Документалният филм от Бразилия е на режисьорката Елиза Капаи, която е била гост на фестивала, но не успя да получи наградата си лично. Според журито, филмът е смел, майсторски и оригинален. Специалната награда на председателя на БЧК бе представена от актьора и член на журито Велислав Павлов. Наградата отиде при румънския филм \"Равенство\". Наградата получи представителка на румънския екип, работил по продукцията, която сподели, че това е първият голям филмов проект на румънския Червен кръст. \"Това беше огромен урок за нас, защото срещнахме много деца без детство\", каза за заснемането на филма представителката от румънска страна. Тя заяви, че след филма Червения кръст в нашата съседка е отворил 4 нови социални центъра, където децата могат да открият подкрепа и да си върнат детството.  \r\nНаградата за най-добър филм в категорията на червнокръстките филми бе връчена от актрисата Виолета Тончева. Тя цитира думите на Апостол Карамитев, който казва, че изкуството има само една мисия - да спасява душите на хората. Специалната награда в тази категория получи филмът \"Женския център на Червения полумесец\" от Турция. Наградата прие самата режисьорката Бикет Илхан, която благодари на организаторите на фестивала и тяхното гостоприемство. Тя посочи, че идеята на проекта е да покаже, че измежду прашните страници на историята освен герои-мъже,съществуват много достойни за уважение жени, чиито дела не трябва да бъдат забравени. Специален диплом получиха и доброволците от Областния съвет на БЧК във Варна за своя филм \"Вдъхновение\", които сами са проявили инициатива да осъществят този проект. Председателят на БЧК-Варна Илко Раев съобщи по време на награждаването, че Националният съвет на организацията смята да вземе решение всяка областна организация да заснема свой собствен филм за бъдещите фестивали, като те ще бъдат оценявани в отделна категория. Специалната награда на ректора на Медицински университет - Варна получи лентата \"Смърт с достойнство\", а наградата за най-добър филм в тази категория отиде при \"Лицата на Лафора\", заснет в Босна и Херцеговина. Режисьорът на продукцията Денис Боич, който получи наградата, посвети наградата на една от героините на филма - малко момиче, което се бори с неизлечима болест. В категорията документални филми, продукцията, която е впечатлила журито и открадна специалната награда, е бразилската продукция \"4 билета никога вече\".  \r\nОтличена в категорията най-добър документален късометражен филм е лентата \"Животът започва на 90\", която разказва за най-възрастния гмуркач в света. Наградата за най-добър пълнометражен документален филм отиде при \"Невидимият меч\" на италианският режисьор Максимилиано Кокоза. В последната част на официалната церемония бяха отличени филмите в категорията за най-добър игрален филм. Наградата за най-добър късометражен игрален филм получи лентата \"Салам\" от САЩ. В категория най-добър пълнометражен филм бе отличена продукцията \"Граница на дъжда\", който журито определи като един топъл и човешки филм, заснет с много нежност. Последваха специални награди за режисура, сценарии и специална награда на журито. Наградата за най-добър сценарии отиде при френско-турската продукция \"Топрак\". Наградата за най-добра режисура спечели лентата \"3100: Бягане и себенадминаване\", като наградата прие единственият българин пробягал най-дългия маратон в света - Цветан Цеков. В речта си той отбеляза, че дори успешното завършване на подобен маратон не може да се сравни с емоциите при получаването на наградата от името на режисьора Санджай Рауал. Филмът, който докосна журито и получи неговата специална наградата, е лентата \"Началото е край\". Специална награда на кмета на Варна в категорията игрални филми получи българската продукция \"Концерт за кларинет и оркестър\" на Максим Петров.", "date": "2019.06.17", "title": "Варна: Бразилският филм \"Твой ред е\" взе голямата награда на 18-ото издание на Международния фестивал на червенокръстките и здравни филми"}
{"url": "http://www.focus-news.net/news/2019/06/17/2670981/vidin-631-sedmoklasnitsi-sa-se-yavili-na-vanshno-otsenyavane-po-balgarski-ezik-i-literatura-v-oblastta.html", "text": "631 седмокласници са се явили на външно оценяване по български език и литература във във Видинска област, съобщиха за  Радио Фокус“-Видин  от Регионалното управление на образованието. Всички ученици са писали по тест – вариант 1. Разсекретяването на техните изпитни работи ще стане в София, а оценяването ще е електронно. Заявленията за приемане в училищата след 7 клас ще става по електронен път. До 27 юни ще са ясни резултатите от външното оценяване, а кандидатстването в гимназиите ще се проведе от 3 до 5 юли. \r\nАнна ЛОЗАНОВА", "date": "2019.06.17", "title": "Видин: 631 седмокласници са се явили на външно оценяване по български език и литература в областта"}
{"url": "http://www.focus-news.net/news/2019/06/17/2670992/inzh-slavyanka-trencheva-napoitelni-sistemi-klon-struma-mesta-ezhegodno-na-stopanisvanite-ot-nas-yazoviri-se-izvarshvat-proletni-i-esenni-tehnicheski-pregledi.html", "text": "Ежегодно на стопанисваните от „Напоителни системи“, клон „Струма – Места“ язовири се извършват пролетни и есенни технически прегледи, тъй като такива са изискванията на наредбата. Това каза за  Радио „Фокус“ – Пирин  инж. Славянка Тренчева от структурата. Тя обясни, че се провеждат експертно-технически съвети, извършват се проверки от Главна дирекция „Надзор на язовирни стени и съоръженията към тях“ към Държавната агенция за метрологичен и технически надзор. „Освен това се извършват проверки от междуведомствени комисии, назначени със заповеди на областните управители, които изследват техническото и експлоатационното състояние на язовирните стени. За извършените проверки се съставят констативни протоколи, в които, когато има необходимост, се правят срочни предписания, които се изпълняват в срок от дружеството“, каза още инж. Тренчева. \r\nТя добави, че по данни към датата 14 юни в стопанисваните от „Напоителни системи“, клон „Струма – Места“ язовири са били осигурени свободни обеми, които да гарантират безаварийно преминаване на висока вода, вследствие на паднали валежи. „Миналата седмица премина една такива висока вълна – безаварийно. Когато се налага да освобождаваме обеми за осигуряване на свободни обеми същото се извършва контролирано“, добави инж. Тренчева. Тя допълни, че тогава се провеждат сгъстени наблюдения и измервания, като получените данни от извършваните наблюдения и измервания и направените констатации се изпращат своевременно на централното управление на „Напоителни системи“ и на Министерството на околната среда и водите. \r\nЛивия НИНОВА", "date": "2019.06.17", "title": "Инж. Славянка Тренчева, „Напоителни системи“, клон „Струма – Места“: Ежегодно на стопанисваните от нас язовири се извършват пролетни и есенни технически прегледи"}
{"url": "http://www.focus-news.net/news/2019/06/17/2670993/sport-stanaha-yasni-vazmozhnite-sapernitsi-na-tsska-za-kvalifikatsiite-na-le.html", "text": "ЦСКА е поставен в Група 2 за жребия на първия квалификационен кръг на Лига Европа. От Европейската футболна централа разделиха участниците на девет групи. Възможните съперници за \"червените\" изглеждат напълно преодолими. Те са Флора (Естония), Торпедо Кутаиси (Грузия), победителят от двойката Сант Жулия (Андора) - Европа (Гибралтар), Титоград (Черна гора) и Гзира Юнайтед (Малта). Тегленето е утре в 16:30 часа. Първите мачове ще се играят на 11 юли, а реваншите седмица по-късно на 18-и.", "date": "2019.06.17", "title": "Спорт: Станаха ясни възможните съперници на ЦСКА за квалификациите на ЛЕ"}
{"url": "http://www.focus-news.net/news/2019/06/17/2670995/dobrich-diskusiya-pod-nadslov-tolerantni-li-sme-dnes-i-na-kakvo-ni-uchi-istoriyata-organizirat-chitalishtata-v-balgarevo-i-kavarna.html", "text": "Дискусия, посветена на толерантността в съвременното ни общество и какви са уроците на историята, организират читалищата в Българево и Каварна под надслов „Толерантни ли сме днес и на какво ни учи историята“, съобщиха от пресцентъра на  Областна администрация – Добрич . На 19 юни в читалището в село Българево и на 20 юни в читалището в град Каварна ще се проведат дискусии, посветени на толерантността в съвременното ни общество. Домакини на събитията, организирани в рамките на изпълнение на Работната програма за 2019 г. на Комуникационната стратегия, са културните институти в населените места. По време на дискусиите участие ще вземе и областният управител Красимир Кирилов. В съвремието ежедневно сме свидетели на агресия и засилващ се език на омразата. Организаторите провокират чрез уроците на най-новата ни история и насърчават толерантните взаимоотношения между хората, като припомнят примера на България – единствена спасила еврейските си граждани от лагерите на смъртта и ужаса на Холокоста.", "date": "2019.06.17", "title": "Добрич: Дискусия под надслов „Толерантни ли сме днес и на какво ни учи историята“ организират читалищата в Българево и Каварна"}
{"url": "http://www.focus-news.net/news/2019/06/17/2670742/sliven-nezakonno-orazhie-e-izzeto-pri-proverka-v-kv-shesti-v-nova-zagora.html", "text": "Незаконно оръжие е иззето при проверка в кв. „Шести“ в Нова Загора. Това съобщиха от  ОДМВР – Сливен . От жилището на 53-годишния мъж с инициали Е.П. е иззета ловна пушка, за която собственика не притежава разрешително. Е.П. е задържан е за 24 часа. По случая е образувано досъдебно производство.", "date": "2019.06.17", "title": "Сливен: Незаконно оръжие е иззето при проверка в кв. „Шести“ в Нова Загора"}
{"url": "http://www.focus-news.net/news/2019/06/17/2670986/bild-predstavi-zapisi-na-albanskite-sledovateli-dokazvashti-nalichieto-na-plan-na-sp-za-manipulatsiya-na-izborite.html", "text": "След като по-рано  BILD  публикува статия за връзките между мафията и управляващите в Тирана, сега германският вестник представя на читателите записи с английски превод, които за първи път показват, че Социалистическата партия на премиера Еди Рама е имала систематичен план за манипулация на изборите в Албания през 2017 г.  \r\nЦелта - изборна измама, купуване на гласове, изнудване на опозиционните избиратели. \r\nBILD публикува някои от записите, някои от които идват от т,нар. случай \"184/2016\". Всички те са примери за това как се манипулира, заплашва и купува индивидуалния избирател; как политиците, бизнесмените и престъпниците работят заедно. \r\nНа записа се чува как МВР е изработил план за победа на СП на изборите. В разговора се обяснява как ниво по ниво - с пари, натиск и престъпници се гарантира, че резултатът е \"правилен\".  \r\nОт редакцията подчертават, че записите са получени от следователи по случая.  Тереза Герова", "date": "2019.06.17", "title": "BILD представи записи на албанските следователи, доказващи наличието на план на СП за манипулация на изборите"}
{"url": "http://www.focus-news.net/news/2019/06/17/2670987/smolyan-tsarkvata-sv-duh-v-smolyan-otbelyaza-tarzhestveno-hramoviya-si-praznik.html", "text": "Сред много миряни и гости от града, църквата „Св. Дух“ в Смолян тържествено отбеляза храмовия си празник, на който се почита третото равностойно лице на Бог – Светия Дух. Това съобщиха от  Архиерейското наместничество в Смолян . Празничната света божествена Литургия отслужи архиерейският наместник на Смолянска духовна околия Негово Високопреподобие архимандрит Висарион в съслужие с председателя на храма отец Иван Василев и секретаря на Архиерейското наместничество иконом Запрян Шиков. Помощници бяха иподяконите Георги, Валери и Иван, а църковният хор при храма озвучаваше красиво Литургията.  \r\nНа този ден се припомнят напътствията на Христос и словата на евангелистите за Светия Дух, който изля Божията любов върху последователите на Христос и който продължава да „обогатява човека с духовни дарове и плодове духовни, украсява човека и с многообразни добродетели, прави го дърво добро и плодоносно …“ (ап. Матей/), ако има жива вяра. \r\nПо време на богослужението с молитви отец Иван освети принесените петохлебия, вино и елей. По традиция пред храма бе отслужен  празничен водосвет за здраве и благоденствие на всички жители на града, а след това бе раздаден курбан за здраве. \r\nАрхимандрит Висарион благослови присъстващите и пожела Божията любов и Неговата велика милост и общението в Светия Дух да бъдат над всички тях и семействата им.", "date": "2019.06.17", "title": "Смолян: Църквата „Св. Дух“ в Смолян отбеляза тържествено храмовия си празник"}
{"url": "http://www.focus-news.net/news/2019/06/17/2670691/shumen-nay-golyamo-kolichestvo-valezhi-v-oblastta-sa-izmereni-vav-veliki-preslav-29-lkv-m.html", "text": "Най-голямо количество валежи в област Шумен през изминалото денонощие са измерени във Велики Преслав - 29 л/кв. м. Това съобщи за  Радио „Фокус“ - Шумен  дежурният в Хидрометеорологичната обсерватория. В района на Венец са паднали 11.2 л/кв. м дъжд, във Върбица - 1.6 л/кв. м. За района на Шумен измереното количество валежи през денонощието са 0.6 л/кв. м. \r\nИвелина ИВАНОВА", "date": "2019.06.17", "title": "Шумен: Най-голямо количество валежи в областта са измерени във Велики Преслав - 29 л/кв. м"}
{"url": "http://www.focus-news.net/news/2019/06/17/2670982/emanyuel-makron-zelenski-e-gotov-da-napravi-parvi-stapki-za-prekratyavane-na-oganya-v-donbas.html", "text": "Френският президент Еманюел Макрон заяви, че украинският му колега Владимир Зеленски е готов да направи първи стъпки за прекратяване на огъня в Донбас, предава украинският телевизионен канал „112 Украина“. \r\nПо неговите думи, за да се възстанови нормандския формат са нужни реални действия от Украйна и Русия. Макрон съобщи това след срещата си със Зеленски в Париж. \r\n„Чух, че президентът на Украйна е дал знаци и жестове от своя страна, че е готов за прекратяване на огъня и е готов за диалог със сепаратистите, готов е за нови параметри на преговорите и ние трябва да подкрепим тази динамика“, заяви френският лидер. \r\nВладимир Зеленски е на официално посещение във Франция на 17 юни, а на следващия ден е в Германия. \r\nПревод и редакция:", "date": "2019.06.17", "title": "Еманюел Макрон: Зеленски е готов да направи първи стъпки за прекратяване на огъня в Донбас"}
{"url": "http://www.focus-news.net/news/2019/06/17/2670594/pregled-na-osnovnite-temi-v-svetovniya-pechat-agentsiya-fokus.html", "text": "Седем месеца след вълни от демонстрации, обхванали за първи път цяла Франция, които свалиха правителството на колене, движението на жълтите жилетки е изчерпано, пише американският вестник  The Wall Street Journal .  \r\nМагазини, които блиндираха прозорците си всяка събота, подготвяйки се за бунтовете на „жълтите жилетки“, отново работят под пълна пара. Президентът Еманюел Макрон стартира икономическите ремонти, които някога бяха сред исканията на „жълтите жилетки“. Седмичният поток от протестиращи в Париж се превърна в тънка струйка. \r\nВ събота едва 7 000 демонстранти излязоха по улиците на страната, според френското вътрешно министерство. Това не може да се сравнява с четвърт милион души на 17 ноември, когато движението започна като протест срещу данъците върху горивата. \r\nТози провал е очевиден, твърдят бивши протестиращи, в борбата на движението да издигне кандидати за изборите за Европейски парламент, които се проведоха в края на май. В един момент, когато някои се надяваха да отбележат появата на движението като нова политическа сила на континента, се разкри неговата нестабилност. Жълтите кандидати, наречени от мнозина в движението „продажници“, получиха по-малко от 1% от гласовете. \r\nНамаляващата подкрепа създаде възможност за правителството на Макрон да си възвърне опорите. В сряда министър-председателят Едуар Филип подробно представи плановете на администрацията за преразглеждане на обезщетенията за безработица и пенсионната система на страната. Той също така обеща да изпълни бързо обещанията за значително намаляване на данъците за работещата средна класа. \r\nИма и признаци, че най-ранните реформи на Макрон, включително разхлабването на правилата на пазара на труда, са започнали да вдигат икономиката. Миналия месец безработицата спадна до най-ниското си ниво от 10 години, според националната статистическа агенция. Доверието на потребителите, силно накърнено на върха на кризата с „жълтите жилетки“, се повиши значително от началото на годината. \r\nКато се има предвид нестабилността на движението, насилието отново може да избухне. По време на демонстрации са ранени около 2 500 протестиращи и 1 800 полицаи, според френското вътрешно министерство. Някои „жълти жилетки“ планират да блокират пътищата в цялата страна следващата събота в опит да създадат смущения и да привлекат вниманието на хората. Все пак тези смущения са далеч от стотиците хиляди, които накараха Франция да спре. \r\nПрезидентът Макрон, който в началото бе глух за исканията на движението, показа известна политическа ловкост. Той направи серия от отстъпки в края на годината, като отмени увеличението на данъка върху горивата и повиши доходите на служителите с минимална работна заплата. След това той продължи няколкомесечното допитване, което го доближи до най-малките села в цялата страна и обърна вълната на обществено мнение срещу жълтите жилетки. \r\nВ събота животът се върна към нормалното на булевард Шанз-Елизе. Туристите се разхождат покрай витрините или пият вино на терасите на кафенетата. \r\n*** Председателят на американския Конгрес  Ненси Пелоси заяви в интервю, че \"ние нямаме никакъв апетит да воюваме с Иран\" в условията на засилено напрежение с близкоизточната държава, цитира думите й американският вестник  The Hill . \r\n\"Ние нямаме абсолютно никакъв апетит за война, или да бъдем провокативни, за да създаваме ситуации, които могат да предизвикат реакции, където могат да бъдат допуснати грешки\", каза тя пред CNN. \r\nТя също така постави под въпрос мотивацията „да бъдем провокативни с иранците“. \r\n\"Каква е тяхната мотивация да бъдат провокативни с иранците? Защо президентът обърна гръб на иранското ядрено споразумение?\" - каза тя. \"Каква е логиката, освен проблемът, че  е била договорена от президента Обама?\" \r\n\"Имаше толкова много експерти по националната сигурност, независимо дали са посланици, генерали, адмирали и всички останали, подкрепящи споразумението\", добави тя. \r\nНапрежението между Вашингтон и Техеран ескалира миналата седмица, когато администрацията на Тръмп обвини Иран за нападение над два петролни танкера в Оманския залив. Иранският външен министър Джавад Зариф отрече участието на страната. \r\nОтношенията между САЩ и Иран се влошават, откакто миналата година президентът Тръмп изтегли американската страна от ядрената сделка с Иран. \r\n*** Борис Джонсън беше представен от празна катедра по време на дебата между кандидатите за лидер на Торите по телевизионния канал BBC в неделя вечерта, след като лидерът в надпреварата за наследник на  Тереза Май отказа да вземе участие, пише британското издание  Huffington Post . \r\nДебатът се нажежи по няколко точки, като участниците спориха за плановете си за Брекзит, а Стюарт обвини съперниците си за \"мачизма\". \r\nНо Джонсън, който е на път да стане министър-председател само след няколко седмици, се изплъзна от събитието. \r\nКришнан Гуру-Мърф, модератор на дебата,откри предаването, като каза на Джонсън, че му остава време да вземе „такси от Северен Лондон“ до мястото. \r\nГоворейки от трибуната, Джереми Хънт  попита: „Къде е Борис? Ако не може да разисква с петима колеги как би могъл да преговаря с ръководителите на 27 държави-членки? \" \r\nЗа разлика от останалите пет кандидати, Джонсън досега не успя да се съгласи да отговори на въпроси от политически репортери в Уестминстър в понеделник. \r\nВсички шестима, включително Джонсън, ще се изправят пред депутатите от Консервативната партия на изборите в парламента в понеделник преди второто гласуване във вторник. Но то ще се проведе зад закрити врати. \r\nКандидатите трябва да осигурят подкрепата на 33 депутати, за да преминат към следващия кръг на гласуване. Всеки, който не успее да достигне този праг, се елиминира от състезанието. \r\nДжонсън се съгласи да вземе участие в дебата на Би Би Си във вторник вечерта, след като бройката на съперниците му намалее.", "date": "2019.06.17", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/06/17/2670593/predstoyashti-sabitiya-v-stranata-za-17-yuni-agentsiya-fokus.html", "text": "*** \r\nОт 7.00 часа в зала 5 на МОН ще бъде изтеглен изпитният вариант за националното външно оценяване по български език и литература след VII клас. Изпитът за седмокласниците започва в 9.00 часа. \r\n*** \r\nОт 10.00 часа с церемония по полагане на венец на Паметника на незнайния воин ще започне  официално посещение на председателя на парламента на Грузия Иракли Кобахидзе. След това от 10.20 часа гостът ще се срещне с председателя на българския парламент Цвета Караянчева. \r\nЗа 11.00 часа е предвидено съвместно изявление за медиите. \r\n*** \r\nОт 14.30 часа на „Дондуков“ 2 президентът Румен Радев ще удостои с орден „Стара планина“ първа степен посланика на Федерална република Германия Херберт Салбер.  \r\n*** \r\nОт 15.30 часа на „Дондуков“ 2 президентът Румен Радев ще проведе среща с председателя на парламента на Грузия Иракли Кобахидзе.  \r\n*** \r\nОт 10.00 часа в Министерски съвет премиерът Бойко Борисов ще се срещне с европейския комисар по цифровата икономика и цифрово общество Мария Габриел и с ръководителя на Генерална дирекция „Свързаност“ към Европейската комисия (ЕК) Роберто Виола. Основна тема на разговора ще бъде европейският суперкомпютър на световно равнище, който ще заработи в България. След края на срещата са предвидени изявления за медиите.  \r\n*** \r\nОт 11.00 часа в заседателната зала на МТИТС министърът на транспорта, информационните технологии и съобщенията Росен Желязков и министърът на транспорта и морските въпроси на Черна гора Осман Нуркович ще подпишат двустранна Спогодба за международни автомобилни превози на пътници и товари. \r\n*** \r\nОт 09.00 часа 12 състав на Специализирания наказателен съд ще гледа делото за образуване и ръководене на организирана престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М. и Петьо Х.  \r\n*** \r\nОт 9.00 часа 19 състав на Специализирания наказателен съд ще гледа делото за образуване и ръководене на организирана престъпна група срещу Цветелин Ц., Владислав Н. и Светлин С.  \r\n*** \r\nОт 9.00 часа 9 състав на Специализирания наказателен съд ще гледа квалифицирани състави на изнудване срещу Живко М.  \r\n*** \r\nОт 9.30 часа 19 състав на Софийския градски съд ще гледа пледоариите срещу Веселин П.  \r\n*** \r\nОт 10.00 часа в зала „Средец“ на София Хотел Балкан ще се проведе конференция „Бъдещето на труда - бъдеще за трудещите се или бъдеще за капитала?“.  \r\n*** \r\nОт 10.00 часа 7 състав на Специализирания наказателен съд ще гледа делото за образуване и ръководене на организирана престъпна група срещу Христон М., Филип Ч., Мехмед М., Венко Д., Ергюн Б.. \r\n*** \r\nОт 10.00 часа 9 състав на Специализирания наказателен съд ще гледа производство по чл. 65 от НПК срещу Иван Г.  \r\n*** \r\nОт 10.00 часа 12 състав на Специализирания наказателен съд ще гледа съставите на придобиване и държане на наркотични вещества срещу Марио Т., Тодор Г., Петко С., Венцислав Д. и Ивайло С.  \r\n*** \r\nОт 11.00 часа в пресклуба на БТА ще се проведе пресконференция на проф. д.н. Нина Дюлгерова - преподавател във ВСУ „Черноризец Храбър“ и ЮЗУ „Неофит Рилски“ на тема „Битката за историята в контекста на Втората Световна война. Десантът в Нормандия и откриването на втори фронт в Европа“. \r\n*** \r\nОт 11.00 часа 18 състав на Специализирания наказателен съд ще гледа делото за образуване и ръководене на организирана престъпна група срещу Андреан А., Благо А., Венцислав Ф., Филип Ф., Димитър Т., Емил А., Ганчо Й., Георги Г., Димитър М., Нели К. и Генади Г.  \r\n*** \r\nОт 11.00 часа 16 състав на Специализирания наказателен съд ще гледа делото за образуване и ръководене на организирана престъпна група срещу Георги В., Деян М., Живодан А., Яким В. и Ивелин Н.  \r\n*** \r\nОт 11.00 часа в Аулата на СУ „Св. Климент Охридски“ проф. Норберт Пиетрала ще бъде удостоен с почетното звание „доктор хонорис кауза“. \r\n*** \r\nОт 13.30 часа 1 състав на Специализирания наказателен съд ще гледа делото за образуване и ръководене на организирана престъпна група срещу Иван С., Янко К., Николай Х., Пейчо П. и Свилен Н. \r\n*** \r\nОт 14.00 часа 12 състав на Специализирания наказателен съд ще гледа производство по чл. 65 от НПК срещу Любомир И.  \r\n*** \r\nОт 14.30 часа в зала „Триадица“ на „Гранд Хотел София“ евродепутатът от ВМРО Ангел Джамбазки кани избраните евродепутати на среща за пакета „Мобилност“.  \r\n*** \r\nОт 15.00 часа 17 състав на Специализирания наказателен съд ще гледа квалифицирани състави на подкуп срещу Алексей З. \r\n*** \r\nОт 15.00 часа 9 състав на Специализирания наказателен съд ще гледа делото за участие в ръководството на престъпна организация или група срещу Димитър Х., Йордан Й. и Станимир Х. \r\n*** \r\nОт 15.00 часа 19 състав на Специализирания наказателен съд ще гледа производство по чл. 65 от НПК срещу Любомир Я. \r\n*** \r\nОт 15.00 часа 7 състав на Специализирания наказателен съд ще гледа производство по чл. 65 от НПК срещу Румен Н., Асен А. и Евгений М.  \r\n*** \r\nОт 18.30 часа в Литературния клуб на Столична библиотека ще бъде представена поетесата, журналист и литературен критик Анжела Димчева, секретар и ковчежник на П.Е.Н. България.  \r\n*** \r\nОт 18.30 часа в обновения Северен парк ще се проведе традиционният празник на район „Надежда“. \r\n*** \r\nОт 9.30 часа в зала 1 Районният съд ще гледа делото срещу Маньо Д., обвинен в неправомерно присъединяване към електроразпределителната мрежа. \r\n*** \r\nОт 12.30 часа в мемориалния комплекс Памет и Вяра кметът д-р Атанас Камбитов ще даде традиционен курбан за здраве и благоденствие на жителите и гостите на града.  \r\n*** \r\nОт 14.00 часа в зала №5 на Община Благоевград ще се проведе пресконференция във връзка със скулпторите на Павел Койчев в Благоевград. В срещата ще вземат устие Павел Койчев и Георги Лозанов. \r\n*** \r\nОт 18.30 часа в зала 2 на Експоцентър „Флора“ ще се състои прожекция на филма „Гуча”. \r\n*** \r\nОт 09.00 часа в Наказателната зала в Съдебната палата, е насрочено съдебно заседание по Наказателно дело общ характер срещу адвокат Йордан Р., обвинен че се е опитал да внесе хероин в Затвора – Варна при свиждане на лишен от свобода.  \r\n*** \r\nОт 9.30 до 11.00 часа в концертното студио на Радио „Варна“ ще се проведе дискусионен форум „Агресия, хуманност, кино” като част от програмата на Международния фестивал на червенокръстките и здравни филми. \r\n*** \r\nОт 10.30 до 14.30 часа в ТЕЦ „Варна“ ще се проведе Ден на отворените врати. \r\n*** \r\nОт 12.00 часа в зала 12 Младежкия дом, по покана на народния представител от Парламентарната група на ГЕРБ Нели Петрова във Варна ще гостува Георги Стоянов - автор на книгата „Останете живи”, която е посветена на каузата да се спре войната по пътищата.  \r\n*** \r\nОт 19.00 часа в зала „Европа“ на Фестивален и конгресен център ще бъде официалното закриване на Международния фестивал на червенокръстките и здравни филми. \r\n*** \r\nОт 11.00 часа в зала 302 на общината ще се състои пресконференция по повод предстоящото петнадесето издание на Националния Петропавловски събор на народното творчество „Хоро се вие край манастира”. \r\n*** \r\nОт 18.00 часа в Голяма зала на МДТ „Константин Кисимов“ ще бъде представен мюзикълът „Четиримата близнаци“. \r\n*** \r\nОт 19.00 часа в Летния театър, а при лошо време в Голяма зала на Община Велико Търново, в рамките на София филм фест ще бъде излъчен фимът „Ирина“.  \r\n*** \r\nОт 10.00 часа в регионалния пресклуб на БТА ще се проведе пресконференция за проект „Мрежа за устойчиво използване на природното наследство и ресурси в трансграничния регион”, финансиран по Програма Интеррег V-A Румъния-България.  \r\n*** \r\nОт 10.00 часа в Младежки дом ще се състои Работилница „Захарно петле“, в партньорство с РЗИ – Велико Търново.  \r\n*** \r\nОт 10.00 часа в НЧ „Заря - 1900“ ще бъде пресъздаден обичая „Еньовата буля“ и плетене на венец от билки.  \r\n*** \r\nОт 18.30 часа в НЧ „Напредък-1869“ ще се състои концерт „Любими руски песни” на Руслан Мъйнов и Симфониета Шумен, с диригент - Левон Манукян.  \r\n*** \r\nОт 20.00 часа в летния театър на НЧ „Братя Грънчарови ще се състои Годишен концерт на колективите при читалището.  \r\n*** \r\nОт 8.00 до 17.30 часа в Народно читалище „Добрич – 2017 г.“ ще се състои детска  \r\nлятна академия. \r\n*** \r\nОт 10.30 до 11.30 часа в Художествена галерия – Добрич ще се проведе лятна работилница за въображение. \r\n*** \r\nОт 18.00 часа в Огледална зала „Нели Божкова“ ще се състои концерт на Музикална школа „Доминанта“. \r\n*** \r\nОт 8.00 часа ще бъде осветен храмът „Свети Дух“. От 9.00 часа ще бъде отслужена Божествена Света литургия. От 10.30 часа от храма до площад „Жеравица“ ще тръгне шествие. \r\n*** \r\nОт 11.00 часа на площад „Жеравица“ ще бъде отслужен тържествен водосвет. От 11.30 часа ще се състои „Празник в Монтана” – концерт на танцовите състави, участващи в  Международния фолклорен фестивал – Монтана 2019. \r\n*** \r\nОт 11.45 часа ще се състои тържествена сесия на Общинския съвет. \r\n*** \r\nОт 18.00 часа ще се състои „Песенна палитра - 1” - концерт на Вокално студио „Детски смях” към ОДК “Ние, врабчетата”. От 19.00 часа ще бъде концертът на фолклорна формация “Ситница”, танцов ансамбъл “Младост” и певческа група „Пъстренец Jr.”. От 20.30 часа ще се проведе концерт на Yoana от X Factor, а от 21.00 часа концерт на БТР. От 22.00 часа на площад „Жеравица“ ще има тържествена заря.  \r\n*** \r\nОт 9.00 часа в църквата „Св. Троица” ще бъде отслужен молебен за здраве. \r\n*** \r\nОт 15.30 часа в Клуб „Миньор“ ще се прожектира „Науката и човекът“ - епизод 5 от аудиовизуалната поредица. \r\n*** \r\nОт 11.00 часа в Регионалния пресклуб на БТА ще се проведе пресконференция на ПП АБВ  с участието на Румен Петков и Цветан Антов. Ще участват членове на областното и общинско ръководство на партията в Плевен. \r\n*** \r\nОт 9.00 часа в зала 5 Окръжният съд ще гледа делото срещу Иван Ч., обвинен в причиняване на смърт на пътя.  \r\n*** \r\nОт 10.00 часа в заседателната зала на Областната администрация ще се проведе кръгла маса-дискусия на тема „Водоснабдяването на Пловдив и населените места от област Пловдив от каскада „Доспат – Въча“ – предпоставка за подобряване качеството на живот и съществен фактор за устойчиво икономическо развитие на региона“.  \r\n*** \r\nОт 10.30 часа в зала 2 Окръжният съд ще гледа делото срещу Николай Б. и Димитър Д., обвинени в искане на пари за изпит в УХТ.  \r\n*** \r\nОт 13.30 часа в зала 1 Районният съд ще гледа делото срещу Милко Д. и Радослав К., обвинени в палеж на лек автомобил. \r\n*** \r\nОт 14.00 часа в зала 2 Окръжният съд ще заседава по делото срещу Мустафа Ш., който противозаконно е пречил на полицаи да изпълнят задълженията си.  \r\n*** \r\nОт 14.30 часа в зала 12 Районният съд ще заседава по делото срещу Пламен Р., обвинен в отправяне на заплахи на пътя.  \r\n*** \r\nОт 18.30 часа в Драматичен театър-Пловдив ще се проведе форум под надслов „140 години, посветени на здравето”, посветен на 140-годишнината на УМБАЛ „Св. Георги“.  \r\n*** \r\nОт 10.30 часа в Залата на Община Полски Тръмбеш ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.  \r\n*** \r\nОт 10.00 часа в централното фоайе на МБАЛ „Д-р Димитър Палович“ д-р Емил Маринчев – неврохирург в УМБАЛ „ Сърце и мозък“ – Плевен  ще извърши безплатни прегледи и консултации.  \r\n*** \r\nОт 9.00 часа Негово Високопреподобие архимандрит Висарион ще възглави празничната св. божествена Литургия по повод храмовия празник на църквата „Св. Дух“ в Смолян. \r\n*** \r\nОт 14.30 часа в Регионална библиотека „Николай Вранчев“ ще бъде открита изложба „Почетни граждани на Смолян“, посветена на Празника на обединения град Смолян 18 юни. \r\n*** \r\nОт 15.30 часа в Къща музей „Ласло Наги“ в кв. „Райково“ ще се състои тържествено откриване на обновената постоянна експозиция под надслов „Кой любовта ще пренесе“, в памет на бележития унгарски творец Ласло Наги. Експозицията ще бъде открита от Амелия Гешева - заместник-министър на културата. \r\n*** \r\nОт 16.00 часа в Сесийна зала на Община Смолян ще се проведе заседание на Общински съвет – Смолян. \r\n*** \r\nОт 17.00 часа ще бъдат поднесени венци и цветя пред паметника на Ласло Наги пред сградата на Регионална библиотека „Николай Вранчев“. \r\n*** \r\nОт 18.00 часа в атриума на Областната администрация ще се състои концерт - класическа музика за орган в изпълнение на Петър Стойков.  \r\n*** \r\nОт 18.00 часа в зала 1 на Родопския драматичен театър \"Николай Хайтов\" ще се проведе концерт с участие на млади изпълнители от читалищата в града. \r\n*** \r\nОт 9.30 до 16.30 часа общинските съветници от ПП ГЕРБ Георги Стоянов и Димитър Павлов организират приемна за граждани. \r\n*** \r\nОт 10.00 до 12.30 часа в Детския отдел на библиотека „Родина“ ще се проведе лятна детска академия. \r\n*** \r\nОт17.30 часа в залата на първия етаж Регионална библиотека „Захарий Княжески” ще бъде отчетен шестият национален литературен конкурс „Николай Лилиев”.  \r\n*** \r\nОт 19.00 часа в Драматичния театър ще се играе постановката „Дама пика” по А. С. Пушкин. \r\n*** \r\nОт 9.00 часа ще се състои храмовият празник на храма „Св. Дух“ в селото.  \r\n*** \r\nОт 14.00 часа в зала 203 на общината ще се проведе Консултативен съвет. \r\n*** \r\nОт 17.30 часа в Регионална библиотека „Стилиян Чилингиров” гостува Атанаска Петкова-Нанева с представяне на романа си „Студени гнезда”. \r\n*** \r\nОт 10.00 часа пред общината започва официалната церемония за празника на града. Кметът Георги Славов ще произнесе празнично слово. От 10.30 часа в Ритуалната зала е тържествената сесия на Общински съвет – Ямбол, по време на която ще бъдат връчени най-престижните награди за годината – на личности, дали своя принос за развитието на града.", "date": "2019.06.17", "title": "Предстоящи събития в страната за 17 юни (Агенция „Фокус“)"}
{"url": "http://www.focus-news.net/news/2019/06/17/2670994/3625-uchenitsi-ot-oblastta-sa-se-yavili-na-izpita-za-vanshno-otsenyavane-po-balgarski-ezik-i-literatura-sled-7-klas.html", "text": "3625 ученици от област Бургас са се явили на изпита за външно оценяване по български език и литература след 7 клас. Това съобщи за  Радио „Фокус“ – Бургас  инж. Виолета Илиева, директор на Регионалното управление на образованието (РУО) – Бургас. „Учениците бяха разпределени в 298 зали и във всяко училище, в което има ученици, които завършват 7 клас сме организирали провеждането на националното външно оценяване както по български език и литературата, така и по математика“, добави Илиева. По думите й резултатът ще бъде оценяван с една оценка, като първата част от изпита е била тест съдържащ 25 въпроса, като по-голямата част са били въпроси със затворени отговори, а по-малката част от теста с отворени отговори. „Във втората част имаше слушане на преразказ от аудио файл и учениците трябваше да изпълнят дидактическа задача за работа с непознат текст“, посочи още инж. Виолета Илиева.  \r\nПо думите й е бил изтеглен вариант номер 1. Тя добави, че още в събота от РУО са дали информация в министерството, че всички изпитни зали са в необходимия ред съгласно инструкциите, като е било осигурено видеонаблюдение във всяка зала, както и квестори. Виолета Илиева посочи още, че сутринта не се е наложило изпращане на квестори в определени училища. „Учителите, които участват в цялостната организация са учителите, които участват и в националните държавни зрелостни изпити“, допълни Илиева. По думите на началника на Регионално управление на образованието в Бургас, учениците е трябвало да пишат с черен химикал, за да се получи по-силен контраст при сканиране на писмените работи. Тя добави, че за всеки случай са пратили напомнящо писмо до всяко училище организиращо днешния изпит, директорите да бъдат снабдени с черни химикали и да ги раздават на учениците, които са забравили, за да не създава това допълнително напрежение и проблеми. Виолета Илиева посочи още, че до 21 юни ще се подготвя цялата процедура покрай изпитите, като на 21 юни започва и оценяването и допълни, че съгласно наредбата до 3 юли, когато трябва родителят заедно с детето да подаде заявление за класиране на съответните желание за кандидатстване в конкретни училища, комисията ще бъда готова. \r\nМария КУРТЕВА", "date": "2019.06.17", "title": "3625 ученици от областта са се явили на изпита за външно оценяване по български език и литература след 7 клас"}
{"url": "http://www.focus-news.net/news/2019/06/17/2670596/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Американският президент Доналд Тръмп в събота обвини The New York Times във \"виртуален акт на държавна измяна\", след като изданието съобщи, че САЩ са увеличили цифровите нахлувания в руската електрическа мрежа, пише британският вестник  The Guardian . \r\nНастоящите и бивши правителствени служители описаха класифицираните опити за въвеждане на  американски компютърен код в руската електрическа мрежа и други цели, съобщава вестникът. \r\nДействието е предназначено отчасти като предупреждение, но също така и за осигуряване на възможност на САЩ за провеждане на кибер-удари в случай на сериозен конфликт между САЩ и Русия. \r\nТръмп съобщи, че обвиненията са „неверни“, като нарече медиите „корумпирани“ и повтори обвиненията, че журналистите са „враг на народа“. \r\n„Смятате ли, че „неуспешният The New York Times” е измислил история, в която се казва, че Съединените щати значително увеличават кибер атаките върху Русия, пише той. \r\n\"Това е виртуален акт на измяна от някога великия вестник, който толкова отчаяно се нуждае от история, всякаква история, макар и лоша за нашата страна\", пише Тръмп. \r\nСтатията в The New York Times дойде след разследване на американския специален прокурор Робърт Мюлер за предполагаемо хакване от страна на руската разузнавателна агенция ГРУ и манипулиране от социалните медии от руската агенция за интернет изследвания в полза на предизборната кампания на Тръмп. \r\nМюлер подробно разгледа тревожния брой контакти между кампанията на Тръмп и Русия преди изборите през 2016 г. \r\nТръмп твърди, че докладът го е оневинил от нарушения. По въпроса за възпрепятстването на правосъдието в доклада не се заключава, че Тръмп е извършил престъпление, но Мюлер пише, че „той също не го оправдава“. \r\nВ своята съботна статия The New York Times описва „голямото колебание на службите да представят детайли за операциите срещу Русия, заради загрижеността си за неговата реакция - и възможността той да го отхвърли или да го обсъди с чуждестранни служители“. \r\nАмериканският вестник също така цитира официалните представители на Съвета за национална сигурност, които казват, че нямат опасения за сигурността във връзка с докладването на вестниците за цифровите атаки, вероятно показвайки, че някои от намесите са предназначени да бъдат забелязани от руснаците. \r\n*** Напредъкът на Борис Джонсън към Даунинг стрийт изглежда неудържим, тъй като водещите му съперници започнаха да се оглеждат за  работа в кабинета му и нова анкета показа, че избирателите вярват, че той е единственият кандидат за лидер, който може да спечели следващите избори, пише британският вестник  The Times . \r\nДвама от съперниците на Борис Джонсън - Майкъл Гоув и Саджид Джавид - използваха интервюта с The Sunday Times за кодирани намеци за търсене на работа в евентуален бъдещ кабинет на Борис Джонсън. \r\nПроучването на YouGov постави Брекзит партията на първо място с 24%, три пункта пред консерваторите и лейбъристите, работейки в полза на Джонсън, който ще трябва да отнеме от гласовете за партията на Найджъл Фарадж. \r\nОколо 47% от гласоподавателите смятат, че Джонсън може да спечели следващите избори и само 22% не са съгласни. Само 15% смятат, че най-близкият му съперник, Джереми Хънт, може да спечели нов мандат за управление. \r\nПроучването установи също, че Джонсън е единственият кандидат, който ще убеди избирателите да се обърнат към торите - 22% заявяват, че е по-вероятно да гласуват за консерваторите, ако той е лидер. Никой от опонентите му не е получили повече от 8%. Той обаче остава разделяща фигура, като 22% казват, че ще обедини нацията срещу 48%, които не са съгласни. \r\nБившият министър Естер Маквей обяви снощи, че го подкрепя, след като той се съгласи да включи в плановете си за управление аспекти от идеите й за развитие на партията. Екипът на Джонсън също се надяваше, че ще спечели одобрението на Мат Хенкок, здравния министър, който отпадна в петък. Той е под натиск от своя стар бос Джордж Осбърн да подкрепи Джонсън в замяна на по-голям пост. \r\n*** Борис Джонсън беше представен от празна катедра по време на дебата между кандидатите за лидер на Торите по телевизионния канал BBC в неделя вечерта, след като лидерът в надпреварата за наследник на  Тереза Май отказа да вземе участие, пише британското издание  Huffington Post . \r\nДебатът се нажежи по няколко точки, като участниците спориха за плановете си за Брекзит, а Стюарт обвини съперниците си за \"мачизма\". \r\nНо Джонсън, който е на път да стане министър-председател само след няколко седмици, се изплъзна от събитието. \r\nКришнан Гуру-Мърф, модератор на дебата,откри предаването, като каза на Джонсън, че му остава време да вземе „такси от Северен Лондон“ до мястото. \r\nГоворейки от трибуната, Джереми Хънт  попита: „Къде е Борис? Ако не може да разисква с петима колеги как би могъл да преговаря с ръководителите на 27 държави-членки? \" \r\nЗа разлика от останалите пет кандидати, Джонсън досега не успя да се съгласи да отговори на въпроси от политически репортери в Уестминстър в понеделник. \r\nВсички шестима, включително Джонсън, ще се изправят пред депутатите от Консервативната партия на изборите в парламента в понеделник преди второто гласуване във вторник. Но то ще се проведе зад закрити врати. \r\nКандидатите трябва да осигурят подкрепата на 33 депутати, за да преминат към следващия кръг на гласуване. Всеки, който не успее да достигне този праг, се елиминира от състезанието. \r\nДжонсън се съгласи да вземе участие в дебата на Би Би Си във вторник вечерта, след като бройката на съперниците му намалее.", "date": "2019.06.17", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/06/17/2670595/matyu-palmar-rusiya-iska-da-blokira-evroatlanticheskiya-pat-na-bosna-i-hertsegovina.html", "text": "САЩ се застъпват за възможно най-близки партньорски отношения между Босна и Херцеговина и НАТО и Европейския съюз, но Русия иска да блокира евроатлантически път на балканската страна. Това заяви заместник-помощник държавният секретар на САЩ Матю Палмър, предава скопската електронна медия  A1 On . \r\nПалмър отбеляза, че САЩ и Русия имат различни цели по отношение на Западните Балкани и Босна и Херцеговина, пояснявяйки, че Вашингтон иска европейско бъдеще, мир, просперитет и стабилност за нея, както и присъединяването й към европейското семейство. \r\n\"Руснаците имат съвсем различна цел на Балканите. Те искат да видят разделен регион, в който има висока степен на напрежение. През 2016 г. те подпомогнаха опит за преврат в Черна гора. Инвестираха много и работиха за подкопаване на сключеното Преспанско споразумение. Направиха това, за да блокират европейския и евроатлантическия път. Няма причина да се смята, че Русия не иска да направи същото в Босна и Херцеговина\", подчерта американският дипломат на среща с босненски журналисти. \r\nСъгласно думите на Палмър, САЩ биха искали босненските лидери да се споразумеят за представянето на годишната национална програма на НАТО, което ще даде възможност за укрепване на връзките между страната и Алианса. \r\nПалмър прецени, че представянето на плана е процес от технически характер и не означава, че Сараево е взело решение за членство в организацията. \"Това ще позволи на НАТО да се ангажира в БиХ за укрепване на сектора на отбраната и сигурността. Това не е решение за членство в НАТО. Надявам се, че политическите лидери в Босна и Херцеговина ще постигнат споразумение, което ще позволи на страната да предаде документа\", заяви Палмър. \r\nЗаместник-помощник държавният секретар на САЩ изрази надежда, че босненските лидери ще успеят да постигнат споразумение за сформиране на ново централно правителство, за да може страната да се насочи към ЕС и  европейското си бъдеще. Лидерите на водещи политически партии все още не могат да се споразумеят за сформирането на нов Съвет на министрите на страната след изборите, проведени през октомври миналата година. Тереза Герова", "date": "2019.06.17", "title": "Матю Палмър: Русия иска да блокира евроатлантическия път на Босна и Херцеговина"}
{"url": "http://www.focus-news.net/news/2019/06/17/2670598/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Новата власт в Молдова прогони старата извън страната, пише руският вестник  „Взгляд“ \r\nНовото молдовско правителство за първи път от няколко дни успя да проведе работно заседание. Това стана възможно след отстраняването на контролно-пропускателния пункт от привържениците на Демократическата партия, чийто лидер Владимир Плахотнюк избяга от страната. Каква ще бъде вътрешната и външната политика на новите власти? Ще успее ли молдовският президент Игор Додон да подобри отношенията си с Русия, анализира изданието. \r\nМиналата седмица страната беше в най-острата фаза на политическа криза, продължила от февруари тази година след парламентарните избори, в резултат на което партиите не успяха да създадат управляващо мнозинство и да формират правителство. Миналата седмица президентът Игор Додон заплаши да разпусне парламента и да насрочи нови избори, ако не бъде сформирана управляващата коалиция. Тези мерки проработиха. Пропрезидентската социалистическа партия се договори с прозападния блок АКУМ („Сега“ – бел ред), воден от Андрей Настасе и Майя Санду. \r\nИзявленията на Додон последваха след срещи с руския вицепремиер Дмитрий Козак (на 3 юни), еврокомисаря по разширяването и политиката за добросъседство Йоханес Хан и пратеника на Държавния департамент Брадли Фред. По време на посещението си Козак даде да се разбере, че би предпочел социалистическата сделка с АКУМ, а не с управлявалите доскоро демократи. \r\nВ резултат на това представителят на АКУМ Майя Санду получи поста министър-председател, а лидерът на социалистите Зинаида Гречани - поста на председател на парламента. Въпреки това, лидерът на Демократическата партия, олигархът Владимир Плахотнюк (определят го като най-богатия гражданин на републиката), който с помощта на Конституционния съд под негов контрол отстрани Додон от длъжност, се противопостави на събитията. Правомощията на президента бяха прехвърлени на министър-председателя и заместник-председателя на Демократическата партия Павел Филип, който незабавно разпусна парламента и свика предсрочни избори на 6 септември. \r\nДодон продължи да се съпротивлява и апелира към международната общност за посредничество при разрешаването на кризата и призова молдовците за мирни протести. Освен това той отмени постановлението, подписано от Филип за разпускането на парламента и провеждането на предсрочни избори. Представители на Русия, Европейския съюз и САЩ се намесиха в ситуацията, против Демократическата партия и Плахотнюк. \r\nТази седмица руският президент Владимир Путин заяви в интервю за телевизия \"Мир\", че Москва подкрепя Додон и неговите настоящи коалиционни партньори, така че те да \"се отърват\" от онези, които са узурпирали \"доскоро властта в Молдова\" и \"да намерят\" сами по себе си сили да организират екипна работа в интерес на молдовската държава и на молдовския народ ”. \r\nВ петък американският посланик в Кишинев, Дерек Хоган, дойде в офиса на Демократическата партия, където проведе разговори с Плахотнюк. По време на разговора той ясно посочи, че Вашингтон не подкрепя опозицията на демократите срещу парламентарното мнозинство и правителството на Санду. Както по-късно съобщи вицепрезидентът на Демократическата партия на Русия Владимир Чеботар, партията признава правителството на Санду и преминава в опозиция. \"Това е единственият начин да се преодолее политическата криза\", каза Чеботар. \r\nСпоред ТАСС в събота Козак обяви позицията на Москва за способността на новото молдовско правителство да подобри политическата ситуация. \"Разбира се, удоволствие е, че благоразумието надделя над безумните и авантюристични действия на бившия режим\", каза той. \"Надявам се, че сформираната парламентарна коалиция и новото правителство на Молдова ще продължат да имат достатъчно политическа мъдрост и сдържаност, за да завършат премахването на престъпния режим и да подобрят политическата ситуация в страната.\" \r\nВицепремиерът посочи, че по време на политическата криза в Молдова, Русия, САЩ и ЕС успяха да заемат единна позиция в подкрепа на демокрацията. „Това е ярък пример, че имаме повече общи неща, отколкото основни различия по отношение на основните ценности”, подчерта Козак.  \r\nДобавяме, че самият Плахотнюк напусна Молдова вечерта преди това. Пресслужбата на Демократическата партия уверява, че е отлетял „само за няколко дни”, като е отишъл „при семейството си”. \r\nПлахотнюк, който също има и румънско гражданство, е в руския федерален списък, по-заради обвинения в подготовка на убийство на политическия противник Ренато Усатий, който има руско гражданство в допълнение към молдовското. Плахотнюк се опита да спечели доверието на Москва, обещавайки да промени курса на страната от проевропейски към проруски. Това каза Казак в интервю за Комерсант. Русия обаче препоръча социалистите и Додон “дори да не обмислят никакви тайни предложения” от Плахотнюк. \r\nОбщо в петък вечер от Молдова излетяха няколко бизнес самолета. Според портала point.md, сред тях са Bombardier CRJ-200LR и Gulfstream G200. Според Агора, Бомбардиер се е приземил в Москва. На борда, според TV8, може да са били членове на семейството на молдовския политик и бизнесмен Илан Шор, който е женен за певицата Жасмин. И Gulfstream G200 кацна в Одеса. Друг частен самолет отлетя за Лондон. Според същия телезизионен канал други пет самолета отлетяха за Турция. На един от молдовските гранични контролно-пропускателни пунктове бе забелязан бившият министър-председател на страната Юрий Леанка, който доскоро бе заместник-министър-председател по въпросите на европейската интеграция. \r\nРъководителят на молдовския център за стратегически анализи и прогнози EST-VEST, Сергей Назария, е убеден, че няма нужда да се говори за политическо уреждане. Според него, съдейки по минали случаи, АКУМ се държи като разрушител и всичките му дейности ще бъдат насочени към присъединяването на страната към Румъния. \r\n„Додон не участва в правителството. В допълнение към поста в Министерството на отбраната, Социалистическата партия няма нищо повече. Те са премахнати от управлението на страната,“каза Назария за „Взгляд“. \r\nСпоред неговата прогбноза основна цел за АКУМ ще бъде да разгроми Социалистическата партия под претекст, че те защитават не молдовските, а руските интереси, тъй като самият Додон вече е признавал, че получава финансиране от Москва. „Това поражение няма да се случи утре, а след два до четири месеца. \r\nПървият сигнал за разделение в коалицията дойде от Санду, която публично се изказа в подкрепа на връщането на гражданството на бившия президент на Румъния Траян Бъсеску. Това е фундаментален момент. \r\nЦялата програма на блока АКУМ има за цел да унищожи молдовската държава и да я присъедини към Румъния”, убеден е политологът. \r\nЩо се отнася до съдбата на Плахотнюк, експертът е сигурен, че му е било разрешено да избяга и новите управници не са имали намерение да го репресират. А Демократическата партия, смята той, ще престане да получава финансиране и ще се \"изпари\", затова депутатите, останали без подкрепата на олигарха, ще се придържат към АКУМ и ще участват в \"унищожаването на социалистите, когато дойде моментът\". \r\n„Това също е определено предателство на идеалите, насърчавани от АКУМ. Това е предателство към електората му. Не мисля, че някой харесва факта, че оставят Плахотнюк да се измъкне. Трябваше да бъде съден, а той спокойно се качи на самолета и отлетя. Това вече говори за това какви са те. Вместо един олигарх, ще дойдат братята Цопа (Виорел и Виктор), които финансират блока на АКУМ и преди всичко партията на Андрей Настасе ”, прогнозира Назария. \r\n*** Пълноформатна среща на президентите на Русия и САЩ, Владимир Путин и Доналд Тръмп на срещата на върха на Г-20 в Осака, може да бъде подготвена от екипи на двамата лидери дори в навечерието на това събитие, заяви в неделя в интервю за телевизия „Россия-1“ Дмитрий Песков, говорител на президента на Руската федерация, отбелязвайки, че в случай на среща „на крак“, не може да се обсъжда цялата гама въпроси от общия дневен ред, цитира думите му руският вестник  “Независимая газета“ \r\nКоментирайки изявленията на президента на Съединените щати за готовността им да се срещнат с китайците, руснаците и другите страни на срещата на Г-20, Песков посочи, че Тръмп е имал непълни срещи „на крак“. \"Броят на въпросите, които трябва да се обсъдят, които са наистина в дневния ред, няма да бъде обсъден\", каза прес-секретарът на президента. \r\nПредишната среща между Путин и Тръмп бе планирана на срещата на върха на Г20 в Аржентина през декември миналата година, но американският президент отмени участието си в него само ден преди договорената дата. В тази връзка руската страна заяви, че е готова за диалог със Съединените щати, но при условие, че съществената и конкретна инициатива на този контакт идва от Вашингтон. \r\nПо-рано тази седмица помощникът на президента Юрий Ушаков каза пред репортери, че възможността да се срещнат двамата лидери на срещата на Г-20 \"виси във въздуха\", обаче, \"след като коментира тази идея, американската страна все още не я е конкретизирала.\" На 14 май в Сочи държавният секретар на САЩ Майкъл Помпео на среща с Путин говори за потенциалната готовност за провеждане на такава среща, но американската страна така и не изпрати официално искане. \r\nСрещата на върха на Г-20 ще се проведе на 27-28 юни в Осака, Япония. \r\n*** Реалност ли са американските кибератаки срещу руската електроенергийна система, коментира руското издание  „Комсомолская правда“ .  \r\nАмерикански журналисти отново поставиха Белия дом в неловко положение. Този път те не съобщават за митичните „руски хакери“, за които твърдяха, че са помогнали на президента Доналд Тръмп да спечели изборите преди три години, а за съвсем реални операции на Пентагона срещу Москва. \"Съединените щати засилват интернет атаките срещу руските енергийни системи\", пише един от най-влиятелните отвъдморски вестници, The New York Times(NYT). \r\nТова може да се нарече юбилеен отчет. Точно преди 10 години, през юни 2009 г., беше създадена специална структура за такива задачи - Кибернетичното командване на въоръжените сили на САЩ. Сега под негово командване са повече от шест хиляди щикове и саби - в смисъл бойни хакери. \r\nНо самият Тръмп не беше доволен от подобни триумфални доклади. \"Това е акт на предателство от страна на някога велик вестник, а самата история е също толкова невярна\", пише той в своя „Туитър“. Кой е прав: президентът или репортерите? Политическият анализатор и експертът по кибертехнология, експерт на Уралския информационен и аналитичен център Михаил Фрибен отговори на въпросите на КП. 1. Ако Тръмп отрече всичко, има ли за какво да се безпокоим? \r\nВъпросът е, че тази критиката му бе отправена по странен начин. Тръмп да нарече журналистите \"лъжци\", \"глупаци\" или \"писачи на фалшиви новини\" (както обикновено прави), не би имало причина за безпокойство. Но магнатът подчерта, че журналистите от NYT са „врагове на народа и предатели“. Той дори ги заплашваше с определени „последствия“. А какво е предателство? Например, разкриването на военни тайни. По този начин президентът по невнимание го остави да се изплъзне: кибератаките върху руските енергийни системи са реалност. 2. Могат ли действително да причинят вреди? \r\nНай-важните обекти, ядрени или водноелектрически централи, са надеждно защитени. Техните контролни центрове, като правило, дори не разполагат с интернет връзка и е изключително трудно да се пречупи такава „цифрова крепост“ отвън. Но на ниво разпределителни мрежи, които доставят топлина и светлина на апартаменти и фабрики, ситуацията е много по-тъжна. Много от тези мрежи принадлежат на частни компании и често те не искат да харчат пари за „прекомерни“, от тяхна гледна точка, мерки за киберсигурност. 3. Каква е крайната цел на атаките? \r\nАко един мегаполис остане без електричество, хаосът ще започне след няколко часа. Което може успешно да се използва за разпалване на граждански протести, например \"цветна революция\". Но дори и това не е важно. Защо NYT публикува скандална статия в момента? \r\nТози вестник се контролира от опонентите на Тръмп. Срещата на върха на Г-20 ще се състои в Осака на 28-29 юни, където е възможна нова среща между президентите на Русия и САЩ. Но е трудно да погледнете в очите на партньора си, когато най-големият ви вестник докладва за вашите специални операции срещу него. Затова противниците на помирението между двете страни използват всяка възможност, включително и настоящите подхвърляния в медиите, за да подкопаят руско-американските отношения.", "date": "2019.06.17", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/06/17/2670602/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове. \r\nПрепоръчва се пътуващите за Гърция да ползват алтернативни маршрути през ГКПП „Златоград“, „Ивайловград“ и „Илинден“, тъй като през деня ГКПП „Маказа е силно натоварен.", "date": "2019.06.17", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/06/17/2670600/the-wall-street-journal-frantsuzite-pribraha-zhaltite-zhiletki.html", "text": "Седем месеца след вълни от демонстрации, обхванали за първи път цяла Франция, които свалиха правителството на колене, движението на жълтите жилетки е изчерпано, пише американският вестник  The Wall Street Journal .  \r\nМагазини, които блиндираха прозорците си всяка събота, подготвяйки се за бунтовете на „жълтите жилетки“, отново работят под пълна пара. Президентът Еманюел Макрон стартира икономическите ремонти, които някога бяха сред исканията на „жълтите жилетки“. Седмичният поток от протестиращи в Париж се превърна в тънка струйка. \r\nВ събота едва 7 000 демонстранти излязоха по улиците на страната, според френското вътрешно министерство. Това не може да се сравнява с четвърт милион души на 17 ноември, когато движението започна като протест срещу данъците върху горивата. \r\nТози провал е очевиден, твърдят бивши протестиращи, в борбата на движението да издигне кандидати за изборите за Европейски парламент, които се проведоха в края на май. В един момент, когато някои се надяваха да отбележат появата на движението като нова политическа сила на континента, се разкри неговата нестабилност. Жълтите кандидати, наречени от мнозина в движението „продажници“, получиха по-малко от 1% от гласовете. \r\nНамаляващата подкрепа създаде възможност за правителството на Макрон да си възвърне опорите. В сряда министър-председателят Едуар Филип подробно представи плановете на администрацията за преразглеждане на обезщетенията за безработица и пенсионната система на страната. Той също така обеща да изпълни бързо обещанията за значително намаляване на данъците за работещата средна класа. \r\nИма и признаци, че най-ранните реформи на Макрон, включително разхлабването на правилата на пазара на труда, са започнали да вдигат икономиката. Миналия месец безработицата спадна до най-ниското си ниво от 10 години, според националната статистическа агенция. Доверието на потребителите, силно накърнено на върха на кризата с „жълтите жилетки“, се повиши значително от началото на годината. \r\nКато се има предвид нестабилността на движението, насилието отново може да избухне. По време на демонстрации са ранени около 2 500 протестиращи и 1 800 полицаи, според френското вътрешно министерство. Някои „жълти жилетки“ планират да блокират пътищата в цялата страна следващата събота в опит да създадат смущения и да привлекат вниманието на хората. Все пак тези смущения са далеч от стотиците хиляди, които накараха Франция да спре. \r\nПрезидентът Макрон, който в началото бе глух за исканията на движението, показа известна политическа ловкост. Той направи серия от отстъпки в края на годината, като отмени увеличението на данъка върху горивата и повиши доходите на служителите с минимална работна заплата. След това той продължи няколкомесечното допитване, което го доближи до най-малките села в цялата страна и обърна вълната на обществено мнение срещу жълтите жилетки. \r\nВ събота животът се върна към нормалното на булевард Шанз-Елизе. Туристите се разхождат покрай витрините или пият вино на терасите на кафенетата.  Юлиян Марков", "date": "2019.06.17", "title": "The Wall Street Journal: Французите прибраха жълтите жилетки"}
{"url": "http://www.focus-news.net/news/2019/06/17/2670601/pregled-na-mezhdunarodnite-novini-do-6-chasa-agentsiya-fokus.html", "text": "Косовският премиер Рамуш Харадинай каза, че гражданите на Косово не се колебаят в пътя към мира, но предупреди, да не се очаква мирът и стабилността на Балканите да бъдат изградени за сметка на свободата на Косово, цитира димите му македонското електронно издание  \"Локално\" . \r\nХарадинай на церемония в Печ, където бе открит паметникът на националния герой Шкелзен Харадинай и обелискът на 183 паднали бойци от Армията за освобождение на Косово от община Печ, заяви, че Косово е заинтересовано да постигне споразумение със Сърбия, но за статута си няма да разговаря, защото \"този въпрос беше закрит през 2008 г.\". \r\n- Ние сме заинтересовани да живеем в добросъседски отношения със Сърбия, но няма да обсъждаме статута, защото този въпрос беше закрит през 2008 година. Трябва да разрешим въпроса за взаимното признаване с тях. Нека никой не търси мира и стабилността на Балканите за сметка на свободата на Косово, каза Харадинай. \r\nТой каза, че Косово не се нуждае от \"свобода в изолация\". \r\n\"Не искаме свобода, която да изолира Косово. Ние се борихме за свободата да се наслаждаваме на всичко. Нека всички знаят, че не се нуждаем от свобода в изолация,\" каза Харадинай. \r\n*** Турският президент Реджеп Тайип Ердоган заяви в неделя, че Турция няма да се откаже от проучването за газ край Кипър, след като лидерите на Южна Европа призоваха Анкара да спре тези действия, предава  AFP . \r\n\"Ние продължаваме и ще продължим да търсим в тези области, които са наши,\" каза Ердоган по време на телевизионно предаване в Истанбул. \r\n\"Някой е дал заповед. Те смятат да арестуват персонала на нашите кораби. Ще стане лошо, ако го направите\", предупреди Ердоган, след като Кипър е издал заповеди за арест за членове на екипажа на турския кораб за сондиране „Фатих“ миналата седмица. \r\nСлед срещата на върха на южните страни от Европейския съюз във Валета, седемте държави излязоха със съвместна декларация в петък, в която изразиха \"сериозна загриженост относно действителни или потенциални сондажни дейности в рамките на изключителната икономическа зона на Кипър\". \r\nТе призоваха ЕС да следи развитието на въпроса \"и в случай, че Турция не прекрати незаконните си дейности, да разгледа подходящи мерки в пълна солидарност с Кипър\". \r\nТурското външно министерство заяви в събота, че декларацията е \"предубедена\" и противоречи на международното право, обвинявайки Европейския съюз в пристрастие към членовете на ЕС Кипър и Гърция.  \r\n*** Председателят на американския Конгрес  Ненси Пелоси заяви в интервю, че \"ние нямаме никакъв апетит да воюваме с Иран\" в условията на засилено напрежение с близкоизточната държава, цитира думите й американският вестник  The Hill . \r\n\"Ние нямаме абсолютно никакъв апетит за война, или да бъдем провокативни, за да създаваме ситуации, които могат да предизвикат реакции, където могат да бъдат допуснати грешки\", каза тя пред CNN. \r\nТя също така постави под въпрос мотивацията „да бъдем провокативни с иранците“. \r\n\"Каква е тяхната мотивация да бъдат провокативни с иранците? Защо президентът обърна гръб на иранското ядрено споразумение?\" - каза тя. \"Каква е логиката, освен проблемът, че  е била договорена от президента Обама?\" \r\n\"Имаше толкова много експерти по националната сигурност, независимо дали са посланици, генерали, адмирали и всички останали, подкрепящи споразумението\", добави тя. \r\nНапрежението между Вашингтон и Техеран ескалира миналата седмица, когато администрацията на Тръмп обвини Иран за нападение над два петролни танкера в Оманския залив. Иранският външен министър Джавад Зариф отрече участието на страната. \r\nОтношенията между САЩ и Иран се влошават, откакто миналата година президентът Тръмп изтегли американската страна от ядрената сделка с Иран. \r\n*** До края на юни ще бъдат сменени общо 8 министри, както толкова заместници и 20 директори на публични компании, съобщи днес премиерът и лидер на СДСМ Зоран Заев на заседанието на Централния съвет на партията в Охрид, пише македонското електронно издание  “Сакам да кажам“ . \r\nДнес Заев потвърди, че няма да има предсрочни парламентарни избори, но ще има реконструкция на правителството. Имена на министри обаче не бяха коментирани. До края на седмицата, каза той, ще се знае кои министри ще бъдат заменени и кои ще бъдат предложени на тяхно място, така че депутатите да могат да се запознаят с техните биографии и да гласуват за структурните и персоналните промени. \r\nЗаев каза още, че сред 20-те директори на публични предприятия, които ще бъдат сменени има директори от коалиционните партньори. \r\nНа днешното заседание не бяха избрани заместник-председатели.  \r\n*** Албанският премиер Еди Рама смята, че резултатите от местните избори на 30 юни въпреки бойкота на опозицията ще нанесат силен удар на противниците на съдебните реформи, цитира думите на албанския премиер македонският телевизионен канал, излъчващ на албански  \"Алсат М\" . \r\n\"Изборите през юни не само ще определят кой ще ръководи общините, но и какво ще бъде бъдещето на Албания през следващите 30 години\", каза Рама. \r\nРъководителят на албанското правителство заяви, че опозицията се провали преди две години, когато е напуснала парламента, а сега има същото желание да възпрепятства европейската интеграция на Албания. \r\nОпозицията от своя страна се опитва да предотврати изборите по всякакъв възможен начин. Поведението им е критикувано от Европейския съюз и САЩ, които заявяват, че институциите са място за решаване на проблеми, а не улицата и насилието срещу полицията, правителството и парламента. \r\n*** Пълноформатна среща на президентите на Русия и САЩ, Владимир Путин и Доналд Тръмп на срещата на върха на Г-20 в Осака, може да бъде подготвена от екипи на двамата лидери дори в навечерието на това събитие, заяви в неделя в интервю за телевизия „Россия-1“ Дмитрий Песков, говорител на президента на Руската федерация, отбелязвайки, че в случай на среща „на крак“, не може да се обсъжда цялата гама въпроси от общия дневен ред, цитира думите му руският вестник  “Независимая газета“ \r\nКоментирайки изявленията на президента на Съединените щати за готовността им да се срещнат с китайците, руснаците и другите страни на срещата на Г-20, Песков посочи, че Тръмп е имал непълни срещи „на крак“. \"Броят на въпросите, които трябва да се обсъдят, които са наистина в дневния ред, няма да бъде обсъден\", каза прес-секретарът на президента. \r\nПредишната среща между Путин и Тръмп бе планирана на срещата на върха на Г20 в Аржентина през декември миналата година, но американският президент отмени участието си в него само ден преди договорената дата. В тази връзка руската страна заяви, че е готова за диалог със Съединените щати, но при условие, че съществената и конкретна инициатива на този контакт идва от Вашингтон. \r\nПо-рано тази седмица помощникът на президента Юрий Ушаков каза пред репортери, че възможността да се срещнат двамата лидери на срещата на Г-20 \"виси във въздуха\", обаче, \"след като коментира тази идея, американската страна все още не я е конкретизирала.\" На 14 май в Сочи държавният секретар на САЩ Майкъл Помпео на среща с Путин говори за потенциалната готовност за провеждане на такава среща, но американската страна така и не изпрати официално искане. \r\nСрещата на върха на Г-20 ще се проведе на 27-28 юни в Осака, Япония.", "date": "2019.06.17", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2019/06/17/2670605/nimh-okolo-i-sled-obyad-shte-ima-kratkotrayni-valezhi-i-gramotevitsi-v-zapadna-i-tsentralna-balgariya.html", "text": "Днес ще бъде слънчево, но около и след обяд ще се развива купеста и купесто-дъждовна облачност. На много места в Западна и Централна България ще има краткотрайни валежи и гръмотевици. Има условия и за градушки. Това съобщи за  Агенция \"Фокус\"  дежурният синоптик Христо Христов от  Националния институт по метеорология и хидрология (НИМХ) \r\nЩе духа слаб, в източните райони до умерен североизточен вятър. Горещо с максимални температури между 29° и 34°, в София - около 29°. Атмосферното налягане през деня ще се задържи почти без промяна - близко до средното за юни. \r\nНад Черноморието ще бъде слънчево, след обяд с купеста облачност, но само на отделни места ще превали. Ще духа до умерен североизточен вятър. Максимални температури на въздуха: 27 - 29°. Температурата на морската вода е 23 - 25°. Вълнението на морето ще бъде 2-3 бала. \r\nНад планините ще бъде слънчево. След обяд ще се развива купеста и купесто-дъждовна облачност и ще има краткотрайни валежи с гръмотевици. Ще духа умерен, по билата - временно силен североизточен вятър. Максимална температура на височина 1200 метра около 23°, на 2000 метра – около 17°.", "date": "2019.06.17", "title": "НИМХ: Около и след обяд ще има краткотрайни валежи и гръмотевици в Западна и Централна България"}
{"url": "http://www.focus-news.net/news/2019/06/17/2670604/predstoyashti-sabitiya-v-stranata-za-17-yuni-agentsiya-fokus.html", "text": "*** \r\nОт 7.00 часа в зала 5 на МОН ще бъде изтеглен изпитният вариант за националното външно оценяване по български език и литература след VII клас. Изпитът за седмокласниците започва в 9.00 часа. \r\n*** \r\nОт 10.00 часа с церемония по полагане на венец на Паметника на незнайния воин ще започне официално посещение на председателя на парламента на Грузия Иракли Кобахидзе. След това от 10.20 часа гостът ще се срещне с председателя на българския парламент Цвета Караянчева. \r\nЗа 11.00 часа е предвидено съвместно изявление за медиите. \r\n*** \r\nОт 14.30 часа на „Дондуков“ 2 президентът Румен Радев ще удостои с орден „Стара планина“ първа степен посланика на Федерална република Германия Херберт Салбер.  \r\n*** \r\nОт 15.30 часа на „Дондуков“ 2 президентът Румен Радев ще проведе среща с председателя на парламента на Грузия Иракли Кобахидзе.  \r\n*** \r\nОт 10.00 часа в Министерски съвет премиерът Бойко Борисов ще се срещне с европейския комисар по цифровата икономика и цифрово общество Мария Габриел и с ръководителя на Генерална дирекция „Свързаност“ към Европейската комисия (ЕК) Роберто Виола. Основна тема на разговора ще бъде европейският суперкомпютър на световно равнище, който ще заработи в България. След края на срещата са предвидени изявления за медиите.  \r\n*** \r\nОт 11.00 часа в заседателната зала на МТИТС министърът на транспорта, информационните технологии и съобщенията Росен Желязков и министърът на транспорта и морските въпроси на Черна гора Осман Нуркович ще подпишат двустранна Спогодба за международни автомобилни превози на пътници и товари. \r\n*** \r\nОт 09.00 часа 12 състав на Специализирания наказателен съд ще гледа делото за образуване и ръководене на организирана престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М. и Петьо Х.  \r\n*** \r\nОт 9.00 часа 19 състав на Специализирания наказателен съд ще гледа делото за образуване и ръководене на организирана престъпна група срещу Цветелин Ц., Владислав Н. и Светлин С.  \r\n*** \r\nОт 9.00 часа 9 състав на Специализирания наказателен съд ще гледа квалифицирани състави на изнудване срещу Живко М.  \r\n*** \r\nОт 9.30 часа 19 състав на Софийския градски съд ще гледа пледоариите срещу Веселин П.  \r\n*** \r\nОт 10.00 часа в зала „Средец“ на София Хотел Балкан ще се проведе конференция „Бъдещето на труда - бъдеще за трудещите се или бъдеще за капитала?“.  \r\n*** \r\nОт 10.00 часа 7 състав на Специализирания наказателен съд ще гледа делото за образуване и ръководене на организирана престъпна група срещу Христон М., Филип Ч., Мехмед М., Венко Д., Ергюн Б.. \r\n*** \r\nОт 10.00 часа 9 състав на Специализирания наказателен съд ще гледа производство по чл. 65 от НПК срещу Иван Г.  \r\n*** \r\nОт 10.00 часа 12 състав на Специализирания наказателен съд ще гледа съставите на придобиване и държане на наркотични вещества срещу Марио Т., Тодор Г., Петко С., Венцислав Д. и Ивайло С.  \r\n*** \r\nОт 11.00 часа в пресклуба на БТА ще се проведе пресконференция на проф. д.н. Нина Дюлгерова - преподавател във ВСУ „Черноризец Храбър“ и ЮЗУ „Неофит Рилски“ на тема „Битката за историята в контекста на Втората Световна война. Десантът в Нормандия и откриването на втори фронт в Европа“. \r\n*** \r\nОт 11.00 часа 18 състав на Специализирания наказателен съд ще гледа делото за образуване и ръководене на организирана престъпна група срещу Андреан А., Благо А., Венцислав Ф., Филип Ф., Димитър Т., Емил А., Ганчо Й., Георги Г., Димитър М., Нели К. и Генади Г.  \r\n*** \r\nОт 11.00 часа 16 състав на Специализирания наказателен съд ще гледа делото за образуване и ръководене на организирана престъпна група срещу Георги В., Деян М., Живодан А., Яким В. и Ивелин Н.  \r\n*** \r\nОт 11.00 часа в Аулата на СУ „Св. Климент Охридски“ проф. Норберт Пиетрала ще бъде удостоен с почетното звание „доктор хонорис кауза“. \r\n*** \r\nОт 13.30 часа 1 състав на Специализирания наказателен съд ще гледа делото за образуване и ръководене на организирана престъпна група срещу Иван С., Янко К., Николай Х., Пейчо П. и Свилен Н. \r\n*** \r\nОт 14.00 часа 12 състав на Специализирания наказателен съд ще гледа производство по чл. 65 от НПК срещу Любомир И.  \r\n*** \r\nОт 14.30 часа в зала „Триадица“ на „Гранд Хотел София“ евродепутатът от ВМРО Ангел Джамбазки кани избраните евродепутати на среща за пакета „Мобилност“.  \r\n*** \r\nОт 15.00 часа 17 състав на Специализирания наказателен съд ще гледа квалифицирани състави на подкуп срещу Алексей З. \r\n*** \r\nОт 15.00 часа 9 състав на Специализирания наказателен съд ще гледа делото за участие в ръководството на престъпна организация или група срещу Димитър Х., Йордан Й. и Станимир Х. \r\n*** \r\nОт 15.00 часа 19 състав на Специализирания наказателен съд ще гледа производство по чл. 65 от НПК срещу Любомир Я. \r\n*** \r\nОт 15.00 часа 7 състав на Специализирания наказателен съд ще гледа производство по чл. 65 от НПК срещу Румен Н., Асен А. и Евгений М.  \r\n*** \r\nОт 18.30 часа в Литературния клуб на Столична библиотека ще бъде представена поетесата, журналист и литературен критик Анжела Димчева, секретар и ковчежник на П.Е.Н. България.  \r\n*** \r\nОт 18.30 часа в обновения Северен парк ще се проведе традиционният празник на район „Надежда“. \r\n*** \r\nОт 9.30 часа в зала 1 Районният съд ще гледа делото срещу Маньо Д., обвинен в неправомерно присъединяване към електроразпределителната мрежа. \r\n*** \r\nОт 12.30 часа в мемориалния комплекс Памет и Вяра кметът д-р Атанас Камбитов ще даде традиционен курбан за здраве и благоденствие на жителите и гостите на града.  \r\n*** \r\nОт 14.00 часа в зала №5 на Община Благоевград ще се проведе пресконференция във връзка със скулпторите на Павел Койчев в Благоевград. В срещата ще вземат устие Павел Койчев и Георги Лозанов. \r\n*** \r\nОт 18.30 часа в зала 2 на Експоцентър „Флора“ ще се състои прожекция на филма „Гуча”. \r\n*** \r\nОт 09.00 часа в Наказателната зала в Съдебната палата е насрочено съдебно заседание по Наказателно дело общ характер срещу адвокат Йордан Р., обвинен че се е опитал да внесе хероин в Затвора – Варна при свиждане на лишен от свобода.  \r\n*** \r\nОт 9.30 до 11.00 часа в концертното студио на Радио „Варна“ ще се проведе дискусионен форум „Агресия, хуманност, кино” като част от програмата на Международния фестивал на червенокръстките и здравни филми. \r\n*** \r\nОт 10.30 до 14.30 часа в ТЕЦ „Варна“ ще се проведе Ден на отворените врати. \r\n*** \r\nОт 12.00 часа в зала 12 Младежкия дом по покана на народния представител от Парламентарната група на ГЕРБ Нели Петрова във Варна ще гостува Георги Стоянов - автор на книгата „Останете живи”, която е посветена на каузата да се спре войната по пътищата.  \r\n*** \r\nОт 19.00 часа в зала „Европа“ на Фестивален и конгресен център ще бъде официалното закриване на Международния фестивал на червенокръстките и здравни филми. \r\n*** \r\nОт 11.00 часа в зала 302 на общината ще се състои пресконференция по повод предстоящото петнадесето издание на Националния Петропавловски събор на народното творчество „Хоро се вие край манастира”. \r\n*** \r\nОт 18.00 часа в Голяма зала на МДТ „Константин Кисимов“ ще бъде представен мюзикълът „Четиримата близнаци“. \r\n*** \r\nОт 19.00 часа в Летния театър, а при лошо време в Голяма зала на Община Велико Търново, в рамките на София филм фест ще бъде излъчен филмът „Ирина“.  \r\n*** \r\nОт 10.00 часа в регионалния пресклуб на БТА ще се проведе пресконференция за проект „Мрежа за устойчиво използване на природното наследство и ресурси в трансграничния регион”, финансиран по Програма Интеррег V-A Румъния-България.  \r\n*** \r\nОт 10.00 часа в Младежки дом ще се състои Работилница „Захарно петле“ в партньорство с РЗИ – Велико Търново.  \r\n*** \r\nОт 10.00 часа в НЧ „Заря - 1900“ ще бъде пресъздаден обичая „Еньовата буля“ и плетене на венец от билки.  \r\n*** \r\nОт 18.30 часа в НЧ „Напредък-1869“ ще се състои концерт „Любими руски песни” на Руслан Мъйнов и Симфониета Шумен, с диригент - Левон Манукян.  \r\n*** \r\nОт 20.00 часа в летния театър на НЧ „Братя Грънчарови ще се състои Годишен концерт на колективите при читалището.  \r\n*** \r\nОт 8.00 до 17.30 часа в Народно читалище „Добрич – 2017 г.“ ще се състои детска лятна академия. \r\n*** \r\nОт 10.30 до 11.30 часа в Художествена галерия – Добрич ще се проведе лятна работилница за въображение. \r\n*** \r\nОт 18.00 часа в Огледална зала „Нели Божкова“ ще се състои концерт на Музикална школа „Доминанта“. \r\n*** \r\nОт 8.00 часа ще бъде осветен храмът „Свети Дух“. От 9.00 часа ще бъде отслужена Божествена Света литургия. От 10.30 часа от храма до площад „Жеравица“ ще тръгне шествие. \r\n*** \r\nОт 11.00 часа на площад „Жеравица“ ще бъде отслужен тържествен водосвет. От 11.30 часа ще се състои „Празник в Монтана” – концерт на танцовите състави, участващи в  Международния фолклорен фестивал – Монтана 2019. \r\n*** \r\nОт 11.45 часа ще се състои тържествена сесия на Общинския съвет. \r\n*** \r\nОт 18.00 часа ще се състои „Песенна палитра - 1” - концерт на Вокално студио „Детски смях” към ОДК “Ние, врабчетата”. От 19.00 часа ще бъде концертът на фолклорна формация “Ситница”, танцов ансамбъл “Младост” и певческа група „Пъстренец Jr.”. От 20.30 часа ще се проведе концерт на Yoana от X Factor, а от 21.00 часа концерт на БТР. От 22.00 часа на площад „Жеравица“ ще има тържествена заря.  \r\n*** \r\nОт 9.00 часа в църквата „Св. Троица” ще бъде отслужен молебен за здраве. \r\n*** \r\nОт 15.30 часа в Клуб „Миньор“ ще се прожектира „Науката и човекът“ - епизод 5 от аудиовизуалната поредица. \r\n*** \r\nОт 11.00 часа в Регионалния пресклуб на БТА ще се проведе пресконференция на ПП АБВ с участието на Румен Петков и Цветан Антов. Ще участват членове на областното и общинско ръководство на партията в Плевен. \r\n*** \r\nОт 9.00 часа в зала 5 Окръжният съд ще гледа делото срещу Иван Ч., обвинен в причиняване на смърт на пътя.  \r\n*** \r\nОт 10.00 часа в заседателната зала на Областната администрация ще се проведе кръгла маса-дискусия на тема „Водоснабдяването на Пловдив и населените места от област Пловдив от каскада „Доспат – Въча“ – предпоставка за подобряване качеството на живот и съществен фактор за устойчиво икономическо развитие на региона“.  \r\n*** \r\nОт 10.30 часа в зала 2 Окръжният съд ще гледа делото срещу Николай Б. и Димитър Д., обвинени в искане на пари за изпит в УХТ.  \r\n*** \r\nОт 13.30 часа в зала 1 Районният съд ще гледа делото срещу Милко Д. и Радослав К., обвинени в палеж на лек автомобил. \r\n*** \r\nОт 14.00 часа в зала 2 Окръжният съд ще заседава по делото срещу Мустафа Ш., който противозаконно е пречил на полицаи да изпълнят задълженията си.  \r\n*** \r\nОт 14.30 часа в зала 12 Районният съд ще заседава по делото срещу Пламен Р., обвинен в отправяне на заплахи на пътя.  \r\n*** \r\nОт 18.30 часа в Драматичен театър-Пловдив ще се проведе форум под надслов „140 години, посветени на здравето”, посветен на 140-годишнината на УМБАЛ „Св. Георги“.  \r\n*** \r\nОт 10.30 часа в Залата на Община Полски Тръмбеш ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.  \r\n*** \r\nОт 10.00 часа в централното фоайе на МБАЛ „Д-р Димитър Палович“ д-р Емил Маринчев – неврохирург в УМБАЛ „Сърце и мозък“ – Плевен, ще извърши безплатни прегледи и консултации.  \r\n*** \r\nОт 9.00 часа Негово Високопреподобие архимандрит Висарион ще възглави празничната св. божествена Литургия по повод храмовия празник на църквата „Св. Дух“ в Смолян. \r\n*** \r\nОт 14.30 часа в Регионална библиотека „Николай Вранчев“ ще бъде открита изложба „Почетни граждани на Смолян“, посветена на Празника на обединения град Смолян 18 юни. \r\n*** \r\nОт 15.30 часа в Къща музей „Ласло Наги“ в кв. „Райково“ ще се състои тържествено откриване на обновената постоянна експозиция под надслов „Кой любовта ще пренесе“, в памет на бележития унгарски творец Ласло Наги. Експозицията ще бъде открита от Амелия Гешева - заместник-министър на културата. \r\n*** \r\nОт 16.00 часа в Сесийна зала на Община Смолян ще се проведе заседание на Общински съвет – Смолян. \r\n*** \r\nОт 17.00 часа ще бъдат поднесени венци и цветя пред паметника на Ласло Наги пред сградата на Регионална библиотека „Николай Вранчев“. \r\n*** \r\nОт 18.00 часа в атриума на Областната администрация ще се състои концерт - класическа музика за орган в изпълнение на Петър Стойков.  \r\n*** \r\nОт 18.00 часа в зала 1 на Родопския драматичен театър \"Николай Хайтов\" ще се проведе концерт с участие на млади изпълнители от читалищата в града. \r\n*** \r\nОт 9.30 до 16.30 часа общинските съветници от ПП ГЕРБ Георги Стоянов и Димитър Павлов организират приемна за граждани. \r\n*** \r\nОт 10.00 до 12.30 часа в Детския отдел на библиотека „Родина“ ще се проведе лятна детска академия. \r\n*** \r\nОт 17.30 часа в залата на първия етаж Регионална библиотека „Захарий Княжески” ще бъде отчетен шестият национален литературен конкурс „Николай Лилиев”.  \r\n*** \r\nОт 19.00 часа в Драматичния театър ще се играе постановката „Дама пика” по А. С. Пушкин. \r\n*** \r\nОт 9.00 часа ще се състои храмовият празник на храма „Св. Дух“ в селото.  \r\n*** \r\nОт 14.00 часа в зала 203 на Общината ще се проведе Консултативен съвет. \r\n*** \r\nОт 17.30 часа в Регионална библиотека „Стилиян Чилингиров” гостува Атанаска Петкова-Нанева с представяне на романа си „Студени гнезда”. \r\n*** \r\nОт 10.00 часа пред Общината започва официалната церемония за празника на града. Кметът Георги Славов ще произнесе празнично слово. От 10.30 часа в Ритуалната зала е тържествената сесия на Общински съвет – Ямбол, по време на която ще бъдат връчени най-престижните награди за годината – на личности, дали своя принос за развитието на града.", "date": "2019.06.17", "title": "Предстоящи събития в страната за 17 юни (Агенция „Фокус“)"}
{"url": "http://www.focus-news.net/news/2019/06/17/2670606/predstoyashti-mezhdunarodni-sabitiya-za-17-yuni-2019-agentsiya-fokus.html", "text": "***  Стачка заради закона за екстрадиция в Китай \r\n***  Международно авиационно изложение \r\n***  Среща на външните министри на ЕС \r\n***  Годишен форум на Европейската централна банка \r\n***  Визита на президента на Колумбия Иван Дуке \r\n***  Визита на южнокорейския външен министър \r\n***  Изказвания пред медиите на кандидатите за лидер на консервативната партия \r\n***  Изслушване на главния американски търговски представител Робърт Лайтизър за налагане на вносни мита на китайски стоки за 300 милиарда долара", "date": "2019.06.17", "title": "Предстоящи международни събития за  17 юни 2019  (Агенция \"Фокус\")"}
{"url": "http://www.focus-news.net/news/2019/06/17/2670603/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nНа 17.06.2019 г. ще бъде предимно слънчево и горещо, но около и след обяд на много места в страната ще се развива купеста и купесто-дъждовна облачност. Ще има краткотрайни валежи и гръмотевици. Не са изключени и градушки. Ще духа слаб, в източните райони до умерен североизточен вятър. Максимални температури между 29° и 34°, в София около 29°. Информация за състоянието на републиканските пътища, предоставена за Агенция „Фокус“ от  Агенция “Пътна инфраструктура” . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат самоза следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“: \r\nОбласт София: \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; \r\nОбласт Пазарджик: \r\nОграничава се скоростта на движение от км 88+264 до км 89+700 на 90 км/ч в двете посоки поради ремонтни дейности в средна разделителна ивица. Срок до 21.06.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижението при км 224+500 посока Бургас се осъществява с повишено внимание поради възстановяване на откос. Аварийната лента е стеснена. Участъкът е сигнализиран с пътни знаци.Срок до 17.06. 2019г. \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nОбласт Сливен: \r\nДвижението в участъка от км 235+000 до км 238+000 в участъка при с. Събрано посока Бургас се осъществява с повишено внимание поради ръчно косене.Участъка е  сигнализиран с пътни знаци. Срок на изпълнение 17.06.2019г. \r\nДвижението в участъка  от км 251+000 до км 254+000 в участъка от с. Омарчево до с. Бинкос посока Бургас се осъществява с повишено внимание поради ръчно косене на тревни площи. Участъка е сигнализиран с пътни знаци. Срок на изпълнение 17.06.2019 \r\nАМ „Хемус“: \r\nОбласт София: \r\nДвижението от км 0+790 до км 3+170 в посока Варна е ограничено поради ремонтни дейности по дилатационни фуги на стоманобетонен мост над река „Лесновска“ при км 3+040. Движението се извършва двупосочно в платното посока София. Срок до 18.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тонасамо в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 28.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 28.06.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 28.06.2019 г.; \r\nОбласт Шумен: \r\nДвижението в участъка Белокопитово – Шумен от км 340+110 до км 342+200 посока Варна се ограничава в изпреварващата и активната лента поради ремонт на дилатационна фуга. Движението се осъществява в аварийната лента и се регулира с пътни знаци. Срок до 18.06.2019. \r\nАМ „Марица“:няма ограничения. \r\nАМ „Черно море“:няма ограничения. \r\nАМ „Струма“:няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т.Срок: целогодишно; \r\n- „Дюлински“ - забранен за МПС над 3,5 т.Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т.както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПСнад10 т.Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 тот категория N3, както и тегленето на ремаркета и полуремаркета с технически допустима максимална маса над 10 тот категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено.Срок до 30.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до11.09.2019 г.; \r\nОбласт Перник: \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.Срок до 01.01.2020 г.; \r\nДвижението в участъка(с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно.Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посокипоради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Плевен: \r\nДвижението в участъка Обнова – Долни Дъбник от км 55+000 до км 106+000 се осъществява в едноплатно поради частични ремонтни дейности на асфалтовата настилка.Срок до 17.06.2019 г.; \r\nОбласт София: \r\nДвижението по пътПравец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движениена МПС над 12 т. \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: \r\nДвижението в района наВелико Търново при южен пътен възел се осъществява с повишено внимание поради полагане на хоризонтална маркировка. Участъкът е сигнализиран с пътни знаци и регулировчици. Срок до 17.06.2019 г. \r\nОбласт Търговище:  \r\nДвижениетов участъка Търговище – опорен пунктБелокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Велико Търново: \r\nДвижението в района на Велико Търново при южен пътен възел се осъществява с повишено внимание поради полагане на хоризонтална маркировка. Участъкът е сигнализиран с пътни знаци и регулировчици. Срок до 17.06.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Сливен: \r\nДвижението в района на гр. Сливен от км 388+389 до км 392+393се осъществява с повишено внимание поради изрязване на храсти. Участъкът е сигнализиран с пътни знаци. Срок до 17.06.2019 г.; \r\nДвижение в участъка на пътен възел за язовир Жребчево от км 355+371 до км 360+107 се осъществява в едната лента поради частични ремонтни дейности на асфалтовата настилка. Участъка е сигнализиран с пътни знаци. Срок до 20.06.2019г.; \r\nОбласт Бургас: \r\nДвижениетов участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\nОбласт Ямбол: \r\nДвижението в участъка Козарево – Елхово от км 260+500 до км 282+700 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г. \r\n-път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПСпоради намален габарит на пътното тяло. Срок до 31.08.2019 г.; \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Добрич:  \r\nДвижението в участъка Балчик – Каварна от км 56+000 до км 57+000 се осъществява с повишено внимание поради ремонтни дейности на асфалтовата настилка.Движението се регулира с пътни знаци.Срок 21.06.2019г. \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до21.06.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 28.06.2019 г. Състояние на републиканската пътна мрежа: \r\nРемонтни дейности и временна организация на движението /ВОД/:   \r\nОПУ-Благоевград: \r\nВременно са въведени следните ограничения за движение на МПС:няма. \r\nРемонтни дейности:няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. \r\nОбходюен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 21.06.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-539: Движението по път III-539 Средец – Айтос в участъка Трояново – Айтос от км 27+000 до км 44+000 се осъществява с повишено  внимание поради извършване на частични ремонтни дейности. Движението се осъществява в едната лента на определени участъци. Участъкът е сигнализиран с пътни знаци. Срок: до 21.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – Каблешково от км 14+100 до км 52+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС:няма. \r\nРемонтни дейности: \r\nПът II-29: Движението по път II-29 Аксаково – Изворско от км 7+000 до км 10+000 се осъществява с повишено внимание поради ремонтни дейности на асфалтова настилка. Участъкът е сигнализиран с пътни знаци. Срок до 18.06.2019 г.; \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш.Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 тпоради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662:Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС:няма ограничения. \r\nРемонтни дейности:няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11:Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т.поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11граница с област Плевен. Срок 31.12.2019 г.; \r\nПът ІІІ-161:Движението по път ІІІ-161 Ребърково–Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т.от км 0+000 до км 5+900 поради свлачищни процеси. Срок 31.12.2019 г.; \r\nПът III-308:Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут:Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по пътІІІ-134 Бяла Слатина – Попицаот км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци.Срок до 20.06.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15/Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация.Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, прикм 46+800 по общински път до III–403 в с.Малки Вършец.  \r\nПът III-3011:Движението по път III-3011 Крамолин – В. Търново от км 22+129 до км 28+380 е ограничено за МПС над 10 т.поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово.Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 17.06.2019г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС:няма ограничения. \r\nРемонтни дейности:няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно.Срок до 30.06.2019 г. \r\nРемонтни дейности: \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-6001:Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПСнад 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.Срок до 31.12.2019 г. \r\nРемонтни дейности: \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019г.; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 20.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъкана обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до20.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-402:Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г. \r\nОПУ-Монтана: \r\nВременно са въведени следните ограничения за движение на МПС: \r\nПът II-81:Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово– Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. \r\nОбходен маршрут: \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом–Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове –Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т.поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности.Срок до 31.07.2019 г. \r\nОбходен маршрут:За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено завсички МПС поради пропадане на участък от пътното тяло.  \r\nОбходен маршрут:по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно.Срок до 30.06.2019 г.; \r\nРемонтни дейности: \r\nПът ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г. \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 20.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч.Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102:Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут:гр. Пазарджик, път I-8с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „ТеофанБейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n- При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n- При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 28.06.2019 г.; \r\nПът II-37: Движението по път II-37  Картела – Широка поляна от км 175+000 до км 200+000 се извършва с повишено внимание поради почистване на пътното платно от пясък и др. Срок 17.06.2019 г.; \r\nПът III-843: Движението по път III-843 с. Побит камък – с. Сърница се осъществява с повишено внимание поради профилиране на банкети. Срок до 17.06.2019 г.; \r\nПът III-8003:Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД.Срок до 30.09.2019 г.; \r\nПът ІІІ-637: Движението по пътІІІ-637 от с. Мрамор до разклон за с. Лева река е ограничено за МПС над 10 т.Срок до 31.07.2019 г. \r\nРемонтни дейности: \r\nПът II-63:Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\n Път III-637: Движение с повишено внимание по път III-637 (Трън - Стрезимировци) – Вукан – граница Кюстендил, в участъка от км 0+000 до км 33+000, поради косене на тревните площи. Движението се регулира с пътни знаци. Срок до 21.06.2019 год. \r\nПът III-6372: Движение с повишено внимание по път III-6372 Вукан – Д. Мелна – граница Кюстендил, в участъка от км 0+000 до км 25+000, поради косене на тревните площи. Движението се регулира с пътни знаци. Срок до 21.06.2019 год. \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 21.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301край регулация с. Козар Белене – начало регулация гр. Левски от км 1+750до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограниченоза транзитното движение на МПС над 15 т.; \r\nОбходен маршрут: по път ІІ-34 Плевен – Никопол.Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут:За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограниченоза транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градинав района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-11: Движението по път II-11 Оряхово – Гулянци в участъка Милковица – Сомовит от км196+000 до км 206+000 е регулирано в една лента поради земни изкопни ремонтни дейности.Срок до 20.06.2019 г. \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м.през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомайпри км 6+832 в района на мост над р. Марицае ограничено за МПС над 5 т.поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПСнад 12 т.поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден–Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС.Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. \r\nОПУ-Разград: \r\nВременно са въведени следните ограничения за движение на МПС:няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т.порадикомпрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч.Срок до 30.10.2019 г. \r\nРемонтни дейности: \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 17.06.2019 г.; \r\nПът II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Въведено е ограничение на скоростта до 40 км/ч. Движението се регулира от сигналисти. Срок до 17.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 Русе – Силистра от км 33+200 до км 115+432 от началото на Област Силистра до разклон за с. Калипетрово се осъществява с повишено внимание поради косене на тревните площи. Създадена е ВОБД с предупредителни пътни знаци и регулировчици. Срок до 17.06.2019 г.; \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-218: Движението по път ІІІ-218 с. Проф.Иширково – Дулово от км 0+000 до км 31+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nПът ІІІ-235: Движението по път ІІІ-235 Окорш – Паисиево от км 0+000 до км 12+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nПът ІІІ-2307: Движението по път ІІІ-2307 Руйно – Правда– Главиница от км 6+200 до км 28+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срок до 30.06.2019 г. \r\nРемонтни дейности: \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът II-55: Движението по път II-55 Нова Загора – Радево от км 92+000 до км 93+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-55: Движението по път II-55 Млекарево – Радецки в чертите на с. Новоселец от км 111+000 до км 111+100 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019г.; \r\nПът III-555: Движението по път III-555 Полско Пъдарево – Графитово от км 0+500 до 8+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683:Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино при км 8+100 се осъществява с повишено внимание в свободната лента, съобразно създадената организация на движение, поради ремонт на подпорни стени.Срок до 23.06.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути.Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81:Движението по път ІІ-81 Монтана – София през проход „Петрохан“е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176е ограничено за товарни МПС над 10 т.в двете посоки.Срок до 31.08.2019 г.; \r\nПът ІI-86: Движението по път ІІ-86 Хвойна – Чепеларе от км 53+960 до км 76+000 се осъществява с повишено внимание в свободната лента, съобразно създадената организация на движение поради косене на треви и изсичане на храсти за видимост.Срок до 17.06.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 еограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово,път I-3 Джурово – Ябланицаграница област Ловеч,път III-358 Ябланица – Гложене, път III-3701 Гложене – Черни Вит.Срок до 31.03.2020 г.; \r\nПът ІІІ-8001: Движението по път III-8001Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проходпът III-164 Бучин проход – Искрец – Свидня.Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 21.06.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103:Движението по път III-8103 Драгоман – Мало Малово от км 11+500 до км 20+800 се осъществява поетапно в една лента поради ремонтни дейности на асфалтовата настилка. Движението се осъществява в свободната лента. Срок до 21.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 23.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПътIII-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено заМПСнад 3.5 т.Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т.поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т.по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009:Движението на МПС над 12 т.по път III-5009 Козлец – Кърджали от км 0+000 до км 26+080 e ограничено.Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731:Движението по път III-731 Радко Димитриево – Друмевоe ограничено за МПС над 10 т.поради свлачищни процеси.  \r\nОбходен маршрут: Шумен – Овчарово – Друмево.Срок до 02.10.2019 г. \r\nРемонтни дейности: \r\nПът ІІ-73: Движението в участъка Ивански – Смядовоот км 15+000 до км 23+000 се осъществява с повишено внимание поради ръчно косене. Движението се регулира с пътни знаци. Срок до 19.06.2019 г. \r\nОПУ-Ямбол: \r\nВременно са въведени следните ограничения за движение на МПС: \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности: \r\nПът III-5304: Движението по път III-5304 Ямбол – Окоп от км 0+000 до км 6+100 се осъществява в една лента, поради частични ремонти на пътната настилка. Движението се регулира чрез пътни знаци . Срок до 18.06.2019 г. \r\nПът III-5503: Движението по път III-5503 Златаре – Кръстовище с път ІІІ-536 от км 9+700 до км 35+800 се осъществява в една лента, поради частични ремонти на пътната настилка. Движението се регулира чрез пътни знаци . Срок до 18.06.2019 г. \r\nПът III-7008: Движението по път III-7008 Голям Манастир – Генерал Тошево от км 23+200 до км 26+700 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г.; \r\nПът III-7602: Движението по път III-7602Голям Манастир – Генерал Инзовоот км 13+200 до км 30+400 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново;път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.06.17", "title": "Актуална пътна обстановка"}
{"url": "http://www.focus-news.net/news/2019/06/17/2670666/ivan-ivanov-bsp-protsedura-za-izbor-na-nov-predsedatel-na-partiyata-shteshe-da-razkontsentrira-partiynite-reditsi-za-mestniya-vot.html", "text": "Процедура за избор на нов председател на БСП щеше да разконцентрира партийните редици за местния вот. Това каза в сутрешния блок „Добро утро, България“ на  Радио „Фокус“  депутатът от ПГ на „БСП за България“ Иван Иванов. По думите му решението на Корнелия Нинова да оттегли оставката си беше правилно и отговори на очакванията, заявени от партийните редици в страната. „Една процедура за избор на председател сега, щеше да отвори много фронтове вътре в самата партия, които щяха да разконцентрират членската маса по отношение вижданията й за представители в местната власт. Трудно щеше да се организира паралелна кампания, която ни предстои с решение на НС, за номинации за общински съветници, кметове, а в същото време да вървят различните агитации за хора, които да заемат поста в оставащите месеци до следващия отчетно-изборен конгрес, който трябва да бъде през 2020 година. Това щеше да се отрази, щеше да доведе до изключително лоши резултати на местните избори, а от там и до трудно изправяне на крака на БСП. Този избор на председател трябва да бъде в сроковете, записани в устава, след изтичането на този 4-годишен мандат на всички органи на управление на партията“, обясни той. Иван Иванов коментира още, че добро представяне на левицата на местните избори със сигурност ще тушира вътрешнопартийното напрежение. Отчетени бяха слабостите на партията, но БСП умее да се учи от допуснатите грешки, допълни той. Иванов прогнозира много по динамична и добре структурирана кампания наесен.  \r\nВиктория МЕСРОБОВИЧ-КУВЕНДЖИЕВА", "date": "2019.06.17", "title": "Иван Иванов, БСП: Процедура за избор на нов председател на партията щеше да разконцентрира партийните редици за местния вот"}
{"url": "http://www.focus-news.net/news/2019/06/17/2670608/prezidentat-rumen-radev-shte-udostoi-s-orden-stara-planina-parva-stepen-poslanika-na-federalna-republika-germaniya-herbert-salber.html", "text": "Президентът Румен Радев ще удостои с орден „Стара планина“ първа степен посланика на Федерална република Германия Херберт Салбер от 14.30 часа на „Дондуков“ 2. Това съобщиха от  прессекретариата на държавния плава . Отличието се връчва за изключителни заслуги за укрепването и развитието на българо-германските отношения.  \r\nОт 15.30 часа президентът ще проведе среща с председателя на парламента на Грузия Иракли Кобахидзе.", "date": "2019.06.17", "title": "Президентът Румен Радев ще удостои с орден „Стара планина“ първа степен посланика на Федерална република Германия Херберт Салбер"}
{"url": "http://www.focus-news.net/news/2019/06/17/2670607/izvestiya-peskov-prizova-sasht-da-ne-obvinyavat-goloslovno-iran-za-atakite-sreshtu-tankerite.html", "text": "Русия призовава САЩ да дочакат резултатите от разследването по инцидента в Оманския залив и да не обвиняват произволно Иран, заяви прессекретарят на руския президент Дмитрий Песков, съобщава електронното издание на вестник  \"Известия\" . ИЗВЕСТИЯ. \r\n„Призоваваме все пак трезво да се оцени ситуацията и да се дочака появяването на някакви убедителни данни“, цитира думите му изданието. Според Песков, в дадения случай изнасянето на секретна информация е немислимо. Събитията в Оманския залив са в състояние да разтърсят световната икономика. Голословните обвинения по този случай са неуместни.", "date": "2019.06.17", "title": "\"Известия\": Песков призова САЩ да не обвиняват голословно Иран за атаките срещу танкерите"}
{"url": "http://www.focus-news.net/news/2019/06/17/2670597/republika-makedoniya-vazmozhna-e-federalizatsiya-na-makedoniya-ako-prodalzhi-kam-es-bez-albaniya.html", "text": "Абит Ходжа, докторант в Института за комуникационни науки и медийни изследвания в университета \"Лудвиг Максимилиан\" в Мюнхен и преподавател в университета в Агдер, Норвегия, родом от Косово, предупреждава за възможните последици от разделянето на Македония от Албания по пътя им  към членство в Европейския съюз, като подчертава, че подобен сценарий може да доведе до федерализация на югозападната ни съседка, отбелязва близкото до кръговете на ВМРО-ДПМНЕ скопско електронно издание  \"Република\" . \r\n\"Ако се разделят кандидатурите на ЕС и Албания, Балканите ще се променят. Албанците може да опитат различна интеграция. Да се създаде вътрешен пазар, който да изисква федерализация на Македония, а Косово и Албания да създадат федерален съюз. Остава да видим какво предстои за Албания и Косово\", пише Ходжа в социалната мрежа \"Туитър\". Тереза Герова", "date": "2019.06.17", "title": "\"Република\" (Македония): Възможна е федерализация на Македония, ако продължи към ЕС без Албания"}
{"url": "http://www.focus-news.net/news/2019/06/17/2670613/vitsepremierat-ekaterina-zaharieva-shte-uchastva-v-savet-vanshni-raboti-i-savet-obshti-vaprosi-v-lyuksemburg.html", "text": "Вицепремиерът и министър на външните работи Екатерина Захариева води българската делегация за участие в Съвет „Външни работи“ (СВнР) и Съвет „Общи въпроси“ (СОВ) в Люксембург. Това съобщиха от  Министерството на външните работи . \r\nДнес министрите на външните работи на Европейския съюз ще дебатират актуални глобални въпроси, ще се състои и дискусия по Глобалната стратегия на ЕС, три години след нейното начало. В дебата ще се включат и министрите на отбраната на страните от ЕС. Ще бъде обсъдено и подобряване на Общата външна политика и политиката за сигурност с оглед на геополитическите предизвикателства пред ЕС. Накрая се предвижда дискусия по ситуацията в Судан.  \r\nВъншните министри ще проведат неформална дискусия по Близкия изток с йорданския си колега Айман Сафади в рамките на работен обяд, а след края на СВнР ще се проведе Съвет за асоцииране ЕС-Йордания. Съпредседателите Федерика Могерини и Айман Сафади ще подпишат рамково споразумение относно участието на Йордания в операциите на ЕС по управление на кризи.   \r\nНа 18 юни Съветът „Общи въпроси“ ще започне с ориентационен дебат по следващата Многогодишна финансова рамка. СОВ ще подготви също заседанието на Европейския съвет на 20 - 21 юни с обсъждане на проект за заключения.  \r\nМинистрите ще обсъдят и представения на 29 май от Европейската комисия годишен доклад по разширяването на ЕС. България ще работи за заключения, с които да се подготви решение за започване на преговори за членство с Албания и Република Северна Македония. В същото време България подчертава хоризонталното значение на добросъседските отношения и регионалното сътрудничество, които следва да бъдат оценявани в целия период на предприсъединителния процес. От особено значение в този процес за България ще бъде цялостното изпълнение на буквата и духа на Договора за приятелство, добросъседство и сътрудничество с Република Северна Македония по начин, който да гарантира неговата необратимост.", "date": "2019.06.17", "title": "Вицепремиерът Екатерина Захариева ще участва в Съвет „Външни работи“ и Съвет „Общи въпроси“ в Люксембург"}
{"url": "http://www.focus-news.net/news/2019/06/17/2670614/afp-protestirashtite-vdignaha-blokadata-v-hongkong.html", "text": "Протестиращите в Хонгконг вдигнаха блокадата пред парламента и най-голямата магистрала, предава репортер на  AFP . \r\nУточнява се, че полицията е прекарала няколко часа в молби към демонстрантите да освободят пътя. В крайна сметка те са се съгласиси, без да оказват съпротива. Така движението по най-натоварената магистрала в Хонгконг вече се осъществява безпроблемно. Повечето протестиращи са се преместили в парк, разположен в непосредствена близост до парламента. \r\nВ ранните часове на деня студентът, който се превърна в лице на протестите в Хонгконг през 2014 г., бе освободен от затвора.  Тереза Герова", "date": "2019.06.17", "title": "AFP: Протестиращите вдигнаха блокадата в Хонгконг"}
{"url": "http://www.focus-news.net/news/2019/06/17/2670615/vitsepremierat-mariyana-nikolova-shte-uchastva-v-108-ata-sesiya-na-mezhdunarodnata-konferentsiya-na-truda-v-zheneva.html", "text": "Вицепремиерът по икономическата и демографската политика Марияна Николова ще участва в 108-ата сесия на Международната конференция на труда в Женева. Тя ще направи изказване в сутрешното пленарно заседание на конференцията. Това съобщиха от  правителствената информационна служба . \r\nВ българската делегация, водена от вицепремиерa Николова, е и министърът на труда и социалната политика Бисер Петков.   \r\nТази година Международната организация на труда отбелязва своята 100-годишнина. България членува в нея от 6 декември 1920 г.", "date": "2019.06.17", "title": "Вицепремиерът Марияна Николова ще участва в 108-ата сесия на Международната конференция на труда в Женева"}
{"url": "http://www.focus-news.net/news/2019/06/17/2670609/premierat-boyko-borisov-shte-razgovarya-s-evrokomisarya-mariya-gabriel-za-izgrazhdaneto-na-superkompyutar-v-balgariya.html", "text": "Премиерът Бойко Борисов ще се срещне с европейския комисар по цифровата икономика и цифрово общество Мария Габриел и с ръководителя на Генерална дирекция „Свързаност“ към Европейската комисия (ЕК) Роберто Виола. Това съобщиха от  правителствената информационна служба . Основна тема на предстоящия им разговор в Министерския съвет ще бъде инициативата на Европейската комисия за изграждане на центрове за свръхбързи изчисления в Европейския съюз (ЕС). България ще бъде една от осемте държави, в които ще заработи европейски суперкомпютър на световно равнище.  \r\nПремиерът Борисов даде категоричната си подкрепа за този процес още в началната му фаза, когато в рамките на българското председателство на Съвета на ЕС беше организирана международна конференция за дигиталното бъдеще на Европа през април миналата година. Министър-председателят приветства решението на ЕК да вложи 840 млн. евро в развитието на тази важна сфера и е категоричен, че България има сериозен потенциал да бъде регионален лидер в областта на суперкомпютрите.  \r\nОсвен в България, центровете за европейски суперкомпютри, ще бъдат разположени в Чехия, Финландия, Италия, Люксембург, Португалия, Словения и Испания. Инициативата е давана като добър пример за сътрудничество между страните в ЕС, който стимулира иновациите и засилва конкурентоспособността. Осемте центъра ще работят в подкрепа на европейските научни работници, промишлеността и бизнеса и ще разработват нови приложения в редица области - от създаването на лекарства и нови материали до борбата с изменението на околната среда.", "date": "2019.06.17", "title": "Премиерът Бойко Борисов ще разговаря с еврокомисаря Мария Габриел за изграждането на суперкомпютър в България"}
{"url": "http://www.focus-news.net/news/2019/06/17/2670616/api-dvizhenieto-v-tunelite-na-pat--86-asenovgrad-chepelare-shte-se-osashtestvyava-v-edna-lenta-poradi-pochistvane-na-stenite-nastilkata-i-osvetitelnite-tela.html", "text": "От днес до 19 юни от 8.00 часа до 17.00 часа движението през тунелите на път ІІ-86 Асеновград - Чепеларе ще се извършва в една лента поради почистване на стените, настилката и осветителните тела в съоръженията. Това съобщиха от пресцентъра на  Агенция „Пътна инфраструктура“ . Необходимо е шофьорите да карат внимателно и със съобразена скорост, като спазват стриктно поставената сигнализация и указанията на сигналистите.", "date": "2019.06.17", "title": "АПИ: Движението в тунелите на път II-86 Асеновград - Чепеларе ще се осъществява в една лента поради почистване на стените, настилката и осветителните тела"}
{"url": "http://www.focus-news.net/news/2019/06/17/2670611/predsedatelyat-na-parlamenta-na-gruziya-irakli-kobahidze-e-na-ofitsialno-poseshtenie-v-balgariya-nachelo-na-parlamentarna-delegatsiya.html", "text": "Председателят на парламента на Грузия Иракли Кобахидзе ще бъде на официално посещение в България начело на парламентарна делегация. Визитата е по покана на председателя на Народното събрание Цвета Караянчева. Това съобщиха от пресцентъра на  Народното събрание . \r\nПосещението ще започне в 10.00 часа с церемония по полагане на венец на Паметника на незнайния воин. В 10.20 часа гостът ще се срещне с председателя на българския парламент Цвета Караянчева. \r\nЗа 11.00 часа е предвидено съвместно изявление за медиите.  \r\nГрузинската парламентарна делегация ще разгледа пленарната зала и ще разговаря в зала „Запад“ с Групата за приятелство България – Грузия. Гостите ще се срещнат и със заместник-председателя на Народното събрание Явор Нотев. По-късно те ще разговарят с президента Румен Радев. \r\nОт 10.00 часа на 18 юни 2019 г. председателят на парламента на Грузия Иракли Кобахидзе ще се срещне с Негово Светейшество Неофит – Патриарх български и митрополит Софийски. По-късно делегацията ще посети Велико Търново, където ще разгледа музея „Възраждане и Учредително събрание“ и Архитектурно-исторически резерват „Царевец“ и ще се срещне с кмета на Общината Даниел Панов.", "date": "2019.06.17", "title": "Председателят на парламента на Грузия Иракли Кобахидзе е на официално посещение в България начело на парламентарна делегация"}
{"url": "http://www.focus-news.net/news/2019/06/17/2670618/plovdiv-34-godishen-mazh-e-zaginal-sled-kato-e-blasnat-ot-avtomobil-na-peshehodna-pateka.html", "text": "34-годишен мъж е загинал, след като е блъснат от автомобил на пешеходна пътека. Това съобщи за  Радио \"Фокус\" - Пловдив  говорителят на ОДМВР. Тежкият пътен инцидент е станал снощи в Пловдив. Сигналът е получен около 23.30 часа. По първоначални данни на кръстовището между бул. \"Руски\" и бул. \"6-ти септември\" автомобил преминал на червен сигнал на светофара и блъснал пешеходеца. Пристигналият лекарски екип констатирал смъртта на младия мъж. За 24 часа е задържан 52-годишният шофьор. Пробите му за алкохол и наркотици за отрицателни. Във Второ РУ е образувано досъдебно производство. Уведомена е Окръжна прокуратура. \r\nЦветана ТОНЧЕВА", "date": "2019.06.17", "title": "Пловдив: 34-годишен мъж е загинал, след като е блъснат от автомобил на пешеходна пътека"}
{"url": "http://www.focus-news.net/news/2019/06/17/2670617/sport-zapochva-turnirat-v-kuins.html", "text": "Днес започва турнирът от сериите ATP 500 в Куинс, който ще продължи до 23 юни. В него ще участва и първата ракета на България Григор Димитров, победител в надпреварата за 2016 година. За българина това е първи турнир на трева от началото на сезона. Жребият отреди на бившият трети в света да започне кампанията си срещу Феликс Оже-Алиасим от Канада. Тази година Димитров ще играе и на двойки, като ще се партнира с Хуан Мартин дел Потро. \r\nМачовете от основната схема на турнира в Куинс започват от 14:00 часа, като първи в програмата е двубоят между Фернандо Вердаско и Данийл Медведев. След това Марин Чилич ще играе срещу Кристиан Гарин.", "date": "2019.06.17", "title": "Спорт: Започва турнирът в Куинс"}
{"url": "http://www.focus-news.net/news/2019/06/17/2670612/shte-se-provede-natsionalnoto-vanshno-otsenyavane-po-balgarski-ezik-i-literatura-sled-vii-klas.html", "text": "Ще се проведе националното външно оценяване по български език и литература след VII клас. Това съобщиха от пресцентъра на  Министерството на образованието и науката . Изпитът за седмокласниците започва в 9.00 часа. \r\nУчениците трябва да заемат местата си най-късно до 8.45 часа, като трябва да носят документ за самоличност – лична ученическа карта или бележник и задължително служебната бележка с входящия номер.  \r\nТъй като тази година за първи път писмените работи на седмокласниците ще бъдат оценявани електронно, то те трябва да пишат с черен химикал.", "date": "2019.06.17", "title": "Ще се проведе националното външно оценяване по български език и литература след VII клас"}
{"url": "http://www.focus-news.net/news/2019/06/17/2670620/blagoevgrad-preskonferentsiya-vav-vrazka-sas-skulptorite-na-pavel-koychev-v-grada-shte-se-provede-v-obshtinata.html", "text": "Пресконференция във връзка със скулпторите на Павел Койчев в Благоевград ще се проведе от 14.00 часа в зала №5 на Община Благоевград. Това съобщиха от пресцентъра на  Общината . В срещата ще вземат участие Павел Койчев и Георги Лозанов.", "date": "2019.06.17", "title": "Благоевград: Пресконференция във връзка със скулпторите на Павел Койчев в града ще се проведе в Общината"}
{"url": "http://www.focus-news.net/news/2019/06/17/2670619/denyat-17-yuni-v-balgarskata-istoriya.html", "text": "Заловени са Ботевите четници Никола Обретенов, Сава Пенев, Димитър Тодоров-Димитрото. На 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица. Обградени от три страни, четниците водят сражение целия ден. Преди залез слънце боят е прекратен. Щабът на четата се събира, за да обсъди по-нататъшните действия.  \r\nНа този ден през 1945 г. в София тържествено са посрещнати частите на Първа българска армия, участвала във войната срещу Германия. \r\nНа 17 юни 2001 г. на петите поред свободни парламентарни избори в България, водената от Н.В. Симеон II НДСВ печели 42,74 %  от гласовете, което осигурява на партията 120 депутатски места в парламента . 2013 г.  \r\nПрезидентът на Република България връчва „Орден Стара планина“ първа степен на Карел Кристиан ван Кестерен, извънреден и пълномощен посланик на Кралство Нидерландия в Република България. 2010 г.  \r\nПрезидентът на Република България връчва „Орден Стара планина“ на: \r\n1. Валентин Димитров – първа степен „за изключително големите му заслуги към Република България в областта на физическото възпитание и спорта.“ \r\n2. Валери Григоров – първа степен „за изключително големите му заслуги към Република България в областта на физическото възпитание и спорта.“ \r\n3. Мария Гроздева – първа степен „за изключително големите ѝ заслуги към Република България в областта на физическото възпитание и спорта.“ \r\n4. Артеник Агоп Арабаджиан – втора степен „за изключително големите му заслуги към Република България в областта на физическото възпитание и спорта.“ 2009 г.  \r\nПрезидентът на Република България връчва „Орден Стара планина“ първа степен на: \r\n1. проф. Александър Джеров „за изключително големите му заслуги за развитието на политическите и обществените отношения в Република България и по повод 80 години от рождението му.“ \r\n2. Калоян Махлянов „за изключително големите му заслуги за развитието на българо-японските отношения.“ \r\n3. Александър Янков „за изключително значимите му заслуги за развитието на българската наука и по повод 85 години от рождението му.“ 2002 г.  \r\nОт 17 - 18 юни президентът Георги Първанов е на посещение в Словакия, където разговаря с президента Рудолф Шустер. \r\nГеорги Първанов е роден на 28 юни 1957 г. в село Сирищник, Пернишка област. Завършва средно образование в Математическата гимназия в Перник през 1975 г. През 1981 г. завършва \"История\" в Софийски университет \"Св. Климент Охридски\". През 1981 г. работи като учител в София. Член на БКП е от 1981 г. Научен сътрудник в Института по история на БКП – 1981 г. През 1988 г. става доктор на историческите науки. От 1989 г. е старши научен сътрудник II степен. От февруари 1992 г. до декември 1996 г. е директор на Центъра за исторически и политологически проучвания на Висшия съвет на БСП. Член е на Съвета на директорите на \"Дума прес\" от януари 1996 г. От декември 1991 г. е член на Висшия съвет на БСП. От юни 1994 г. е заместник-председател на ВС на БСП. Председател на ВС на БСП е от декември 1996 г. В периода 1994-1996 г. е ръководител на Комисията по националния проблем и етническите взаимоотношения към ВС на БСП. През 1996 г. е ръководител на предизборния щаб на кандидата за президент на коалиция \"Заедно за България\" Иван Маразов. От февруари 1997 г. е председател на Предизборния център на БСП. \r\nПрез юни 1990 г. е кандидат за народен представител от Общонародния комитет за защита на националните интереси. Избран е за депутат от Кърджали в 37 – то Народно събрание, където е член на Парламентарна група на демократичната левица. От 21 януари 1997 г. е председател на ПГ на Демократичната левица. Председател е на парламентарната група за дружба с Гърция. Член е на Комисията по радиото, телевизията и БТА и на Комисията по външната политика и европейската интеграция в 37-то НС. В 38-то Народно събрание е избран за депутат от 2 – ри избирателен район Бургас. Председател е на ПГ на Демократичната левица. Избран е за депутат от София в 39-то НС, където също е избран за председател е на ПГ на Коалиция за България. През ноември 2001 г. като кандидат на “Коалиция за България” печели на втори тур изборите за президент. Встъпва в длъжност на 22 януари 2002 г. 2001 г.  \r\nНа петите поред свободни парламентарни избори в България гласовете се разпределят по следния начин: НДСВ – 42,74 % (120 депутати), ОДС – 18,17 % (51 депутати), Коалиция за България – 17,24 % (48 депутати), коалицията на ДПС – 7,45 % (21 депутати). Не съумяват да прескочат 4 % бариера ВМРО-Гергьовден - с 3,67%, Коалиция за Симеон Втори - с 3,48 %, Национално обединение за цар Симеон - с 1,69 % и др. Евролевицата получава 0,99 %, Блокът на Жорж Ганчев – 0,37 % и т.н. 1994 г.  \r\nПарламентът приема Закон за съдебната власт. 1990 г.  \r\nНа 10 и 17 юни са проведени първите свободни и демократични избори за VII Велико народно събрание. В тях участват със свои кандидати 40 политически партии. Според приетия специален закон за избора на ВНС 200 депутати са избрани по мажоритарната система. Най-голям брой места във ВНС печели Българската социалистическа партия (БСП) - 211, следвана от Съюза на демократичните сили (СДС) - 144. Останалите се заемат от Движението за права и свободи (ДПС), Отечествения съюз и др. VII ВНС е свикано в София на 10 юли 1990 и е открито от Йосиф Петров като най-възрастен сред депутатите. След това се избира бюро в състав: председател - акад. Николай Тодоров, и заместник-председатели - Гиньо Ганев (от Отечествения съюз), Иван Глушков (от БЗНС) и Никодим Попов (от БЗНС \"Никола Петков\" в СДС). \r\nЗадачата на VII ВНС е да изработи и приеме нова Конституция на Република България, която да даде юридически израз на прехода на българското общество от социалистическата система към принципите на пазарното стопанство. Дебатите в парламента по проекта за Конституцията продължават цяла година и на 12 юли 1991 приключват с приемането и подписването и. Срещу Конституцията се обявяват 39 депутати от СДС, които напускат и самото ВНС. Тяхната опозиция не възпрепятства работата на парламента и след подписването на Конституцията VII ВНС се саморазпуска. Продължава да изпълнява функциите на Обикновено народно събрание до избирането на ХХXVI Народно събрание. 1988 г.  \r\nВ дните между 7 - 17 юни се състои полет на втория български космонавт Александър Александров заедно с руските космонавти Александър Соловьов и Виктор Савиних с корабите “Союз ТМ-5” и “Союз ТМ-4” и на изследователския комплекс “Мир”. 1983 г.  \r\nВ периода 14 - 17 юни в Анкара се провеждат българо-турски разговори за граничната линия в устието на р. Резовска. 1980 г.  \r\nПодписана е спогодба с Норвегия за сътрудничество в областта на науката, образованието и културата. \r\nКралство Норвегия е държава в Северна Европа. Заема западната и северната част на Скандинавския полуостров, архипелага Шпицберген (вкл. о-в Медвежий) в Северния Ледовит океан и остров Ан Майен в северната част на Атлантическия океан. Териториалната площ на Норвегия е 387 000 кв. км (вкл. островите). Населението на страната е приблизително около 4 300 000 жители. Официалният език е норвежки. Столицата на Норвегия е Осло. Паричната единица е норвежка крона. Начело на държавата стои крал. Законодателният орган е еднокамарен стортинг (парламент). 1978 г.  \r\nОт 17 до 20 юни се провежда официално посещение в България на генералния секретар на Генералния народен конгрес на Либия полковник Муамар Кадафи. \r\nМуамар Кадафи е роден през 1942 г. През 1965 г. завършва училище и година по- късно 1966 г. преминава офицерски курсове във Великобритания. Той е един от създателите \r\nна организацията на свободните офицери, който свалят крал Идрис V и обявяват Либия за република. От 1969 г. е председател на Съвета на революционното командване, от 1970 г. е председател на Националния съвет за отбрана и главнокомандващ на въоръжените сили. От януари 1970 г.- юли 1972 г. е министър-председател на Либия. Обявява се за ръководител на революцията и е държавен глава на Либийската арабска джамахирия (от март 1979 г.). \r\nПрез 2011 година започна международна операция в Либия, чиято цел бе да свали режима на Муамар Кадафи. Операцията започна в средата на март 2009 година и се проточи с месеци. Междувременно няколко държави обявиха, че признават либийската опозиция за легитимен представител на Либия. Кадафи и фамилията му обявиха, че няма да се оттеглят, въпреки ударите на международните сили към важни политически центрове. 1976 г.  \r\nСъставено е правителство начело със Станко Тодоров. За първи заместник-председатели на Министерския съвет са избрани Тано Цолов и Тодор Божинов, а за заместник-председатели - Кръстю Тричков, Кирил Зарев, Григор Стоичков, Мако Даков и Андрей Луканов. \r\nСтанко Тодоров е политически и държавен деец. Роден на 10 декември 1920 г. в с. Кленовик (днес Колош), Радомирско. Кандидат-член и член на Политбюро на ЦК на БКП (1961-1988 г.). Заема отговорни държавни постове: министър на земеделието (1952-1957 г.), председател на Държавната планова комисия (1959-1962 г.), зам.-председател (от 1959 г.) и председател на Министерския съвет (1971- 1981 г.), Председател на Народното събрание (1981-1990 г.). 1970 г.  \r\nЗапочва Първият конгрес на Съюза на българските художници. 1954 г.  \r\nПодписана е дългосрочна търговска спогодба с Унгария за периода 1955 г.-1957 г. Република Унгария е държава в Централна Европа, в басейна на р. Дунав с териториална площ 93 000 кв. км. и население около 10 620 000 жители. Етническият състав на страната е формиран от унгарци – 98 %; немци, словаци, румънци, сърби, хървати. Официалният език е унгарски. Столицата на Унгария е Будапеща. Паричната единица е форинт. 1953 г.  \r\nВ Делхи е сключена първата търговска спогодба между България и Индия. 1945 г.  \r\nВ София тържествено са посрещнати частите на Първа българска армия, участвала във войната срещу Германия. 1936 г.  \r\nВ периода 15 - 17 юни на посещение в София е германският стопански министър Х. Шахт. Сключена е спогодба за военни доставки за 12 500 000 марки от Германия. 1929 г.  \r\nДойренската чета на войводата Йосиф Киров е открита близо до връх Висока чука, над Дойранското езеро. Завързва се сериозен бой, при който сръбските потери получават и подкрепление. Докато се стъмни, четниците, които са само 9 души, изстрелват почти всичките си боеприпаси. При опит да си пробият път, прославеният в този край войвода Йосиф Киров пада убит заедно с още двама четници. Сръбските потери дават 13 убити, в това число и предводителят им кап. Желкович. 1919 г.  \r\nВ периода 10 – 17 юни е проведена Първа сесия на Върховния съвет на труда към Министерския съвет. Препоръчва се въвеждане на 8-часов работен ден, направено с царски указ на 24 същия месец. 1913 г.  \r\nПо време на Междусъюзническата война в сражения срещу сръбските войски, загиват опълченците от 13-та Кукушка дружина на Македоно-одринското опълчение – редниците Ангел Манов от село Лезово, Щипско, Аспарух Яранов от Кукуш и Георги Димитров Итков от Дойран. 1903 г.  \r\nВ сражение с турците край село Неманци, Кукушко, загива четникът на войводата Кръстьо Асенов - Милан Делчев, брат на Гоце Делчев. 1876 г.  \r\nЗаловени са Ботевите четници Никола Обретенов, Сава Пенев, Димитър Тодоров-Димитрото. \r\nНа 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица. Обградени от три страни, четниците водят сражение целия ден. Преди залез слънце боят е прекратен. Щабът на четата се събира, за да обсъди по-нататъшните действия. \r\nЗа да преминат през Дунава на 28 май 1876 г. Христо Ботев се качва в Гюргево заедно с част от четниците си на кораба \"Радецки\". Останалите четници, предварително разпределени на групи, се качват от пристанищата в Зимнич, Турну Мъгуреле, Корабия и Бекет. \r\nСлед като слиза на българския бряг четата полага клетва пред знамето, ушито от Петрана Обретенова, и се насочват към селата Бутан, Добролево, Борован и Баница. По пътя към Стара планина четниците са преследвани непрекъснато от редовна турска войска, черкези и башибозуци. На 30 май са обкръжени на планинския рид Милин камък. Там водят цял ден бой, в който загиват 30 души, сред които и Никола Симов. На 2 юни Ботевата чета заема позиции на връх Камарата, Купена и част от Околчица. След целодневен бой загива и Христо Ботев. След смъртта на войводата четата се разделя на 3 групи. Едната, начело с Никола Войновски, се придвижва на изток в Стара планина, а останалите 2- на Георги Апостолов и на Димитър Икономов водят на 3 юни тежък бой във Врачанския балкан, след което са разпръснати на малки групички. В продължение на 1 месец турците преследват четниците, избиват по-голямата част от тях, а заловените - съдят на два извънредни процеса в София и Русе. Само няколко души успяват да избягат в Сърбия и Румъния. Действията на Ботевата чета са епилог на Априлското въстание. 1667 г.  \r\nПреписка съобщава за масов глад в българските земи след неплодородна година и преминаването на османската армия в София. Цената на житото се покачва. Хлебарите месят хляб от овес и ечемик, а в Загора и в Белград много хора умират от глад. На тази дата са родени:  1932 г.  \r\nРоден е Андрей Димитров Германов – български поет. През 1955 г. завършва руска филология в СУ “ Св. Климент Охридски”. Той е редактор във в-к \"Народна младеж\", редактор в изд. \"Нар. младеж\", редактор в отдел \"Поезия\" на изд. \"Български писател\", зам.-главен редактор на сп. \"Съвременник\", главен редактор на сп. \"Пламък\". Като лирик се утвърждава през 60-те год. Автор е на съчиненията \"Кълнове\" (1959 г.), \"Работнически влак\" (1962 г.), \"Равноденствие\" (1965 г.), \"Късче мрамор от Акропола\", пътепис и стихотворения в съавторство със Сл. Хр. Караславов и М. Недялков (1966 г.), \"Да ме запомниш\" (1967 г.), \"Преображения\" (1968 г.), \"Яростно слънце\" (1969 г.), \"Мост\" (1970 г.), \"Острови. Стихотворения\" (1972 г.), \"Огледалце. Стихотворения за деца\" (1973 г.), \"Стихотворения\" (1973 г.), \"И оживяха в песента. Поема\" (1974 г.), \"Парнас около нас. Дружешки шаржове, пародии, епиграми\" (в съавт. с Ив. Николов, 1974 г.), \"Четиристишия. Стихотворения\" (1974 г.), \"Самоубийствено живеем\" (1979 г.), \"Други четиристишия\" (1980 г.), \"Душа незащитена. Лирика\" (1981 г.), \"Шаячни момчета. Спомени\" (1981 г.), \"Стихотворения\" (1982 г.), \"Златна светлина. Стихотворения\" (1983 г.), \"Време за творчество. Интервюта. Статии\" (1986 г.), \"Чешмата под снега. Стихотворения за деца\" (1987 г.), \"Избрани преводи\" (1987 г.) и др. Андрей Димитров Германов умира на 15 май 1981 г. в София. 1897 г.  \r\nРоден е политикът Трайчо Костов. Завършва Школата за запасни офицери и СУ” Св. Климент Охридски” , изучава френски, немски, руски, английски език и стенография. Трайчо Костов е член на БКП от 1920 г., на ВКП (б.) - от 1930 г. Работи като стенограф в Народното събрание (1918 г.-1921 г.). Сътрудничи на “Работнически вестник”. Участва в подготовката на Септемврийския селски бунт през 1923 г. Осъден е на 8 години затвор през 1924 г. и е амнистиран през 1929 г. до 1931 г. е в Москва. От 1931 г. е член на ЦК на БКП. Ръководител на парламентарната група на Работническата партия. Емигрира отново в СССР (псевд. Ф. К. Спиридонов), където работи в Коминтерна, преподава в Москва. Завръща се в България през 1934 г. заедно със Ст. Димитров-Марек и Г. Дамянов. Заминава за трети път в Москва през 1936 г., където е политически съветник на В. Пик. Завръща се през 1938 г. Секретар е на ЦК на БРП до 1942 г., когато е осъден на доживотен затвор до 7 септември 1944 г. През 1945 г. е преизбран за член на Политбюро и първи секретар на ЦК на БКП. От 1946 г. е първи заместник-председател на МС и председател на Комитета по стопански и финансови въпроси към МС. През 1949 г. необосновано е обвинен в антидържавна дейност и осъден на смърт. През 1956 г. е частично реабилитиран. През 1989 г. е взето решение за пълна политическа реабилитация. 1852 г.  \r\nРоден е революционерът Олимпий Спиридонов Панов. Той учи в Русия, Букурещ и Париж. През 1869 г. се среща с Л. Каравелов, А. Кънчев и П. Хитов; избран е за член и секретар на БЦБО, Букурещ. Когато Русия обявява война на Турция (1877 г.), Панов се записва в I дружина на Българското опълчение и участва във войната. След Освобождението следва в Санкт Петербург в Академията на Генералния щаб (1880 г.-1883 г.). След Съединението е назначен за началник на артилерията в Българската армия. В Сръбско-българската война (1885 г.) допринася за победата на българските войски в Сливнишкото сражение. Разстрелян е за участие в Русенския бунт (1887 г.), организиран от офицери русофили за събаряне на регентството. На тази дата умират:  2002 г.  \r\nУмира армейски генерал Добри Маринов Джуров. Добри Джуров е роден на 5 януари 1916 г. в с. Врабево, Ловешка област. Учи в Семинарията, откъдето е изключен за комсомолска дейност. Член е на партизанска бригада \"Чавдар\". След 9 септември 1944 г. известно време работи в Министерството на вътрешните работи, а след това става офицер в БНА. \r\nПрез 1947 г. Добри Джуров завършва Военната академия \"М. В. Фрунзе\" , през 1959 г. и Военна академия на Генералния щаб в Москва. Командва дивизия и армия. В периода 1956-1957 г. и 1959-1962 г. заема поста заместник-министър на отбраната. През 1962-1990г. Добри Джуров е министър на народната отбрана. През 1962 г. е армейски генерал. От 1977 г. до 1990 г. е член на Политбюро на ЦК на БКП. Народен представител в ХХХ, ХХХI, ХХХII и ХХХIII НС и в VII ВНС. 1934 г.  \r\nУмира Руси Христов Лудогоров. Той е български офицер, от 1915 г. е полковник. Роден е на 20 март 1869 г. в Разград. През 1890 г. завършва Военно училище в София, през 1897 г. и Артилерийската инженерна школа в Торино, Италия. \r\nКато младши офицер служи в артилерията. След като завършва образованието си в Италия, служи като старши офицер в телеграфната дружина (1900 г.), командир на рота във 2-ра интендантска дружина (1901 г.) и завеждащ специалната част на 2-ра помощна дружина. През 1904 г. служи в щаба на войската и след това като дивизионен инженер във 2-ра пехотна Тракийска дивизия (1908-1909 г.). В периода 1909-1910 г. е завеждащ учебната команда на телеграфната дружина.През май 1911 г. е назначен за началник на флота. Командва флота по време на цялата Балканска война (до 1913 г.). През 1914 г. е командир на 1-ва планинска дружина . По време на Първа световна война (1915-1918 г.) командва ЖП дружина (1914-1916 г. ), началник е на Управление \"ЖП съобщения\" (1916-1918 г.) и командир на ЖП бригада (1919 г.), след което е уволнен от армията. Изследва бойната дейност на инженерните и ЖП войски по време на войните. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.06.17", "title": "Денят 17 юни в българската история"}
{"url": "http://www.focus-news.net/news/2019/06/17/2670621/ministar-temenuzhka-petkova-vnasyaneto-na-amerikanski-vtechnen-gaz-ne-e-svarzano-s-pokupkata-na-samoleti-ili-novi-zadachi-kam-nato.html", "text": "Внасянето на американски втечнен газ не е свързано с покупката на самолети или нови задачи към НАТО. Това каза министърът на енергетиката Теменужка Петкова в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . \r\nРешението на Корнелия Нинова да оттегли оставката си. \r\n„И по една от чувствителните теми, по които правителството на ГЕРБ и Бойко Борисов ни обещават да осъществим мечтата си за енергийна независимост – енергетиката. Задала съм разговора – Енергетиката – напред –назад или нагоре?. Приятно ми е да посрещна министъра на енергетиката Теменужка Петкова. И както се засмяхме с проф. Константинов, за да не изглежда, че предаването е на запис, кажете си мнението за това, което се случи на този конгрес на БСП, на който се очакваше БСП да поеме по нов път на развитие с нови лидери, с нови концепции, а всъщност си останахме на старото място – Корнелия Нинова си остана лидер, а опозицията на Корнелия Нинова както винаги си тръгна. Ние даже нямаме събеседник от БСП тук в студиото, защото от 34-мата души, които поканих, никой не искаше да говори?“, попита в началото на разговора водещата Илиана Беновска. Теменужка Петкова отговори, че както винаги БСП е пълна с изненади и трудно могат да се правят прогнози, когато става дума за конгресите й. Тя добави, че не иска да влиза в някакви по-дълбоки анализи, защото това си е вътрешнопартиен въпрос и кой ще бъде лидер на левицата е въпрос на вътрешнопартийните органи и членовете на партията.  \r\n„Да, но сега ми хрумва нещо за което не се бях сещала, Вашият ресор обикновено е убежище на упреци от страна на БСП към ГЕРБ, към Борисов, към Вас. Освен всичко при липсваща опозиция какво става, всички отговорности лежат на гърба на ГЕРБ  и на Борисов?“, продължи водещата. Теменужка Петкова отговори, че през годините енергетиката винаги е будела сериозни дискусии. Свидетели сме и на проекти, започнати от БСП, но спрени по една или друга причина. „Затова е нормално БСП да коментират тази тема и да е важна за тях. Но това, което правим и в рамките на предишния кабинет на премиера Борисов, и в рамките на този са много ясните стъпки, които ние сме предприели за това този сектор да бъде стабилизиран, решенията, които се взимат, да бъдат устойчиви и да се взимат с национален консенсус. Защото проектите в енергетиката не са проекти, които се реализират за месец, два или три или година, а това са проекти, които се реализират за много дълъг период от време и които ще се използват от цялото общество за много дълъг период от време. Така че такива проекти трябва да бъдат разработвани и развивани след съгласието на абсолютно всички парламентарно представени сили и те трябва да бъдат такива, че да обслужват обществения интерес и премиерът Борисов прави точно това!”, категоричен бе министърът на енергетиката. \r\nЗакупуването на американски втечнен природен газ и газовата диверсификация. \r\n„Без да изглежда, че елементаризирам разговора, но все пак да го доведем до разбираемост за нашите зрители и слушатели, защото малцина от потребителите на електроенергия се интересуват от нещо друго, освен от цената, а какъв е произходът, как се добива, каква е политиката на държавата, това е малко по-предназначено за елита. Ще Ви задам няколко въпроса, които зададох в коментара си и към г-н Борисов в очакване да получим отговор на тях на 7-ми юли на висшия форум на ГЕРБ, в който наистина трябва да се зададе нов стил за установяване на повече надежда, смисъл и устои на хората, но това е друга тема. Но един прост въпрос, на основата на каква договорна перспектива внесохме американски втечнен природен газ в България?”, попита водещата Илиана Беновска. Теменужка Петкова отговори, че темата за цената е водеща за всеки един потребител или бизнесмен, но цената е само следствие от много други фактори, които трябва да бъдат ясни на хората. „В цената има и политика, нека да го кажем на хората, преди всичко даже!”, отбеляза водещата Илиана Беновска. Събеседникът й отговори, че целта е политиката като компонент от цената да се минимизира и това се прави през последните години. Тя обясни, че енергетиката е основен структуроопределящ отрасъл за икономиката и колкото по-малко политика има в енергетиката, толкова по-добре. Има фактори, които са чисто икономически и те трябва да определят цената. „Така че когато става дума за енергетика и за енергийните ресурси, то цената е крайният продукт, с който хората се сблъскват, но за да стигнем до цената има много други фактори. За да има конкурентно цена на природния газ, за да има по-ниска цена на природния газ, ние трябва да имаме възможност да доставяме природен газ от различни източници и по различни маршрути, тоест трябва да имаме конкуренция. Само тогава, когато имаме конкуренция, съответно и цената ще бъде такава, която да удовлетвори и битовия потребител, и бизнеса. Затова Вие знаете, че ние реализираме изключително важни проекти в областта на природния газ, важни инфраструктурни проекти, които са важни не само за България, но те имат и регионално значение и имат значение за целия ЕС. Такъв е проектът за изграждане на междусистемна връзка между Гърция и България!”, категорична бе Теменужка Петкова. Тя припомни, че на 22-ри май е било дадено началото на проекта. \r\n„Кой обжалва сега обаче?”, попита водещата Илиана Беновска. Гостът й отговори, че вторият участник в търга за доставка на тръби обжалва в момента. Това е българска компания, като подизпълнителите са турска и английска компания. Търгът за доставка на тръбите е бил спечелен от гръцка компания. Търгът за строителството също е бил спечелен от гръцка компания, там обжалване няма. „Значи смятайте, че с обжалването на първа и втора инстанция ще загубим 2 години!”, коментира водещата. Министърът на енергетиката отговори, че не смята така. Тя обясни, че обжалването е било пред КЗК, то е отхвърлено. Следва обжалване пред ВАС, но там има срокове, които дават възможност за едно по-бързо действие от страна на съда. Има и предварително изпълнение, което е разрешено от КЗК. „Тоест вие действате, пък те нека си обжалват?”, попита водещата. Теменужка Петкова отговори, че по проекта се работи. „А по каква причина е предвидено предварителното изпълнение, защото това са особени случаи, които Административният кодекс регламентира?”, попита водещата Илиана Беновска. Министърът на енергетиката отговори, че мотивите за предварителното изпълнение са свързани с важността на проекта. Този проект е от национално и регионално значение, той е свързан с определени срокове, които трабва да спазим, за да получим първите доставки на природен газ през 2020 г. „Откъде ще получим този природен газ?”, попита водещата. Гостът й отговори, че газът ще дойде от Азербайджан. Има сключен договор за 1 милиард кубически метра газ, така че до 2020 г. ние трябва да сме готови с инфраструктурата. \r\n„Обаче не ми отговорихте на въпроса, на основание на каква договорна перспектива внесохме американски газ? Това еднократно апробиране на ситуацията ли е?”, попита водещата Илиана Беновска. Теменужка Петкова отговори, че това е реализацията но друг приоритет на правителството, свързан с либерализацията на доставките на природен газ за страната. „Това, че вече можем да внасяме и втечнен природен газ от различни източници дава много ясен знак за това, че ПП ГЕРБ, че нашето правителство реализира своята управленска програма!”, категоричен бе министърът на енергетиката.  \r\n„Но хайде малко по-конкретно, защото наложеното впечатление и в Европа, в онази част от Европа, която е по на запад и по на север се създава впечатление, че американският газ, който се внася там, излиза много по-скъп по себестойност, които са свързани с неговата преработка, доставка и транспорт? И това прави този газ неприемлив за Европа, тук как се получиха тези магии?”, попита водещата Илиана Беновска. Теменужка Петкова отговори, че от „Булгаргаз” следят много внимателно и задълбочено пазара на природен газ, в това число и на втечнен природен газ. Анализите показват, че цената на втечнения газ е конкурента на тази, която ние получаваме за тръбния и тази тенденция ще се запази поне в следващите няколко години. „А какви подобрения трябваше да направим, за да може той да бъде адаптиран, ако мога така да се изразя граждански?”, попита водещата Илиана Беновска. Министър Петкова обясни, че през 2016 г. е била дадена възможност да се осъществи междусистемна свързаност между българската и гръцката газопреносна система. През месец април тази година „Булгартрансгаз” е успял да увеличи капацитета до 4 милиона кубически метра дневно. Това е дало възможност да се внасят и тези количества втечнен природен газ. Втечнен природен газ е бил внесен и от гръцката компания ДЕПА, като министърът на енергетиката уточни, че неговият произход също е от САЩ. \r\n„И каква е ценовата разлика между руския газ и американския в случая?”, попита водещата Илиана Беновска. Теменужка Петкова отговори, че не може да влезе в детайли, защото това е търговска информация, но може да каже, че американският втечнен газ е по-евтин за конкретното тримесечие. „Именно затова питам, с каква дългосрочна икономическа и енергийна перспектива се прави това? Това само тест ли е?”, продължи водещата Илиана Беновска. Министърът на енергетиката отговори, че този акт е бил добра възможност за пръв път да направим внос на такъв природен газ. Тази стъпка се е оказала изключително успешна. „В резултат на тази доставка на втечнен природен газ, близо 290 милиона кубични метра газ, успяхме да направим така да се миксира цената на „Булгаргаз”, че за следващото тримесечие няма да се налага доставчикът на природен газ да иска увеличение на цената. Това са прогнозите!”, заяви министър Петкова. „Изпуснахте ли се нещо – „да се миксира цената”, това означава, че американската е била по-висока от другата ли?”, попита водещата. Теменужка Петкова заяви, че не е така, а цената на втечнения природен газ е по-ниска от тази на тръбния. \r\n„Но подозренията са, че това е политически жест от страна на Америка най-малко по две причини, извинявайте, че ще намеся в енергетиката покупката на F-16, а не подаръкът, както някои политици искат, сравнявайки с други държави, на които Америка подарява самолети. И второ, опасението, че НАТО ще се опита да възложи още повече задачи върху българската страна, след като Турция реши да си закупи ракетни установки, Турция се дръпна от ролята на тяхно доверено лице в региона и може би ние сме на ход да бъдем наети за тази работа и се прави пропаганда?”, попита водещата Илиана Беновска. Теменужка Петкова отговори, че е крайно време да се отърсим от тези предположения за пропаганда и да се съсредоточим върху ефекта за потребителите и икономиката. \r\n„Добре, кой е прогнозният център тогава, да Ви задам по друг начин въпроса, който ще направи една прогностика, калкулация и съответно екстраполиране на ситуацията с вноса на втечнен природен газ в България от американска страна?”, попита водещата Илиана Беновска. Теменужка Петкова отговори, че страната ни следва своите икономически интереси и националната си сигурност. „Това е добре, но има ли такъв център?”, попита водещата още веднъж. Събеседникът й отговори, че такъв център няма и поясни, че „Булгаргаз” е дружеството, което доставя природен газ за българския пазар. Дружеството прави анализ на пазара и този анализ е показал, че в момента е добре да се закупи втечнен природен газ, чиято цена е била по-ниска. „Дадоха ли ви доклад „Булгаргаз” как можете да го екстраполирате това в бъдеще, да кажем в 6 месечен период да има още една, две или три доставки от взаимен интерес?”, попита водещата. Теменужка Петкова обяви, че „Булгаргаз” прави в момента такъв анализ и възнамерява да обяви търг за четвъртото тримесечие на тази година. „Но колегите правят анализ, все пак това са цени, които трябва да се следят, тенденции на пазара, които трябва да се наблюдават!”, добави тя. „И Вие твърдите, че този анализ е свързан само с газовите доставки, с цените, а не с доставката на F-16 и не с натоварването на България с нови отговорности от страна на НАТО?”,  още веднъж попита водещата. Гостът й отговори: „Аз твърдя, че България, че българското правителство изпълнява своите приоритети в областта на енергетиката за диверсификация на източниците за доставка на природен газ, чиято основна цел е на първо място да се гарантира сигурността на доставките и на второ място да се осигури конкуренция, която конкуренция да бъде единствено и само в интерес на българската икономика и на българските потребители!”. \r\nБъдещето на проекта „Турски поток”. \r\n„Удовлетворена съм от отговора Ви засега! Ще продължа да Ви мъча, ако има някакви податки, но другият важен въпрос, говорихме преди малко за Турция и за нейното обръщане към въоръжаване с руски противоракетни установки и въобще вглеждане един друг в очите между Ердоган и Путин, което те вече направиха два пъти, казано образно, ще ни заобиколи ли „Турски поток”? Сложна е конфигурацията, знам, че сега ще ми кажете за ЕК, за правилата на ЕС, за санкциите срещу Русия!”, попита водещата Илиана Беновска. Теменужка Петкова отговори, че в края на миналата година е била актуализирана енергийната стратегия на България, която е с краен срок до края на 2020 г. В тази актуализация са били включени две много важни неща, на първо място разширение на газопреносната инфраструктура на България от турско-българска до българо-сръбска граница. Вторият проект е включването на „Булгартрансгаз” в изграждането на терминала за втечнен природен газ на Александруполис. В стратегията много ясно са определени сроковете, както и мотивите защо се тръгва в тази посока. \r\n„Да де, но много хартии написахме и за „Южен поток”, за „Турски поток” не за първи път пишем поправка на стратегията, турете си ръка на сърцето, за очакванията дали ще мине „Турски поток” през Гърция и Италия, дали ще мине през България, нали това са хипотези?”, попита водещата Илиана Беновска. Теменужка Петкова отговори, че всъщност е по-добре да наричаме проекта „Балкански поток”, защото той ще преминава през България и е предназначен за целия регион. Водещата отбеляза, че насочването на газ през България за Сърбия и Унгария би било много важно стратегическо действие от наша страна и не е ясно дали ЕК ще ни го разреши. Министърът на икономиката заяви, че когато една държава членка следва стриктно правилата на ЕС, то тогава и от страна на ЕС не са налице аргументи, с които да спре едни законосъобразни действия. „Какво искате да кажете, че ще ни върнат шамара, който си самонанесохме с отказа, с това, че те ни отказаха „Южен поток” да мине през България и Путин в момента даже и не помисля да говори с България по този въпрос, като допуснат този „Балкански поток” да мине през България, така ли?”, попита водещата Илиана Беновска. Теменужка Петкова отговори, че когато се предприемат такива големи инфраструктурни проекти никой не тръгва да строи просто така, защото иска те да минават през територията му. „Да, но нас ни употребиха, ние тръгнахме да строим с обещанието, че всичко е леге артис! ЕК злоупотреби с правомощията си, съгласете се!”, отбеляза водещата. Министър Петкова отговори, че ако не я лъже паметта на 3-ти юни 2014 г. е информирала тогавашното правителство на Пламен Орешарски, че са налице нарушения в областта на обществените поръчки, свързани с избора на изпълнител и нарушение на Трети либерализационен пакет. „Кой избра изпълнителя?”, попита водещата. Събеседникът й отговори, че всички знаят, че не е имало обществена поръчка. Разликата е, че сегашното правителство на ГЕРБ стриктно следва европейските правила. Първо е бил направен пазарен тест, за да стане ясно дали има икономически интерес към реализацията на този проект. Оказало се е, че такъв интерес има. След това е резервиран капацитет и всичко това се случва по правилата на ЕС. Провела се е и обществена поръчка за избор на изпълнител, открита процедура. Тази процедура е била възможно най-откритата и прозрачната съгласно Закона за обществените поръчки. „Добре, и сега какво чакаме?”, попита водещата. Теменужка Петкова отговори, че се очаква да бъде сключен договора между „Булгартрансгаз” и определеният за изпълнител. „Булгартрансгаз” е определила за изпълнител компания от Саудитска Арабия. За съжаление в рамките на определения срок въпросната компания не е успяла да предостави всички необходими документи за подписването на договор. От „Булгартрансгаз” тогава са определили втората компания и саудитците обжалват и в момента се очаква решението на КЗК, като в случая няма предварително изпълнение.  \r\n   „Добре, но сложете си ръка на сърцето и кажете честно, този път по-независими ли сме, отколкото в ситуацията с „Южен поток”, защото Вие деликатно може би пропуснахте, че всъщност най-важното решение трябва да го вземе Русия с Турция – къде ще продължи така нареченият от Вас „Балкански поток”, който се нарича и „Турски поток”?”, попита водещата Илиана Беновска. Теменужка Петкова обясни, че „Балкански поток” е част от инфраструктурата, която се включва в реализацията на концепцията за газоразпределителен център. Тази концепция е съгласувана с ЕК. „Докъде я финансираме ние сами?”, попита водещата Илиана Беновска. Събеседникът й отговори, че разширението на газопреносната система на територията на страната ни се финансира от „Булгартрансгаз”. „Което може да се окаже само една хипотеза, ако по тази газопреносна мрежа не потече по решение на Русия и Турция газ!”, отбеляза водещата Илиана Беновска. Министърът на енергетиката отговори, че точно затова са спазени стриктно европейските правила, направен е пазарен тест, има обвързващи оферти, има и резервиран капацитет. Около 10% на вход и 20% на изход са свободни, което показва и спазване на изискванията на Трети либерализационен пакет. Тосет всеки, който желае, може да има достъп до тази инфраструктура.  \r\nАЕЦ „Белене”. Цената на тока. \r\n    „Неслучайно казах в началото, че БСП са големи експерти на тема АЕЦ „Белене”, накъде отиваме с АЕЦ „Белене”, мит, реалност, с кого?”, попита водещата Илиана Беновска. Теменужка Петкова отговори, че според нея АЕЦ „Белене” е един реалистичен проект. „Две страни се борят – нужен ли е, ненужен ли е. Да речем оставяме настрана този дебат от политическа заинтересованост. Кое му е реалистичното?”, продължи водещата. Събеседникът й отговори, че проектът е реалистичен по няколко причини. На първо място това е проект, който разполага с всички необходими разрешителни и лицензии. Поръчаното през 2008 г. оборудване е било произведено и доставено в България. „То не се ли деморализира?”, попита водещата Илиана Беновска. Министърът на енергетиката отговори, че не е така. Тя подчерта, че оборудването е много добро, а старото оборудване, доставено през 1989 г., е било продадено обратно на руската страна. Разходите до този момент са малко над 3 милиарда. „Има и инвеститорски интерес, налице е много ясно заявен интерес от най-голямата китайска компания, заявен е интерес и от „Фраматом”, заявен е интерес и от „Дженеръл илектрик”, заявен е интерес и от конструктора на проекта и производител на оборудването без когото ние не бихме могли да реализираме този проект – колегите от „Росатом”. Така че аз смятам, че са налице всички предпоставки да направим опит!”, категорична бе Петкова. \r\n   „Да, това е заявено, но аз мога много пъти да Ви кажа – да, ще се чуем другата седмица и ще се видим, но да не го направим. Това са, както се казва на юридически език, бъдещи несигурни събития!”, коментира водещата Илиана Беновска. Теменужка Петкова отвърна, че е изработена процедура, която е публикувана на 22-ти май в официален вестник на ЕС. Тази процедура е била спазена. Тя ще мине през няколко етапа, а индикативният срок е 12 месеца. На 16-ти август изтича срокът за подаване на заявленията за участие в проекта. След това започва етапът на изготвяне на така наречената кратка листа с която ще бъдат определени компаниите, с които българската страна иска да води преговори. Министърът на енергетиката обясни, че не вярва да има обжалвания, а процедурата е максимално отворена и ще даде възможност на всеки да намери своето място дори в хода на самата процедура.  \r\n   „Четох, че има засега екзотичен интерес от страна на Северна Македония да се включи в АЕЦ „Белене”?”, попита водещата Илиана Беновска. Гостът й попита защо да е екзотично. Беновска отговори, че югозападната ни съседка не може да се включи като партньор нито технологично, нито финансово. Министърът на енергетиката отговори, че процедурата дава възможност за участие в проекта под няколко форми. От една страна ще има стратегически инвеститори, които ще бъдат ядрото на този проект. Отделно от това се дава възможност за придобиване на миноритарен дял, както и възможности за сключване на дългосрочни договори за изкупуване на електрическа енергия. Председателят на македонския регулатор е направил изявление, че участието на югозападната ни съседка в проекта би било много добре за нейната икономика. Прогнозата му е била за около 500 мегавата. Северна Македония произвежда голяма част от електроенергията си от въглища и стремежът им да станат част от ЕС ще ги накара да преосмислят това. \r\n  „Едни от най-големите привърженици на проекта АЕЦ „Белене” са „Булатом”, имаше скоро международна конференция, организирана от тях за анализ на предимствата и недостатъците, необходимостта на пазара, стратегическото място на една подобна атомна електроцентрала. Прочетох онзи ден, че ТЕЦ „Бобов дол” спира от време на време работа, защото има излишък от енергия и даже прибягва след затваряне на два от рудниците му до употреба на слама за производство на електрическа енергия. Връзвам тези две обстоятелства с третото обстоятелство, че бизнесът често Ви задава въпроса за цените на електроенергията, за ролята и мястото на бизнеса, за начина, по който се образуват цените на американските централи, на българските и не на последно място за вредните емисии. Богомил Манчев също набляга много на това, че ние няма как да избегнем затварянето на рудниците. Отговорете ми как ще отговорите на бизнеса – АЕЦ би ли бил на печалба в сравнение например с „Марица Изток 2”?”, попита водещата Илиана Беновска. Теменужка Петкова отговори, че може би от „Бобов дол” не спират работа поради пренасищане, а просто понякога цената на борсата не ги удовлетворява. Когато цената достигне определени нива, тогава те могат да продават, за да покриват и разходите си. Тя продължи, че практиката показва, че няма атомна електроцентрала, която да е губеща. АЕЦ „Козлодуй” е дружеството от БЕХ, което реализира най-голяма печалба. Министърът на енергетиката каза също, че не бива да правим опити за сравнение и конкуренция между АЕЦ  и „Марица Изток 2”, защото става дума за различни технологии. Всяка една от тях има своето място и своята специфика. Без мощности като „Марица Изток 2” няма как енергийната ни система да функционира нормално. „Не можем да кажем – ще има само АЕЦ или ще има само ТЕЦ! Не, всяка една от тези мощности има своето място в българската електроенергийна система и това не е случайно, те не са построени просто защото някой е искал да има и ТЕЦ,  АЕЦ. Всяка една от тях има своето технологично място в електроенергийната система на страната!”, категорична беше Теменужка Петкова. \r\n   „Просто да обясня този въпрос, защото ще Ви задам още няколко. Това е един лист, на който спонтанно помолих председателя на КРИБ Кирил Домусчиев, който ми е гостувал на 9-ти декември 2018 г., следваше Ваше гостуване и понеже казваше, че Вие не отговаряте на едикакви-си въпроси, аз му казах – хайде напишете какво ще Ви отговори или какво няма да Ви отговори на отделни въпроси. Единият въпрос беше за АЕЦ „Козлодуй” е ли е на печалба и защо е на печалба, за разлика от „Марица Изток 2”. Ще добавите ли още едно изречение?”, попита водещата Илиана Беновска. Теменужка Петкова отговори, че „Марица Изток 2” просто плаща много високи цени за въглеродни емисии и това е основният проблем. Те са достигнали 360 милиона.  \r\n   „Кирил Домусчиев е написал в първа точка, че Вие непрекъснато ще ми казвате, че цените са пазарни, прозрачни и през борсата, нещо, което Вие наистина сега пак казахте и сигурно щом го повтаряте е така?”, продължи водещата Илиана Беновска. Събеседникът й отговори, че законът е такъв и цялата електрическа енергия от всички производители трябва да се търгува през борсата. Тя подчерта, че за държавните предприятия няма нито един мегават, който да не е продаден през борсата.  \r\n   „Вие достигате от време на време деликатно равновесие помежду си с бизнеса, от време на време влизате в спорове!”, продължи водещата. Министърът на енергетиката отговори, че имат доста добър диалог с бизнеса. Разбира се е имало и тежки теми, които трябва да се обсъждат, но се е намирало решение. „И сигурно пак ще има, защото цената на тока ще нараства?”, предположи водещата Илиана Беновска. Теменужка Петкова отговори, че една от основните причини за нарастването на цената на тока е нарастването на цените на емисиите. Това е световна тенденция и ние няма как да избягаме. Другата причина е, че тази година има недостатъчни количества водни запаси и енергията от ВЕЦ-ове, която е доста евтина, е в недостатъчни количества.  \r\n   „И едно от предположенията на Кирил Домусчиев по въпроса за американските централи е, че Вие ще ми отговорите – „договорите с американските централи са подписани преди мен и аз нищо не мога да направя”. Факт е, че това е така и те са подписани преди Вас, но втората част дали можете или не можете да направите нещо не е само във Вашата компетентност, за съжаление, а може би е в компетентност и на международни органи?”, продължи водещата Илиана Беновска. Теменужка Петкова отговори: „Аз такъв отговор на този въпрос никога не съм давала, защото не смятам, че нищо не мога да направя! Ние постигнахме намаление на цената! С 14% намалихме цената за разполагаемост на двете американски централи. В резултат на това намаление всяка година НЕК, респективно българските данъкоплатци, плащат със 100 милиона по-малко на двете американски централи!”. Водещата отбеляза, че самата тя е от хората, които искат прекратяване на договорите с американските централи и прибави: „Но никой не се успокоява, че плаща със 100 милиона по-малко на нещо, което е изкуствено надуто предварително при подписването на договорите. Тази разполагаемост много от хората не разбират, че ние всъщност дължим такса за нещо, което понякога даже не взимаме!”. Министърът на енергетиката отговори, че от МФ са наели едни от най-добрите адвокати и икономически екипи в света и работят заедно с представители на двете централи, договорите с които изтичат през 2024 и 2026. „Демек вие ще прецените сега дали си струва да се понесат такива неустойки за още 4 и 6 години съответно, ако се прекратят договорите?”, попита водещата. Гостът й отговори, че предстоят разговори за определяне на методиката за изчисляване на разходите, които централите са направили, с посредничеството на ЕК. На въпроса кога ще имаме резултат енергийният министър отговори, че се надява това да стане скоро. „Едното ми дете казваше – какво значи скоро? И като не му отговориш казва – скоро значи бързо! Използвам този идиом непреводим, за да ми кажете половин година, една?”, продължи водещата. Гостът й отговори, че й е трудно да се ангажира със срокове. „Това са сериозни неща, изискват много сериозен анализ, много сериозни усилия, така че колегите, които работят по тази тема са изцяло ангажирани с този въпрос и аз се надявам да се постигне едно решение, което да удовлетворява и двете страни!”, завърши Теменужка Петкова разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 16-ти юни 2019 година.", "date": "2019.06.17", "title": "Министър Теменужка Петкова: Внасянето на американски втечнен газ не е свързано с покупката на самолети или нови задачи към НАТО"}
{"url": "http://www.focus-news.net/news/2019/06/17/2670625/smolyan-kontsert-za-klasicheska-muzika-na-organ-shte-bade-predstaven-v-grada-pod-egidata-na-kmeta-na-grada-i-oblastniya-upravitel.html", "text": "Под егидата на областния управител Недялко Славов и кмета Николай Мелемов от 18.00 часа в атриума на Областната администрация в Смолян ще бъде представена класическа музика за орган в изпълнение на Петър Христов Стойков. Това съобщиха от пресцентъра на  Община Смолян . \r\nВ програмата са включени произведения на Йохан Себастиан Бах, Джироламо Фрескобалди, Дитрих Букстехуде, Феликс Менделсон-Бартолди. \r\nПетър Христов Стойков e роден в Пловдив през 1987 г. Възпитаник е на Музикално училище „Добрин Петков“ със специалност „Пиано“. Завършил е „Композиция“ при Велислав Заимов. Учил е орган при Стефан Далчев, Десислава Иванова, Велин Илиев и др., както и е посещавал Майсторски клас по орган при Карен де Пастел, Австрия. Петър Стойков е изучавал „Орган“ в консерваторията „Джузепе Тартини“ в Триест, Италия. В момента защитава докторска дисертация по „Полифония“ в областта на музикалните строеве и темперациите. \r\nПроявата е част от Културната програма на Областната администрация и част от празничната програма, посветена на Oбединението на град Смолян. \r\nВходът за концерта е свободен. Областният управител и кметът на Община Смолян канят всички любители на класическата музика да се насладят на изпълненията на орган от талантливия Петър Стойков.", "date": "2019.06.17", "title": "Смолян: Концерт за класическа музика на орган ще бъде представен в града под егидата на кмета на града и областния управител"}
{"url": "http://www.focus-news.net/news/2019/06/17/2670622/denyat-17-yuni-v-svetovnata-istoriya.html", "text": "Във Вашингтон на 17 юни 1972 година са арестувани петима души за опита им да инсталират подслушвателни устройства в главната квартира на Демократическата партия (в хотела “Уотъргейт”). Инцидентът предизвиква политически скандал - така наречената “Афера Уотъргейт”. На тази дата през 1974 г. ИРА извършва атентат срещу Английския парламент. Причинени са значителни нарушения и са ранени 11 души. На 17 юни 1967 г. Китай извършва изпитание на първата си водородна бомба. На тази дата през 1944 г. Исландия е обявена за република. \r\nАвстралия и Китай подписват договор за свободна търговия между двете страни. \r\nВ Япония изборната възраст пада от 20 на 18 години. \r\nСтартира 39-ата среща на Г-8. \r\nВ Египет завършва вторият тур на президентските избори с победата на Мохамад Морси, подкрепян от „Мюсюлманското братство“. \r\nНа парламентарните избори в Гърция с 30.45% от гласовете печели „Нова демокрация“, следвана от СИРИЗА с 26.04%. \r\nНовото правителство на Гърция полага клетва, като се врича да спазва обещанията за антикризисни ограничителни мерки, при което се очаква в началото на юли 2011 г. Гърция да получи част от петия транш на заема от ЕС и МВФ в размер на 110 млрд. евро. \r\nПриключва изборният ден в Словакия. \r\nСпоред предварителните резултати, лявата опозиционна формация “Смер”, водена от младият адвокат Роберт Фико, е начело с 26,7%, следвана от дясноцентристката партия на премиера Микулас Дзуринда, която е печели около 13,6% от гласовете. \r\nНаследникът на последния италиански крал Умберто Втори Виктор Емануил е задържан в рамките на разследване за пране на пари и склоняване към проституция. Наследникът на последния италиански монарх е задържан в град Потенца при специална операция срещу престъпна група, занимавала се с пране на пари и склоняване към проституция. Заедно с него са задържани още 12 души. \r\nИРА извършва атентат срещу Английския парламент. Причинени са значителни нарушения и са ранени 11 души. Предполага се, че при експлозията се осъществява от бързо изтичане на газ, който става причина за бързото разпространение на пожар в сградата. Детективите от Скотланд Ярд заявяват, че се опасяват, че тази атака може да е вестител за началото на поредица от нападения срещу правителствени сгради на Ирландската терористична група. \r\nВъв Вашингтон са арестувани петима души за опита им да инсталират подслушвателни устройства в главната квартира на Демократическата партия (в хотела “Уотъргейт” ). Инцидентът предизвиква политически скандал - така наречената “Афера Уотъргейт”. \r\n“Уотъргейт” е разследване на събитията, свързани с незаконните действия на Комитета на Републиканската партия за избор на президент при избирателната кампания през 1972 г.Ричард Никсън не успява да докаже убедително, че няма нищо общо с аферата “Уотъргейт”, и през август 1973 г. подава оставка като президент . Конгресът на САЩ приема закон, с който се прекратява разследването на делото и се забранява Р. Никсън да бъде обект на разследване. \r\nКитай извършва изпитание на първата си водородна бомба. През 80-те години страната е третата в света, притежаваща ядрено оръжие. Ядрените бойни глави и бомби се оценява в диапазона от 225 до 300 единици. През 1964 г. Китай извършва първото успешно изпитание на атомна бомба, през 1966 г. успешно пуска ракета, способна да носи ядрена бойна глава, а през 1967 г. провежда изпитание и на водородна бомба. \r\nИсландия е обявена за република. На тази дата влиза в сила и новата конституция на държавата. \r\nИсландия е държава, разположена на едноименния о-в в североизточната част на Атлантическия океан. На север граничи с Гренландско море, на изток - с Норвежко море; на запад Датския пролив отделя острова от Гренландия. Териториалната й площ е 102 819 кв. км., а населението е приблизително около 267 000 души. Официалният език в страната е исландският. Столицата на Исландия е Рейкявик, паричната единица е исландска крона. В административно отношение се дели на 23 окръга (сисли). \r\nСамостоятелно административно делене имат столицата и някои други градове. \r\nЗаселването на територията на Исландия започва около 870 г. Първи се заселват норвежки викинги, както и преселници от Ирландия, Шотландия и Швеция. Те дават и името на острова - Island, т. е. \"Страна на ледовете\". През 1262 г.-1264 г. Исландия е подчинена от Норвегия, а през 1397 г. заедно с Норвегия минава под властта на Дания. От 1918 г. Исландия е независимо кралство под короната на Дания. Заради стратегическата си позиция през 1940 г. държавата е окупирана от Великобритания, заместена през 1941 г. от САЩ. На 17 юни 1944 г. Исландия е обявена за република. На същата дата влиза в сила и новата конституция на Исландия. Държавата се присъединява към ООН през 1946 г., а към НАТО през 1949 г. През 1970 г. влиза в Европейската асоциация за свободна търговия. Законодателната власт принадлежи на президента и еднокамарния парламент - алтинг. Депутатите в Алтинга (60 души) се избират за срок от 4 години. \r\nСъветската армия окупира Латвия и Естония и установява просъветска комунистическа власт. \r\nЛатвия е държава в Прибалтика, на Балтийско море и Рижкия залив с териториална площ около 64 490 кв. км. и население около 2 567 000 души. Етническият състав на населението се състои от латиши, руснаци, белоруси, поляци и др. От тях 55% протестанти, 24% католици, 9% православни. Столицата на Латвия е гр. Рига. Паричната единица е латвийската лат. Латвия е независима суверенна държава, с републиканска форма на управление. Действащата конституция в страната е от 15 февруари 1922 г. Законодателният орган на Латвия е еднокамарен парламент. Държавата е административно разделена на 26 района. \r\nЕстония е държава в Източна Европа с териториална площ от 45 227 кв. км. и население от 1 530 000 жители. Официалният език е естонски. Столицата на Естония е гр. Талин. Паричната единица е естонска крона. Естония е административно разделена с 15 уезда. Законодателният орган на държавата с еднокамарен парламент. \r\nЗа велик везир на Османската империя султан Абдул Азис назначава бившия управител на Дунавския вилает Мидхат паша. \r\nАвстрия обявява война на Прусия. Австро- пруската война е войната, която слага край на продължителната борба между Австрия и Прусия за господство в Германия. Германия е обединена под егидата на Прусия. Повод за войната е конфликтът за херцогство Шлезвиг-Холщайн, управлявано съвместно от Австрия и Прусия. На 16 юни 1866 г. пруските войски нахлуват в Хановер, Хесен и Саксония. На 17 юни същата година Австрия обявява война на Прусия. Според тайното споразумение с Прусия във войната срещу Австрия се намесва и Италия на 20 юни 1866 г. След битката край Садова на 3 юли Австрия капитулира и подписва мирен договор с Прусия на 23 август 1866 г., с който признава създаването на новия съюз на германските държави начело с Прусия, загубвайки предишните си позиции в Европа. \r\nРоден е Доналд Съдърленд – американски актьор от канадски произход. Работи в театри в Канада, САЩ, Англия и в Английската тв. Снима се в киното от средата на 60-те год. във филми на ужасите - “Замъкът на живите мъртъвци”, “Дом на ужасите на доктор Терор”, както и в нашумели филми, но с епизодични участия - “Един цар” (1967 г.), “Мръсната дузина” (1967 г.). Световна известност печели след участието си в антивоенната сатира “Военнополева болница” (1970 г.). Участва във филмите “Джони грабна пушката” (1971 г.), “Героите на Кели” (1971 г.), “Сега не гледай” (1973 г.), “Съдията и неговият палач” (1974 г.), “Денят на скакалеца” (1975 г.), “ХХ век” (1976 г.), “Казанова” (1976 г.), “Орелът се приземи” (1978 г.), “Изчезване” (1978 г.), “Обикновени хора” (1980 г.), “Праг” (1982 г.), “Зимата на нашето недоволство” (1985 г.), “Пол Гоген” (1986 г.), “Сухият бял сезон” (1989 г.), “Зад решетките” (1989 г.), “Пътят към дома” (1991 г.), “Срещу течението” (1991 г.), “Викът на камъка” (1991 г.), “JFК” (1991 г.), “Бърни - убийцата на вампири” (1994 г.), “Гражданинът Х” (тв, 1995 г.), “Взрив” (1995 г.), “Време да убиваш” (1996 г.), “Заговор в сянка” (1997 г.), “Назначението” (1997 г.), “Падналият ангел” (1998 г.), “Инстинкт” (1999 г.), “Паника” (2000 г.), “Звездни каубои” (2000 г.), “Погребението на звездата” (2002 г.), “Италианска работа” (2002 г.), “Ледената планина” (2003 г.). \r\nРоден е Франсоа Жакоб. Той е френски специалист по генетика и молекулярна биология. Завършва Медицинския факултет на Парижкия университет. Професор е в института \"Пастьор\" и Колеж дьо Франс. Автор е на 3 литературни произведения: \"Логиката на живота\" (1970 г.), \"Игра на възможностите\" (1981 г.) и \"Скрито изваяние\" (1987 г.). Изследва генетиката на бактериите и вирусите. През 1965 г.(съвместно с Андре Лвов и Жак Моно) получава Нобелова награда за физиология и медицина. \r\nРоден е германският военен деец Хайнц Вилхелм Гудериан. Завършва военно училище през 1907 г. и военна академия през 1914 г. През 1935 г.-1938 г. е командир на танкова дивизия и армейски корпус. През 1938 г.-1939 г. командва подвижните войски. В книгите си \"Внимание - танкове!\" (1937 г.), \"Бронетанковите войски и взаимодействието им с другите родове войски\" (1937 г.) отрежда на танковите войски решаваща роля за изхода на войната в съвременните условия. В началото на Втората световна война (1939 г.-1940 г.) командва танков корпус, от юни 1940 г. командва 2. танкова група, от октомври 1941 г. - II танкова армия. През декември 1941 г. заради поражението при Москва е снет от длъжност и изпратен в резерва. От юли 1944 г. до март 1945 г. е началник на Генералния щаб на сухопътните войски. Умира на 15 май 1954 г. Швангау, Бавария. \r\nРоден е френският композитор Шарл Гуно. Той е основоположник на ново направление във френския оперен театър - лиричната опера. Шарл Гуно печели Голямата римска премия с кантатата си \"Фердинанд\" и получава възможността да живее и работи 3 години в Италия. Завръща се в Париж през 1843 г., работи като органист. Първата му опера е \"Сафо\" от 1851 г.; следва \"Кървавата монахиня\" (1854 г.) - и двете без особен успех. Шарл Гуно прави опити да композира и в областта на комичната опера - \"По неволя доктор\" (1858 г.). Истинският му талант е разкрит във \"Фауст\" (1859 г.). В следващите години създава оперите: \"Савската царица\" (1862 г.), \"Мирей\" (1864 г.), \"Ромео и Жулиета\" (1867 г.) и др. Автор е на няколко оратории, меси, симфонии, пиеси за пиано и орган и др., както и на една мемоарна книга. \r\nРоден е английският крал Едуард I. Той е син на Хенри III. На кралския престол е от 1272 г. При Едуард I окончателно се утвърждава редовното свикване на парламента, с което в Англия се оформя съсловно-представителна монархия. Във вътрешната политика се стреми да запази равновесието между феодалите, оформило се след гражданската война през 60-те години на ХIII в. и да укрепи съюза на кралската власт с рицарите и градовете при внимателно настъпление срещу светската и духовната аристокрация. Недоволството на рицарите и гражданите от увеличаването на данъците го принуждават да признае на парламента правото да определя държавните данъци (1297 г.). При управлението на Едуард I насилствено към Англия е присъединен Уелс (1282 г.-1284 г.). През 1286 г. е направен опит за завоюване на Шотландия , на който упорито се съпротивява народът. Едуард I умира на 7 юли 1307 г. \r\nУмира сър Артър Хардън. Той е английски биохимик и от 1909 г. е член на Лондонското кралско дружество \r\nСър Артър Хардън е роден на 12 октомври 1865 г. в Манчестър. В периода 1882-1886 г. учи химия в университета “Виктория” в Манчестър. През 1887-1888 г. е в Ерлангенския университет в Германия, където получава степен “д-р по философия”. От 1888 г. работи в университета “Виктория”, където завежда химическите лаборатории (от 1897 г.). \r\nАртър Хардън е ръководител на отдела по биохимия в Института по профилактична медицина (1907-1930 г.). От 1912 г. е преподавател по биохимия в Лондонския университет. През 1906 г. заедно с У. Бейлис основава сп. “Biochemiacal Journal”. Открива кофермените; изследва строежа и функцията на кофермента никотин-амидадениндинуклеотид.През1929 г. съвместно с Х. Ойлер-Хелпин получава Нобелова награда за химия за изследвания върху алкохолната ферментация. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.06.17", "title": "Денят 17 юни в световната история"}
{"url": "http://www.focus-news.net/news/2019/06/17/2670626/pregled-na-osnovnite-temi-v-dobrudzhanskiya-pechat.html", "text": "„БСП - Добрич подкрепиха Корнелия Нинова да не си подава оставката“,  съобщава на първа страница вестник  „Добруджанска трибуна“ . Без областния координатор, който не се яви на 49-ия конгрес на столетницата, добруджанските делегати са гласували лидерът на партията да не сдава поста. На най-висшия орган на управление не е присъствал областният председател Мая Димитрова. Това е установила проверка на вестника. Над две трети от присъстващите на срещата в София бурно са аплодирали заявения отказ от подаване на оставка от страна на Нинова  и са узаконили факта с гласуване. Според шеф във ВИК: „Мръсната и кална вода от чешмите на добричлии е супер“, пише вестникът. Саркис Караджиян, член на борда на директорите на водното предприятие и заместващ изпълнителния директор Тодор Гикински, твърди, че след приключването на водния цикъл течността от чешмите в Добрич била чиста като „момина сълза“. Нормално било преди това и когато се разкопава за авария калта да влезе в тръбите и да тече ръждива течност. Това е заявил Караджиян по време на среща, поискана от главния редактор на вестника. Часове по-късно снимки, публикувани в социалната мрежа, показват съвсем различна картина. „Албена“ получи награда от Националната конференция за дуално образование“, съобщава всекидневникът. Наградата е за фирма, участвала най-активно със свои представители в изработването на нови учебни планове и програми за дуално обучение. Посланикът на Швейцария Мюриел Коен е връчила отличието на Атанаска Белякова, зам.-директор „Експлоатация“ в комплекса. Церемонията се е състояла след втората конференция на финансирания от Швейцария проект „Домино“, който стимулира дуалното образование като форма на съвместна работа между училища и бизнес. „Зелено училище в Центъра за защита на природата и животните“, съобщава другият регионален вестник   „Нова добруджанска трибуна“ . 30 деца от първи до четвърти клас ще се забавляват в Зеленото училище от 1 юли до 31 август. След успешно приключен ремонт на покрива през април сградата на Зеленото училище е освежена и подготвена. Вътрешните стени са тематично изрисувани от добричка художничка безвъзмездно. Новини от региона - Община Балчик поема издръжката на 32 командировани за сезона полицаи и осем коня. До 60 000 лв. ще осигури морската община за поемане издръжката за нощувки, храна и транспортни разходи на общо 24-ма български полицаи и осем служебни животни от други структури на МВР за месеците юли и август. С българските си колеги ще работят съвместно и 8 румънски полицаи. Те ще се грижат за опазването на обществения ред в Балчик и в курорта „Албена“. Вече може да бъде обиколен Балчик с електрически велосипеди под наем, съобщава изданието. От тази седмица в туристическия информационен център „Мелницата“ могат да бъдат наети возилата. Цената е 2 лв. за потребление от един до три часа. 4 лв. струва ползването за период от 4 до 6 часа, а за денонощие таксата е 16 лв. Направени са шест велостоянки, три от които са на разположение в Балчик – на центъра, в началото на алеята и на „Двореца“, както и по една във вилна зона „Фиш- фиш“, в \"Албена\" и Кранево.", "date": "2019.06.17", "title": "Преглед на основните теми в добруджанския печат"}
{"url": "http://www.focus-news.net/news/2019/06/17/2670623/sofiyska-voda-vremenno-shte-prekasne-vodosnabdyavaneto-v-chast-ot-kv-ivan-vazov.html", "text": "„Софийска вода” временно ще прекъсне водоснабдяването в част от кв. „Иван Вазов“, съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Димитър Манов“ в кв. „Иван Вазов“ се налага спиране на водоподаването от 11.00 до 17.00 часа на клиентите на „Софийска вода”, живеещи по ул. „Димитър Манов“, в участъка от ул. „Емил Берсински“ до ул. „Д-р Стефан Сарафов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Манов“ №17. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез", "date": "2019.06.17", "title": "„Софийска вода” временно ще прекъсне водоснабдяването в част от кв. „Иван Вазов“"}
{"url": "http://www.focus-news.net/news/2019/06/17/2670627/varna-po-initsiativa-na-narodniya-predstavitel-neli-petrova-shte-bade-predstavena-knigata-ostanete-zhivi.html", "text": "По покана на народния представител от Парламентарната група на ГЕРБ Нели Петрова във Варна ще гостува Георги Стоянов – автор на книгата „Останете живи”, която е посветена на каузата да се спре войната по пътищата. Това съобщиха от пресцентъра на  ПП ГЕРБ – Варна . Изданието ще бъде представено със съдействието на дирекция „Превенции” в Oбщина Варна. Срещата на автора с варненската публика ще се състои от 12.00 ч. в зала 12 (на втория етаж) в Младежкия дом.  \r\n„Останете живи” събира истории на участници в инциденти, полицаи, близки и приятели на загинали и ранени по пътищата на страната ни. Чрез книгата варненският депутат Нели Петрова, която загуби дъщеря си при катастрофа на пешеходна пътека, се надява повече млади хора да осъзнаят навреме колко е важно да бъдат отговорни и разумни участници в движението. „Тази книга е за инстинкта ни за самосъхранение”, споделя авторът Георги Стоянов, изтъквайки, че човешкият фактор влияе най-много за големия брой жертви по пътищата, а кървавата статистика изобилства от инциденти в резултат на несъобразена или превишена скорост, неправилно изпреварване, неспазване на дистанция, навлизане в насрещното, отнемане на предимство, технически неизправни автомобили, шофиране след употреба на алкохол и наркотици, сядане зад волана без книжка, управление без колан, гонки и други.  \r\nНаред с истинските истории, които са събрани в изданието, Георги Стоянов предлага на читателите и статистически данни, показателни за тенденциите при пътнотранспортните произшествия, както и полезни за младите хора съвети за действие при катастрофи и за оказване на помощ на пострадали.", "date": "2019.06.17", "title": "Варна: По инициатива на народния представител Нели Петрова ще бъде представена книгата „Останете живи”"}
{"url": "http://www.focus-news.net/news/2019/06/17/2670631/dobrich-patno-stroitelna-tehnika-podgotvya-patya-vasilevo-balkantsi-za-palna-rehabilitatsiya.html", "text": "Добрич. Пътно-строителна техника подготвя пътя Василево-Балканци за пълна рехабилитация, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич продължава работата по ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, тихо е, температурата на въздуха е около 21 градуса.  \r\nЖулиета НИКОЛОВА", "date": "2019.06.17", "title": "Добрич: Пътно-строителна техника подготвя пътя Василево-Балканци за пълна рехабилитация"}
{"url": "http://www.focus-news.net/news/2019/06/17/2670630/yambol-s-praznichna-sveta-liturgiya-v-hram-sveta-troitsa-shte-zapochnat-proyavite-za-praznika-na-grada.html", "text": "С празнична Света Литургия в храм „Света Троица“ в кв. „Каргон“ ще започнат проявите за празника на града. Това съобщиха от пресцентъра на  Община Ямбол . Официалното честване Деня на Ямбол (Свети Дух) ще започне в 9.00 часа. \r\nОт 10.00 е официалната церемония пред сградата на Общината с тържественото издигане на знамената на Република България, Община Ямбол и Европейския съюз, когато и кметът на града Георги Славов ще произнесе своето празнично послание към гражданите. \r\nОт 10.30 часа в Ритуалната зала е тържествената сесия на Общински съвет – Ямбол, по време на която ще бъдат връчени най-престижните награди за годината – на личности, дали своя принос за развитието на града. \r\nВ 12.00 часа програмата продължава отново в кв. „Каргон“, където пред Читалище „Пробуда-1909” ще започне традиционният Народен събор „Света Троица“ с празничен концерт и водосвет. \r\nОт 14.00 часа пред Младежки дом „Г. Братанов” ще бъдат връчени наградите на победителите в детския конкурс за рисунка „Празник в моя град”.   \r\nОт 17.30 часа в Художествена галерия „Жорж Папазов” ще бъде открита традиционната изложба „Светлината\", посветена на празника на града. Тази година специален гост е Елена Парушева – артист от световна величина. Родом от Ямбол, Елена Парушева вече близо 30 години живее във Франция. Запазената ѝ марка е да превръща електрическите стълбове в артистични проекти, които променят обичайната среда и провокират с творческия си заряд. В родния си град сега тя се представя с живопис и инсталации. \r\nФиналното събитие в празничния за Ямбол 17 юни е Фолклорно шоу „Който може, го може\" пред Читалище „Съгласие“ от 18.30 часа. \r\nВъв връзка с тържественото отбелязване на празника на Ямбол от 8.00 до 18.00 часа паркирането в зоните за платено кратковременно паркиране в обхвата на \"синята зона\" ще бъде безплатно за всички жители и гости на Ямбол.", "date": "2019.06.17", "title": "Ямбол: С празнична Света Литургия в храм „Света Троица“ ще започнат проявите за празника на града"}
{"url": "http://www.focus-news.net/news/2019/06/17/2670633/sliven-vavezhda-se-vremenna-organizatsiya-na-dvizhenieto-na-zhp-preleza-na-patya-tvarditsa-shivachevo.html", "text": "Предстои временно преустановяване на движението на жп прелеза на пътя Твърдица –  Шивачево. Това съобщиха от пресцентъра на  Община Сливен . Мярката се налага поради планирани ремонтни дейности. Те започват от 07.00 часа днес и ще продължат до 18.00 часа. \r\nПредвиден е обходен маршрут, обозначен с пътни знаци и табели.", "date": "2019.06.17", "title": "Сливен: Въвежда се временна организация на движението на жп прелеза на пътя Твърдица - Шивачево"}
{"url": "http://www.focus-news.net/news/2019/06/17/2670634/veliko-tarnovo-bezplatni-pregledi-i-konsultatsii-shte-provede-nevrohirurgat-d-r-emil-marinchev-v-svishtov.html", "text": "Безплатни прегледи и консултации ще проведе неврохирургът д-р Емил Маринчев в Свищов, съобщиха от пресцентъра на  Община Свищов . Той ще гостува на МБАЛ „Д-р Димитър Павлович“ от 10.00 часа. Прегледите ще се извършват в сградата на лечебното заведение – централно фоайе, западен коридор, в Хирургичен кабинет (до РЗОК).  \r\nД-р Емил Маринчев практикува в УМБАЛ „Сърце и мозък“ в Плевен.", "date": "2019.06.17", "title": "Велико Търново: Безплатни прегледи и консултации ще проведе неврохирургът д-р Емил Маринчев в Свищов"}
{"url": "http://www.focus-news.net/news/2019/06/17/2670610/novaya-gazeta-liderat-na-moldovskata-nashey-partii-e-zadarzhan-na-granitsata-s-rumaniya.html", "text": "Полицията на Молдова е задържала в неделя на границата с Румъния опозиционния политик и ръководител на проруската партия „Нашей партии“ Ренато Усатов, завръщаш се в страната след няколко години в емиграция, съобщава електронното издание на вестник  „Новая газета“. \r\nПод охрана той е закаран в държавната прокуратура в Кишинев. На границата Усатов е посрещнат от няколко хиляди свои поддръжници, които първоначално са блокирали пътя на полицейските автомобили, но след негово обръщение към тях те отстъпили. \r\nУсатов решава да се завърне в Молдова, където към него има заведени няколко наказателни дела, след приключване на политическата криза в страната и бягството на олигарха и председател на Демократическата партия Владимир Плахотнюк. Пред кореспондент на вестника, още на територията на Румъния, Усатов е заявил, че неговото съдебно преследване е по политически причини и е било инициирано от Плахотнюк. „Така считам не само аз, а дори и Интерпол, след като проучи материалите, представени от Молдова, се отказа да ме включи в своята база за разследвания“, заяви политикът.", "date": "2019.06.17", "title": "\"Новая газета\": Лидерът на молдовската „Нашей партии“ е задържан на границата с Румъния"}
{"url": "http://www.focus-news.net/news/2019/06/17/2670637/pleven-zapochva-priemat-na-kandidatstudentski-dokumenti-za-redovnite-konkursni-izpiti-v-meditsinskiya-universitet-v-grada.html", "text": "От 17 до 28 юни Медицински университет – Плевен (МУ - Плевен) приема  кандидатстудентски документи за редовните изпити за специалностите „Медицина“ и „Фармация“. Това съобщиха от пресцентъра на  Медицинския университет .Конкурсът по биология е на 2 юли, а по химия – на 9 юли. Изпитът по биология за бакалавърските специалности е на 23 юли със срокове за подаване на документи от 17 до 28 юни, от 03 до 05 юли и от 10 до 17 юли.  \r\nКандидат-студентите могат да подават документи онлайн чрез сайта на университета и на място в Ректората. В случай че оценката от изнесените и предварителните изпити ги удовлетворява и кандидатите са решили да не се явяват на редовната сесия, те задължително трябва да подадат документи отново в определените срокове, за да посочат реда на желаните от тях специалности. Кандидатите за бакалавърските специалности могат да участват в класирането и с оценката си по биология от държавен зрелостен изпит или с оценка от друга матура по избор, без да се явяват на изпит. \r\nМедицински университет – Плевен предлага обучение по общо 14 специалности, 4 магистърски и 10 бакалавърски програми в 5 професионални направления – медицина, фармация, здравни грижи, обществено здраве и социални дейности.  \r\nЗа учебната 2019/2020 година МУ - Плевен разкрива нова бакалавърска специалност във Факултет „Обществено здраве“ с прием след средно образование - „Социални дейности в здравеопазването“. Курсът е 4 години, редовно обучение по държавна поръчка. Кандидатите могат да се явят на тест по биология, да участват в класирането с оценка от матура по биология или друг зрелостен изпит по избор. Във Факултет „Обществено здраве\" се разкрива и нова магистърска програма – „Медицинска рехабилитация и ерготерапия\", с едногодишен курс на обучение след завършена бакалавърска степен по същата специалност. \r\nЗа новата учебна година във всички специалности и факултети МУ-Плевен ще приеме общо 480 студенти по държавна поръчка в редовна и задочна форма на обучение. Увеличени са местата за прием в бакалавърските специалности – повече студенти ще се обучават за медицинска сестра и медицински лаборант. Висшето училище запазва приема по специалност „Социални дейности\" в платена форма на обучение.  \r\nНепроменени остават таксите за явяване на кандидатстудентски изпити, както и за обучение по държавна поръчка и в платена форма.  \r\nПрез последните години МУ - Плевен провежда активна целогодишна кандидатстудентска кампания под мотото „Успяваме заедно\", наситена с разнообразни инициативи и събития. Тя стартира с провеждане на подготвителни кандидатстудентски курсове по биология и химия за магистърските специалности „Медицина\" и „Фармация\" от университетски преподаватели. Тази година висшето училище разшири обхвата на изнесените изпити за бакалавърските специалности, като освен в градовете Монтана и Видин, изпити се проведоха и във Враца и Велико Търново. Мобилни групи от студенти и преподаватели посетиха над 150 гимназии в цяла Северна България. Бъдещите кандидат-студенти имаха възможност за провеждане на срещи-разговори с представители на висшето училище, запознаха се с конкурентните предимства на високотехнологичното обучение и с богатия академичен живот, който ги очаква като студенти на МУ - Плевен. В Деня на кандидат-студента висшето училище отвори врати, за да посрещне на място зрелостниците от Плевен и региона с демонстрации на 3D студиото за обучение и 3D медицинската маса за виртуални дисекции, както и с приветствия от най-изявените преподаватели и студенти от всички факултети. \r\nЗа поредна година Медицински университет – Плевен заложи на успешното провеждане на предварителна изпитна сесия за кандидат-студенти през март и април 2019 г., резултатите от която имат еднаква тежест в балообразуването с изнесените и редовните изпити по биология и химия. В класирането кандидатът автоматично участва с получената най-висока оценка. Висшето училище признава за изпитни и оценките над 5.50 от национални олимпиади по биология и химия за текущата година.  \r\nПодробна информация за Кандидатстудентска кампания 2019 можете да намерите на сайта на висшето училище в раздел Прием 2019 -  .", "date": "2019.06.17", "title": "Плевен: Започва приемът на кандидатстудентски документи за редовните конкурсни изпити в Медицинския университет в града"}
{"url": "http://www.focus-news.net/news/2019/06/17/2670629/sofiya-belogradchishkiyat-episkop-polikarp-shte-provede-arhiereyska-sveta-liturgiya-v-hram-sv-duh.html", "text": "От 09.00 часа  Белоградчишкият епископ Поликарп ще проведе Архиерейска света Литургия в храм „Св. Дух“, предаде репортер на  Агенция Фокус.  Литургията е с благоволението на Негово светейшество Българския патриарх и Софийски митрополит Неофит. Храмът се намира в кв. „Надежда“.  От 12.30 часа епископ Поликарп ще отслужи и водосвет при храм „Св. Фанурий“ в гр. София, район „Слатина“, а от 14.00 часа ще отслужи Панихида за 1 година от кончината на протойерей Лука Наплатанов в храм „Успение Богородично“, пл. „Ручей“. \r\nНикола ПЕТКОВ", "date": "2019.06.17", "title": "София: Белоградчишкият епископ Поликарп ще проведе Архиерейска света Литургия в храм „Св. Дух“"}
{"url": "http://www.focus-news.net/news/2019/06/17/2670636/stara-zagora-obshtinata-predlaga-na-detsa-i-uchenitsi-vazmozhnosti-za-polezno-i-priyatno-svobodno-vreme-chrez-bezplatni-raznoobrazni-zanimaniya-i-proyavi-prez-lyatnata-vakantsiya.html", "text": "За поредна година Община Стара Загора предлага на деца и ученици възможности за полезно и приятно свободно време чрез безплатни разнообразни занимания и прояви през лятната ваканция. Това съобщиха от пресцентъра на  Общината . В програмата „Лято 2019“ са включени събития организирани от Местната комисия за борба с противообществените прояви на малолетните и непълнолетните, Центъра за подкрепа за личностно развитие, Международен младежки център, Превантивно-информационен център по зависимости, Библиотека „Родина“ – детски отдел, Регионален исторически музей, Къща музей „Гео Милев“. \r\nПроявите са в областта на науката, изкуството и спорта. Ще има беседи на различни теми, състезания, демонстрации, дискусии. За желаещите се предлагат образователни програми, занимания по живопис и моделиране, театрално майсторство, упражнения по кариерно ориентиране, решаване на ребуси и кръстословици, игри на открито и др. \r\nЗа децата, които искат да спортуват, клубовете по лека атлетика, карате, спортна гимнастика, бадминтон, плуване, баскетбол, волейбол, скокове на батут и спортна гимнастика, тенис на корт, стрелба, художествена гимнастика и тенис на корт организират безплатни занимания. Желаещите да се включат в спортните занимания, трябва да се свържат с треньора, който е посочен като лице за контакт. Задължителни са подходящо облекло и обувки за желания вид спорт. \r\nПрограмата \"Ваканция 2019\" на Местната комисия за борба срещу противообществените прояви на малолетните и непълнолетните (МКБППМН) ще се реализира в периода от днес до 31 юли с 21 събития под мотото „Безопасно лято за сигурно бъдеще“. Оттам канят деца, родители и партньори от 10.00 часа на 17 юни 2019 г. в Зала 1 на Община Стара Загора за участие в информационна среща и включване в първото събитие - разговор с Обществения посредник на Община Стара Загора на тема ,,Права на децата“.", "date": "2019.06.17", "title": "Стара Загора: Общината предлага на деца и ученици възможности за полезно и приятно свободно време чрез безплатни разнообразни занимания и прояви през лятната ваканция"}
{"url": "http://www.focus-news.net/news/2019/06/17/2670639/veliko-tarnovo-zapochva-remontat-na-detska-gradina-chipolino-v-svishtov.html", "text": "Започват ремонтни работи в сградата на детска градина „Чиполино“ е Свищов. Реконструкция ще бъде извършена на терасите, улуците и отводнителните съоръжения на сградата. Това съобщиха от пресцентъра на  Община Свищов . Терасите са в състояние, при което има опасност от откъртване на големи части от мазилката, създаващи заплаха за обитаващите детското заведение. Улуците са отделени от сградата или частично липсват, което води до увеличаване на овлажняването на фасадата. Детската градина няма да приема деца в периода от 17 юни 2019 година до 31 юли 2019 година. За децата, които ще ползват услугите на детската градина за посочения период ще бъдат сформирани сборни групи, които ще работят в ДГ „Васил Левски“- изнесена група на ул. „Плевенско шосе“ за времето от днес до 30 юни и ДГ „Слънчо“ за времето от 1 до 31 юли 2019 година.", "date": "2019.06.17", "title": "Велико Търново: Започва ремонтът на детска градина „Чиполино“ в Свищов"}
{"url": "http://www.focus-news.net/news/2019/06/17/2670635/sofiya-traditsionniyat-praznik-na-rayon-nadezhda-shte-se-provede-v-severniya-park.html", "text": "Район „Надежда“ на Столична община традиционно чества своя празник в Деня на Свети Дух. Това съобщиха от пресцентъра на  Столична община . От 18.30 ч. в обновения Северен парк (Главен вход, до езерото) ще има много настроение и детски смях. В празничната програма ще участват млади таланти от вокално-театрална формация „Врабчетата“, фолклорен клуб „Веселите шопи“ към Народно читалище „Свобода - 1955” с ръководител Ивайло Николов, клуб по спортни и латино танци „Гардения“, както и състави от Културен център „Люлин“.  Водещ на събитието и музикална изненада за публиката ще бъде Драгомир Драганов. В края на вечерната програма гостите ще наблюдават светлинно-лазерно шоу „Люстам“. Празникът е част от Календара на културните събития на Столична община за 2019 г.", "date": "2019.06.17", "title": "София: Традиционният празник на район \"Надежда\" ще се проведе в Северния парк"}
{"url": "http://www.focus-news.net/news/2019/06/17/2670624/pravoslavnata-tsarkva-pochita-sveti-duh.html", "text": "Православната църква отбелязва днес Свети Дух. Празникът се отбелязва в понеделник  след Петдесетница, когато на петдесетия ден от Господното възкресение Дух Свети слязъл над апостолите във вид на огнени езици и ги обдарил с благодатните дарове. Празникът се нарича Петдесетница, защото отбелязвали петдесет дни след юдейската Пасха. \r\nВ понеделник след Петдесетница църквата прославя Светата Животворна Троица - Бог-Отец, Бог-Син, Бог-Дух Свети, които имат равно достойнство. Светите отци казват, че Светият Дух не е създаден от Отца, не е сътворен, не е роден, но произлиза от Него. Тази Божествена тайна Православната църква не се решава да подложи на разсъждение, защото смята, че Господ открива на човека само толкова, колкото му е необходимо за неговото спасение и много тайни остават за нас зад непроницаема завеса. Светият Дух обогатява човека с духовни дарове и плодове духовни, украсява човека и с многообразни добродетели, прави го дърво добро, плодоносно, създаващо добри плодове (Мат. 7:17). Плодовете на Духа, по думите на апостол Павел, са: любов, радост, мир, дълготърпение, благост, милост, милосърдие, вярност, кротост, себеобуздание (Гал. 5:22-23).  \r\nСпоред представите на християнската вяра Свети Дух дава живот на тварите и освещава човешките души и тела. Той се изобразява като гълъб в църковните изображения. \r\nВ народните поверия се казва, че от този ден започва т.нар Русалска седмица, когато нечистите и зли сили излизат сред хората. Затова се провеждат различни обреди с цел да бъдат омилостивени и прогонени. \r\nДомовете трябва да бъдат украсени с цветя, пелин и орехова шума, за да се осигури плодородие, здраве и семейно благополучие през лятото, а злото да стои надалеч. \r\nПелинът и ореховата шума трябва да се оставят до края на седмицата, за да се предпазим от болести през лятото. Вярва се, че който се разболее през тази седмица, трудно ще оздравее. \r\nЖените през този ден не трябва да перат или предадат. Забранено е и спането на открито, за да запазим здравето си през летните месеци.", "date": "2019.06.17", "title": "Православната църква почита Свети Дух"}
{"url": "http://www.focus-news.net/news/2019/06/17/2670640/blagoevgrad-kmetat-d-r-atanas-kambitov-shte-dade-traditsionen-kurban-za-zdrave-i-blagodenstvie-na-zhitelite-i-gostite-na-grada.html", "text": "Кметът на Общината д-р Атанас Камбитов ще даде традиционен курбан за здраве и благоденствие на жителите и гостите на града. Събитието ще се проведе от 12.30 часа в мемориалния комплекс „Памет и Вяра“. Това съобщиха от пресцентъра на  Община Благоевград . Всички желаещи могат да се включат в курбана, а с цел удобство Общината организира и безплатен транспорт. Първите автобуси ще тръгнат в 10.00 часа от спирката на Младежкия дом и ще продължат да извозват до 12.00 часа. \r\nВ следобедните часове, автобуси ще има и в обратна посока от 14.30 часа.  \r\nКурбанът за здраве се прави за поредна година от кмета д-р Атанас Камбитов.", "date": "2019.06.17", "title": "Благоевград: Кметът д-р Атанас Камбитов ще даде традиционен курбан за здраве и благоденствие на жителите и гостите на града"}
{"url": "http://www.focus-news.net/news/2019/06/17/2670642/smolyan-obshtinskiyat-savet-shte-provede-zasedanie-zaradi-nalozheni-finansovi-korektsii-na-obshtinata-ot-upravlyavashtite-organi-po-deset-proekta.html", "text": "От 16.00 часа в Сесийна зала на Община Смолян ще се проведе заседание на Общинския съвет. Това съобщиха от  Общината . В дневния ред е включена една докладна записка – Наложени финансови корекции на Община Смолян от управляващите органи по десет проекта, финансирани от ОП „ Добро управление“ и ОП „ Региони в Растеж“ в размер на 600 000 лева поради допуснати груби нарушения на Закона за обществени поръчки и Правилника за неговото приложение. Вносители на докладната са група общински съветници.", "date": "2019.06.17", "title": "Смолян: Общинският съвет ще проведе заседание  заради наложени финансови корекции на Общината от управляващите органи по десет проекта"}
{"url": "http://www.focus-news.net/news/2019/06/17/2670643/api-dvizhenieto-po-pat-73-shumen-karnobat-pri-razklona-za-s-kamchiya-se-osashtestvyava-dvuposochno-v-edna-lenta-poradi-avariral-tezhkotovaren-avtomobil.html", "text": "Временно движението по път II-73 Шумен - Карнобат през \"Ришки\" проход в района на разклона за с. Камчия се осъществява двупосочно в една лента поради аварирал тежкотоварен автомобил. Това съобщиха от пресцентъра на  АПИ . Шофьорите трябва да се движат с повишено внимание и съобразена скорост, като спазват указанията на \"Пътна полиция\".", "date": "2019.06.17", "title": "АПИ: Движението по път II-73 Шумен - Карнобат при разклона за с. Камчия се осъществява двупосочно в една лента поради аварирал тежкотоварен автомобил"}
{"url": "http://www.focus-news.net/news/2019/06/17/2670641/sport-grigor-dimitrov-se-izkachva-s-edna-pozitsiya-v-svetovnata-ranglista.html", "text": "Григор Димитров се изкачва с една позиция в световната ранглиста и през новата седмица най-добрият български тенисист е на 45-о място. Днес Димитров започва участието си в турнира в Куинс, където първи негов съперник ще бъде канадецът Феликс Оже-Алиасим. Българинът ще играе и на двойки, като ще се партнира с Хуан Мартин дел Потро. \r\nВ „Топ 10“ няма промени. Начело остава Новак Джокович, следван от Рафаел Надал и Роджър Федерер. Четвърти и пети са съответно Доминик Тийм и Александър Зверев. Десетката допълват Стефанос Циципас, Кей Нишикори, Кевин Андерсън, Карен Хачанов и Карло Фонини.", "date": "2019.06.17", "title": "Спорт: Григор Димитров се изкачва с една позиция в световната ранглиста"}
{"url": "http://www.focus-news.net/news/2019/06/17/2670599/vzglyad-novata-vlast-v-moldova-progoni-starata-izvan-stranata.html", "text": "Новата власт в Молдова прогони старата извън страната, пише руският вестник  „Взгляд“ \r\nНовото молдовско правителство за първи път от няколко дни успя да проведе работно заседание. Това стана възможно след отстраняването на контролно-пропускателния пункт от привържениците на Демократическата партия, чийто лидер Владимир Плахотнюк избяга от страната. Каква ще бъде вътрешната и външната политика на новите власти? Ще успее ли молдовският президент Игор Додон да подобри отношенията си с Русия, анализира изданието. \r\nМиналата седмица страната беше в най-острата фаза на политическа криза, продължила от февруари тази година след парламентарните избори, в резултат на което партиите не успяха да създадат управляващо мнозинство и да формират правителство. Миналата седмица президентът Игор Додон заплаши да разпусне парламента и да насрочи нови избори, ако не бъде сформирана управляващата коалиция. Тези мерки проработиха. Пропрезидентската социалистическа партия се договори с прозападния блок АКУМ („Сега“ – бел ред), воден от Андрей Настасе и Майя Санду. \r\nИзявленията на Додон последваха след срещи с руския вицепремиер Дмитрий Козак (на 3 юни), еврокомисаря по разширяването и политиката за добросъседство Йоханес Хан и пратеника на Държавния департамент Брадли Фред. По време на посещението си Козак даде да се разбере, че би предпочел социалистическата сделка с АКУМ, а не с управлявалите доскоро демократи. \r\nВ резултат на това представителят на АКУМ Майя Санду получи поста министър-председател, а лидерът на социалистите Зинаида Гречани - поста на председател на парламента. Въпреки това, лидерът на Демократическата партия, олигархът Владимир Плахотнюк (определят го като най-богатия гражданин на републиката), който с помощта на Конституционния съд под негов контрол отстрани Додон от длъжност, се противопостави на събитията. Правомощията на президента бяха прехвърлени на министър-председателя и заместник-председателя на Демократическата партия Павел Филип, който незабавно разпусна парламента и свика предсрочни избори на 6 септември. \r\nДодон продължи да се съпротивлява и апелира към международната общност за посредничество при разрешаването на кризата и призова молдовците за мирни протести. Освен това той отмени постановлението, подписано от Филип за разпускането на парламента и провеждането на предсрочни избори. Представители на Русия, Европейския съюз и САЩ се намесиха в ситуацията, против Демократическата партия и Плахотнюк. \r\nТази седмица руският президент Владимир Путин заяви в интервю за телевизия \"Мир\", че Москва подкрепя Додон и неговите настоящи коалиционни партньори, така че те да \"се отърват\" от онези, които са узурпирали \"доскоро властта в Молдова\" и \"да намерят\" сами по себе си сили да организират екипна работа в интерес на молдовската държава и на молдовския народ ”. \r\nВ петък американският посланик в Кишинев, Дерек Хоган, дойде в офиса на Демократическата партия, където проведе разговори с Плахотнюк. По време на разговора той ясно посочи, че Вашингтон не подкрепя опозицията на демократите срещу парламентарното мнозинство и правителството на Санду. Както по-късно съобщи вицепрезидентът на Демократическата партия на Русия Владимир Чеботар, партията признава правителството на Санду и преминава в опозиция. \"Това е единственият начин да се преодолее политическата криза\", каза Чеботар. \r\nСпоред ТАСС в събота Козак обяви позицията на Москва за способността на новото молдовско правителство да подобри политическата ситуация. \"Разбира се, удоволствие е, че благоразумието надделя над безумните и авантюристични действия на бившия режим\", каза той. \"Надявам се, че сформираната парламентарна коалиция и новото правителство на Молдова ще продължат да имат достатъчно политическа мъдрост и сдържаност, за да завършат премахването на престъпния режим и да подобрят политическата ситуация в страната.\" \r\nВицепремиерът посочи, че по време на политическата криза в Молдова, Русия, САЩ и ЕС успяха да заемат единна позиция в подкрепа на демокрацията. „Това е ярък пример, че имаме повече общи неща, отколкото основни различия по отношение на основните ценности”, подчерта Козак.  \r\nДобавяме, че самият Плахотнюк напусна Молдова вечерта преди това. Пресслужбата на Демократическата партия уверява, че е отлетял „само за няколко дни”, като е отишъл „при семейството си”. \r\nПлахотнюк, който също има и румънско гражданство, е в руския федерален списък, по-заради обвинения в подготовка на убийство на политическия противник Ренато Усатий, който има руско гражданство в допълнение към молдовското. Плахотнюк се опита да спечели доверието на Москва, обещавайки да промени курса на страната от проевропейски към проруски. Това каза Казак в интервю за Комерсант. Русия обаче препоръча социалистите и Додон “дори да не обмислят никакви тайни предложения” от Плахотнюк. \r\nОбщо в петък вечер от Молдова излетяха няколко бизнес самолета. Според портала point.md, сред тях са Bombardier CRJ-200LR и Gulfstream G200. Според Агора, Бомбардиер се е приземил в Москва. На борда, според TV8, може да са били членове на семейството на молдовския политик и бизнесмен Илан Шор, който е женен за певицата Жасмин. И Gulfstream G200 кацна в Одеса. Друг частен самолет отлетя за Лондон. Според същия телезизионен канал други пет самолета отлетяха за Турция. На един от молдовските гранични контролно-пропускателни пунктове бе забелязан бившият министър-председател на страната Юрий Леанка, който доскоро бе заместник-министър-председател по въпросите на европейската интеграция. \r\nРъководителят на молдовския център за стратегически анализи и прогнози EST-VEST, Сергей Назария, е убеден, че няма нужда да се говори за политическо уреждане. Според него, съдейки по минали случаи, АКУМ се държи като разрушител и всичките му дейности ще бъдат насочени към присъединяването на страната към Румъния. \r\n„Додон не участва в правителството. В допълнение към поста в Министерството на отбраната, Социалистическата партия няма нищо повече. Те са премахнати от управлението на страната,“каза Назария за „Взгляд“. \r\nСпоред неговата прогноза основна цел за АКУМ ще бъде да разгроми Социалистическата партия под претекст, че те защитават не молдовските, а руските интереси, тъй като самият Додон вече е признавал, че получава финансиране от Москва. „Това поражение няма да се случи утре, а след два до четири месеца. \r\nПървият сигнал за разделение в коалицията дойде от Санду, която публично се изказа в подкрепа на връщането на гражданството на бившия президент на Румъния Траян Бъсеску. Това е фундаментален момент. \r\nЦялата програма на блока АКУМ има за цел да унищожи молдовската държава и да я присъедини към Румъния”, убеден е политологът. \r\nЩо се отнася до съдбата на Плахотнюк, експертът е сигурен, че му е било разрешено да избяга и новите управници не са имали намерение да го репресират. А Демократическата партия, смята той, ще престане да получава финансиране и ще се \"изпари\", затова депутатите, останали без подкрепата на олигарха, ще се придържат към АКУМ и ще участват в \"унищожаването на социалистите, когато дойде моментът\". \r\n„Това също е определено предателство на идеалите, насърчавани от АКУМ. Това е предателство към електората му. Не мисля, че някой харесва факта, че оставят Плахотнюк да се измъкне. Трябваше да бъде съден, а той спокойно се качи на самолета и отлетя. Това вече говори за това какви са те. Вместо един олигарх, ще дойдат братята Цопа (Виорел и Виктор), които финансират блока на АКУМ и преди всичко партията на Андрей Настасе ”, прогнозира Назария.  Юлиян Марков \r\n***", "date": "2019.06.17", "title": "„Взгляд“: Новата власт в Молдова прогони старата извън страната"}
{"url": "http://www.focus-news.net/news/2019/06/17/2670645/veliko-tarnovo-v-grada-shte-se-provede-kampaniya-za-sabirane-na-opasni-otpadatsi.html", "text": "В града ще се проведе кампания за събиране на опасни отпадъци от домакинствата. Кампанията се организира от Община Велико Търново и фирма „Балбок инженеринг“, съобщиха от пресцентъра на  Общината . Днес и на 18 юни в града ще бъдат ще бъдат разкрити два мобилни пункта. Първият ще бъде локализиран на паркинга на ул. „Стоян Михайловски“ в кв. „Картала“ и ще работи. Вторият пункт ще бъде отворен на 18 юни и ще бъде разположен на паркинга на ул. \"Симеон Велики\" - срещу МОЛ Велико Търново. Във всеки от двата дни пунктовете ще работят от 10.00 часа до 16.00 часа. \r\nВсеки желаещ може да се включи в кампанията и да предаде следните видове отпадъци: \r\n- лекарства с изтекъл срок на годност, замърсени опаковки, живачни термометри, флуоресцентни тръби, почистващи препарати, дезинфектанти, химикали, пестициди, масла и лепила; \r\n- излязло от употреба електрическо и електронно оборудване; \r\n- негодни за употреба батерии и акумулатори; \r\n- излезли от употреба гуми. \r\nОбщина Велико Търново апелира към жителите на града да се включат в кампанията и да затвърдят своето високо ниво на екологична култура и отговорност. \r\nПовече информация може да бъде получена в общинския отдел „Околна среда“ - на тел. 062/619 502, 062/619 552.", "date": "2019.06.17", "title": "Велико Търново: В града ще се проведе кампания за събиране на опасни отпадъци"}
{"url": "http://www.focus-news.net/news/2019/06/17/2670647/gazeta-express-kosovo-deset-dushi-sa-postradali-pri-turbolentsiya-po-vreme-na-polet-prishtina-bazel.html", "text": "Десет души са пострадали при силна турболенция по време полет на авиокомпания ALK от Прищина до Базел, Швейцария, съобщава електронното издание на косовския ежедневник  Gazeta Express . \r\nМашината „Боуинг“ е попаднала в турболенция от 20 до 25 минути преди кацане. Инцидентът е бил потвърден от говорителя на летището в  Базел Вивиан Гаскел. Съгласно думите й, самолетът, на борда на който е имало 121 пасажери, е кацнал в 20:07 часа местно време (21:07 българско време), а 10 души са били незабавно отведени в болница в града. \r\nПредполага се, че те са пострадали, тъй като не са били закопчали предпазните си колани. Тереза Герова", "date": "2019.06.17", "title": "Gazeta Express (Косово): Десет души са пострадали при турболенция по време на полет Прищина-Базел"}
{"url": "http://www.focus-news.net/news/2019/06/17/2670644/sofiya-vavezhda-se-vremenna-organizatsiya-na-dvizhenieto-vav-vrazka-s-poseshtenieto-na-predsedatelya-na-parlamenta-na-gruziya-irakli-kobahidze.html", "text": "Въвежда се временна организация на движението във връзка с посещението на председателя на парламента на Грузия Иракли Кобахидзе. Това съобщиха от пресцентъра на  Столична община . От 8.00 до 11.00 часа се забраняват престоят и паркирането на пътни превозни средства на северозападната дъга на пл. „Свети Александър Невски“ между ул. „Оборище“ и ул. „11-ти август“ и на ул. „Оборище“ между ул. „Георги Сава Раковски“ и пл. „Свети Александър Невски“ \r\nОт 9.00 часа до 11.00 часа се забранява влизането на пътни превозни средства  по ул. „Оборище“ между ул. „Георги Сава  Раковски“  и ул. „11-ти август“ само при необходимост и по преценка на отдел „Пътна полиция“ при СДВР.", "date": "2019.06.17", "title": "София: Въвежда се временна организация на движението във връзка с посещението на председателя на парламента на Грузия Иракли Кобахидзе"}
{"url": "http://www.focus-news.net/news/2019/06/17/2670638/pleven-negovo-visokopreosveshtenstvo-vrachanskiyat-mitropolit-grigoriy-shte-oglavi-arhiereyska-sveta-liturgiya-v-knezha-za-praznika-sv-duh.html", "text": "Православната църква чества големия християнски празник Свети Дух. По този повод в град Кнежа Негово високопреосвещенство Врачанският митрополит Григорий ще оглави Архиерейска света Литургия от 9.00 часа, в храм \"Св.Троица\", предаде репортер на  Агенция „Фокус“ . След светата Литургия ще бъде извършено литийно шествие през центъра на града, водосвет за здраве и освещаване на празничен курбан.  \r\nНикола ПЕТКОВ", "date": "2019.06.17", "title": "Плевен: Негово високопреосвещенство Врачанският митрополит Григорий ще оглави Архиерейска света Литургия в Кнежа за празника Св. Дух"}
{"url": "http://www.focus-news.net/news/2019/06/17/2670649/kardzhali-izvarshva-se-remont-na-ulichnoto-osvetlenie-po-republikanski-pat-i-5-v-uchastaka-selo-kalinka-kardzhali-ot-km-338-do-km-342.html", "text": "Извършва се ремонт на уличното осветление по републикански път I-5 в участъка село Калинка – Кърджали от км 338 до км 342, движението да се осъществява с повишено внимание спрямо средната разделителна ивица, където става подмяната, в срок до 30 юни. Това съобщиха за  Радио \"Фокус\"  от ОПУ - Кърджали. Продължават ремонтните дейности по път II-59 Карамфил – Крумовград от км 30 до км 36, предвижването да се осъществява с повишено внимание в срок до 30 юни. По път II-59 движението Крумовград – граница област Хасково от км 36+784 до км 55+845 да се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Очаква се ремонтът да приключи в срок до 1 септември. \r\nДвижението на МПС над 12 т по път III-5009 Козлец – Кърджали от км 0 до км 26 e ограничено в срок до края на годината. \r\nДарина ДЕЕНИЧИНА", "date": "2019.06.17", "title": "Кърджали: Извършва се ремонт на уличното осветление по републикански път I-5 в участъка село Калинка – Кърджали от км 338 до км 342"}
{"url": "http://www.focus-news.net/news/2019/06/17/2670650/smolyan-obshtinata-zapochva-priem-na-dokumenti-za-kampaniyata-misiya-smolyan-2019.html", "text": "От 8 юли т.г. Община Смолян ще проведе Младежка кампания „Мисия Смолян- 2019”. Това съобщиха от пресцентъра на  Общината . Инициативата е свързана със създаване и поддържане на чиста и приветлива околна среда в град Смолян и в населените места в общината.  \r\nДокументи за участие в кампанията ще се приемат от днес до 28 юни 2019 година (включително) от 09.00 часа до 12.00 часа и от 13.00 часа до 16.00 часа в стая 228 на Община Смолян.  \r\nКандидатите за участие в Младежка кампания „Мисия Смолян – 2019” е необходимо да са навършили или да навършват 15 години не по-късно от датата на започване на работа в кампанията, да са ученици или завършили средно образование през учебната 2018/2019 г. и да са с постоянен адрес в град Смолян или в селата от община Смолян.  \r\nДокументи, необходими за включване в кампанията, са: регистрационна карта за участие в кампанията и декларация за съгласие във връзка с обработване на лични данни (бланка на регистрационна карта може да се изтегли от сайта на Община Смолян или да се получи в стая 228-ма на общинска администрация);  \r\nкарта за предварителен медицински преглед, попълнена от личния лекар, удостоверяваща здравния статус на ученика; лична карта на кандидата за участие в кампанията (само за сверяване на данни).  \r\nГрафик на работните смени в Младежка кампания „Мисия Смолян-2019“:  \r\n- първа смяна – от 8 юли до 19 юли 2019 година;  \r\n- втора смяна - от 22 юли до 2 август 2019 година.", "date": "2019.06.17", "title": "Смолян: Общината започва прием на документи за кампанията „Мисия Смолян - 2019”"}
{"url": "http://www.focus-news.net/news/2019/06/17/2670648/georgi-dimov-bivsh-generalen-konsul-v-odrin-rezultatat-ot-povtorniya-vot-za-kmetskiya-post-v-istanbul-e-predizvesten-erdogan-ne-mozhe-da-si-pozvoli-da-zagubi-otnovo.html", "text": "Резултатът от повторния вот за кметския пост на Истанбул на 23 юни е предизвестен, както беше предизвестено и самото решение за касиране на изборите. Това каза в интервю за сутрешния блок „Добро утро, България“ на  Радио „Фокус“  бившият генерален консул на Република България в Одрин Георги Димов, по повод предстоящия повторен вот за кметския пост в турския мегаполис. Той отбеляза, че залогът на тези избори е изключително сериозен. Президентът Реджеп Ердоган не може да си позволи повторна загуба, като се предприемат всички необходими мерки това да не се случи, добави Димов. „Участниците в касираните избори за кмет Истанбул са 4 политически партии и 17 независими кандидати. Те ще се състезават в 39 избирателни района на Истанбул. Главните опоненти, които участваха в снощния дебат, са кандидатът на основната опозиционна народна републиканска партия Екрем Имамоглу, който спечели местните избори на 31 март и кметува около 15-тина дни, срещу него повторно се изправя кандидатът на управляващата Партия на справедливостта и развитието на президента Реджеп Ердоган - Бинали Йълдъръм. В Турция Бинали Йълдъръм е известен като дежурния и винаги готов кандидат за всякакви възможни престижни постове“, коментира бившият генерален консул на Република България в Одрин. Според Георги Димов телевизионната дискусия на двамата основни кандидати - на управляващата Партия на справедливостта и развитието Бинали Йълдъръм и опозиционния кандидат на Републиканската народна партия Екрем Имамоглу, безпрецедентна за последните 17 години, не заслужава толкова голямо внимание, тъй като е по-скоро формална, без реална тежест върху резултата.  \r\nВиктория МЕСРОБОВИЧ-КУВЕНДЖИЕВА", "date": "2019.06.17", "title": "Георги Димов, бивш генерален консул в Одрин: Резултатът от повторния вот за кметския пост в Истанбул е предизвестен, Ердоган не може да си позволи да загуби отново"}
{"url": "http://www.focus-news.net/news/2019/06/17/2670654/veliko-tarnovo-v-grada-shte-se-provede-rabotna-sreshta-s-grupa-studenti-po-psihologiya-ot-britanski-universiteti.html", "text": "В 11.00 часа в новата зала на Общинския съвет на 3 етаж започва работна среща с група студенти по психология от различни държави, които следват в британски университети. Това съобщиха от пресцентъра на  Община Велико Търново . Те ще карат летните си стажове във Велико Търново.", "date": "2019.06.17", "title": "Велико Търново: В града ще се проведе работна среща с група студенти по психология от британски университети"}
{"url": "http://www.focus-news.net/news/2019/06/17/2670646/korneliya-ninova-bsp-nishto-ne-se-e-promenilo-v-razbiraniyata-mi-za-moral-i-dostoynstvo-v-politikata-promeni-se-situatsiyata.html", "text": "Нищо не се е променило в разбиранията ми за морал и достойнство в политиката -  промени се ситуацията. Това каза лидерът на БСП Корнелия Нинова в „Тази сутрин“ по  бТВ  във връзка с петото заседание на 49-тия конгрес, на което тя не внесе своята оставка. Тя посочи, че сега се е наложило първият да поеме отговорност за партията. „Всичко ще преглътна, но няма да позволим да съсипят БСП. Достатъчно три седмици понесох бой, ще понеса още малко“, допълни тя. „По две причини я оттеглих, но когато я подавах смятах, че така е морално и достойно председателят - лидерът да поеме отговорност за резултатите от изборите. Дадох изход тези спорове да се решат по най-достойния начин“, допълни още Нинова. „Какво ме накара да постъпя така вчера? Две причини основно - събитията след оставката. Моята грешка е, че не прецених правилно последствията, че подходих принципно – дайте отиваме на състезание и по-добрият да спечели. Първата причина е, че започна търговията за БСП. Започнаха лобита, групи, бизнесмени да се събират, да правят планове да си излъчват кандидат, който е удобен. Тръгнаха по структурите. Това ме притесни“, каза Нинова. Тя посочи, че е видяла процеси на разделение, на агресия вътре в партията. На въпрос дали е подозирала това преди да подаде оставка, тя отговори: „Не“.    \r\n„Втората причина е реакцията на членовете на партията и симпатизантите. Моето впечатление е, че партията беше една седмица в ступор. Председателят подава оставка, опозицията излиза по всички медии и ме громи. Беше мълчание и ступор. В момента, в който тръгнаха интересите по структурите да ги делят, този ступор прерасна в гняв. Започнаха декларации, решения на партийните организации, на областните съвети. Най-притеснителното, което не съм споделяла. Започнаха членове и цели ОПО-та да връщат партийни книжи. Това ме стресира. Няколко структури от страна, членове в софийската организация“, допълни Нинова.  \r\n„Дадох си сметка, че всичко, което градихме три години с екипа с хиляди социалисти е пред загуба и пред разпад. Дадох си сметка, че моята оставка може да доведе до сериозен спад в подкрепата за БСП поне временно. Предстоят ни местни избори, ще отидем на тях разбити и това ме накара да мисля как да реагирам“, уточни още Нинова.", "date": "2019.06.17", "title": "Корнелия Нинова, БСП: Нищо не се  е променило в разбиранията ми за морал и достойнство в политиката -  промени се ситуацията"}
{"url": "http://www.focus-news.net/news/2019/06/17/2670656/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на областта, предаде репортер на  Радио „Фокус“ – Велико Търново . Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Натоварен е трафикът по основните улици и булеварди във Велико Търново в сутрешните часове.  Интензивно е движението в района на пътен възел  „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е  трафикът по ул. „Магистрална“ във Велико Търново, която е  част от главен път София – Варна. Движението  при Южен пътен възел се осъществява с повишено внимание поради полагане на хоризонтална маркировка. Участъкът е сигнализиран с пътни знаци и регулировчици. Времето е слънчево. Температурата на въздуха е 19 градуса. \r\nНадежда КРЪСТЕВА", "date": "2019.06.17", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/06/17/2670657/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е слънчево. Температурата е 20 градуса. На прохода Шипка остава в сила ограничение за МПС за превоз на товари с максимална маса над 12 тона и ремаркета и полуремаркета над 10 тона. На път Габрово – връх Шипка при км 164+150 движението се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 юли. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 юли. Поставена е необходимата сигнализация. \r\nНадежда КРЪСТЕВА", "date": "2019.06.17", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/06/17/2670658/shumen-dvizhenieto-po-pat-belokopitovo-shumen-ot-km-340-do-km-342-se-izvarshva-v-avariynata-lenta-poradi-remonti.html", "text": "Движението в участъка Белокопитово – Шумен от км 340 до км 342 в посока Варна се ограничава в изпреварващата и активната лента поради ремонт на дилатационна фуга, предаде репортер на  Радио „Фокус“ - Шумен . Движението се осъществява в аварийната лента и се регулира с пътни знаци. Движението в участъка Ивански – Смядово от км 15 до км 23 трябва да се осъществява с повишено внимание поради ръчно косене. Движението се регулира с пътни знаци. В сила е забраната за товарни автомобили в участъка Радко Димитриево - Друмево. Обходът е Шумен - Овчарово - Друмево. Пътните настилки в Шумен и областта са сухи. Видимостта е нормална. Времето е ясно и слънчево. \r\nИвелина ИВАНОВА", "date": "2019.06.17", "title": "Шумен: Движението по път Белокопитово – Шумен от км 340 до км 342 се извършва в аварийната лента поради ремонти"}
{"url": "http://www.focus-news.net/news/2019/06/17/2670653/amerikanskiyat-ekspert-daniel-sarvar-v-itnervyu-za-koha-ditore-kosovo-bez-sporazumenie-mezhdu-sasht-i-evropa-ne-mozhe-da-ima-dogovor-mezhdu-sarbiya-i-kosovo.html", "text": "Без съгласие между САЩ и Европа не може да има всеобхватно споразумение за нормализиране на двустранните отношения между Сърбия и Косово. Това е заключението на американския експерт по Балканите и бивш пратеник на страната за Югоизточна Европа Даниел Сървър, което той представи в интервю за водещия прищински ежедневник  Koha Ditore . \r\nПри това американският експерт не е твърдо убеден, че между Косово и Сърбия може да се постигне всеобхватно споразумение. Съгласно думите му, държавните глави на двете страни – Хашим Тачи и Александър Вучич, отправят един към други „взаимни измами“. \r\n„Всеки си мисли, че може да постигне нещо, без да даде нещо на другата страна. Това не е начинът да се постигне споразумение\", обяснява Сървър пред редакцията. В допълнение, професорът от американския университет „Джон Хопкинс\" вижда проблем и в подхода на Запада към диалога. \r\n„Американците заявиха, че ще разгледат всяко постигнато споразумение, Германия и Великобритания казаха „не\". Ако европейците и американците нямат съгласие, всякакви идеи трябва да бъдат изоставени, защото не може да бъдат приложени насила“, твърди Сървър. \r\nСАЩ не отхвърлят корекцията на границите като начин за постигане на окончателно споразумение между двете балкански страни, за разлика от Европейския съюз, който се противопоставя категорично на идеята, припомня изданието. Тереза Герова", "date": "2019.06.17", "title": "Американският експерт Даниел Сървър в итнервю за Koha Ditore (Косово): Без споразумение между САЩ и Европа не може да има договор между Сърбия и Косово"}
{"url": "http://www.focus-news.net/news/2019/06/17/2670660/smolyan-po-napravlenieto-hvoyna-chepelare-se-izvarshva-izsichane-na-hrasti-i-kosene-na-trevi-za-vidimost.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През нощта не са получавани сигнали за инциденти по пътищата в областта. \r\nПо пътя Хвойна – Чепеларе се извършва изсичане на храсти и косене на треви за видимост и водачите трябва да шофират с повишено внимание по това направление. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nДвижението по пътя Средногорци – Рудозем се осъществява с повишено внимание поради ремонтни дейности. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по пътя Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя разклон Черна – Вехтино се осъществява с повишено внимание в свободната лента, съобразно създадената организация на движение, поради ремонт на подпорни стени. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.17", "title": "Смолян: По направлението Хвойна – Чепеларе се извършва изсичане на храсти и косене на треви за видимост"}
{"url": "http://www.focus-news.net/news/2019/06/17/2670628/zoran-zaev-sled-zasedanieto-v-ohrid-nyama-da-ima-predsrochni-izbori-a-samo-rekonstruktsiya-na-pravitelstvoto.html", "text": "Реконструкция на правителството, а не решение за предсрочни парламентарни избори, и продължаването на евроатлантическата интеграционна политика на правителството на Македония. Това са резултатите от дебата в рамките на заседанието на Централния съвет на СДСМ, който се проведе в неделя вечер в Охрид, обобщават от редакцията на електронното издание на скопския вестник  „Независен“ . \r\nВ изявление пред медиите, министър-председателят и лидер на управляващия СДСМ Зоран Заев обясни, че политиката на  правителството е насочена към утвърждаване на впечатлението в обществото, че страната върви твърдо към бъдеще на интеграция в Европейския съюз.  \r\n„В допълнение към факта, че процесите на ратификация на членството ни в НАТО напредват, втората цел е да се получим дата за започване на преговорите за членство в ЕС. Получихме уверения от държавите-членки, че Европейският съвет ще направи заключение, ще има изявления на 20-21 юни и, разбира се, Бундестагът ще извърши проверката на доклада през септември и накрая датата ще бъде получена през октомври“, заяви лидерът на СДСМ. \r\nТой подчерта, че е важно да се вземе предвид, че решението за започване на преговорите за македонското членство в ЕС ще бъде окончателно, затова и отлагането му до октомври се дължи на изборите за Европейски парламент и произтичащите от тях промени.  \r\n„Два или три месеца не са толкова важни... Всичко това не ни поставя в състояние да съкратим времето на всякакви политически промени и да вземем решение, което е най-подходящо за държавата и гражданите, а именно да доведем докрай реформите и правителството да продължи с целия си капацитет и да се посвети на реформите, но и икономическите перспективи като приоритет за тази година“, заяви Заев. Тереза Герова", "date": "2019.06.17", "title": "Зоран Заев след заседанието в Охрид: Няма да има предсрочни избори, а само реконструкция на правителството"}
{"url": "http://www.focus-news.net/news/2019/06/17/2670663/varna-dvizhenieto-po-patya-kranevo-varna-e-ogranicheno-za-mps-nad-10-tona.html", "text": "Движението по пътя между Кранево и Варна е ограничено за моторни превозни средства с маса над 10 тона, предаде репортер на  Радио „Фокус“ – Варна . Обходният маршрут е през Кичево и Оброчище. Причина за ограничението е опасност от свлачище. Спокойна е пътната обстановка във Варна и областта. Пътните настилки са сухи, времето е ясно, видимостта е добра. По направлението Аксаково – Изворско, от км 7 до км 10, преминаването се осъществява с повишено внимание поради ремонтни дейности на асфалтова настилка. Участъкът е сигнализиран с пътни знаци. Движението между „Панорама“ и Куманово, при 11-тия километър се осъществява с повишено внимание и ограничение на скоростта до 30 км/ч поради неравности на асфалтовата настилка. \r\nДиана СТОЕВА", "date": "2019.06.17", "title": "Варна: Движението по пътя Кранево – Варна е ограничено за МПС над 10 тона"}
{"url": "http://www.focus-news.net/news/2019/06/17/2670651/korneliya-ninova-bsp-iskam-da-kazha-na-balgarite-che-ima-edna-istinska-partiya-koyato-ne-se-prodava.html", "text": "Искам да кажа на българите, че има една истинска партия, която не се продава. Това каза лидерът на БСП Корнелия Нинова  в „Тази сутрин“ по  бТВ  във връзка с петото заседание на 49-тия конгрес, на което тя не внесе своята оставка. Тя бе категорична, че ще направи всичко възможно да спре хаоса в партията. Лидерът на БСП  отчете, че така наречената вътрешнопартийна опозиция не е пожелала честно състезание. „Новината от вчера е друга. За мен изводът е друг. На социалистите и членовете на БСП искам да им кажа, че им благодаря, че са изключително достойни хора. Не се продадоха. Тези хора не си продадоха достойнството. На българите искам да кажа, че има една истинска партия, която не се продава“, допълни Нинова. Тя коментира, че е обещала на делегатите, които са дошли при нея и са разказали случаи да ги пази. „Изнасяйки имена и случаи, ще поставя тези хора на риск“, допълни тя. Нинова разказа за един случай, в който  делегат, имащ има кредит в банка е викан и  му е обяснявано как да гласува, за да няма проблеми.", "date": "2019.06.17", "title": "Корнелия Нинова, БСП: Искам да кажа на българите, че има една истинска партия, която не се продава"}
{"url": "http://www.focus-news.net/news/2019/06/17/2670655/korneliya-ninova-bsp-nyama-i-ne-biva-partiynata-subsidiya-da-stane-1-lv-tova-oznachava-kray-na-mnogopartiynata-sistema-i-diktatura-na-edna-partiya.html", "text": "Няма и не бива партийната субсидия да стане 1 лв. – това означава край на многопартийната система и диктатура на една партия. Това каза лидерът на БСП Корнелия Нинова в „Тази сутрин“ по  бТВ . Според нея субсидията трябва да се намали, но не на 1 лв. и именно затова БСП предлага разумен разговор с политическите сили. Във връзка с връщането на БСП в пленарна зала, Нинова обясни, че социалистите са се върнали в променена партийна и парламентарна ситуация. „При нас започнаха сложни процеси. В ГЕРБ тепърва им предстои всичко това, през което ние минахме. Няма да е лека вътрешната им промяна. ДПС взеха много остър социален завой. Вероятно видели в кампанията своите избиратели колко бедно живеят. Влязоха на наш терен – по-ниско ДДС на лекарства, хляб. Патриотите знаем за техните вътрешни борби. Ситуацията в парламента след изборите е много различна“, каза Нинова.  \r\nВъв връзка с законодателните инициативи на ДПС, свързани с намаляване на ДДС, Нинова коментира: „Да, по този въпрос очевидно след това, което те направиха ще сме на едно мнение. Доколкото чух и г-н Борисов каза, че ДДС на книгите трябва да се намали. Няма да се надпреварваме кой пръв го е казал, важно е да постигнем този ефект и резултат в някакво съгласие, защото това ще доведе до помощ на най-бедните, най-онеправданите“, каза Нинова. Според нея от ДПС са направили обективна преценка, че техните избиратели са от тези може би близо 2 млн., които живеят на прага на бедността. На въпрос дали БСП ще подкрепи Мая Манолова за кандидат - кмет на столицата, Нинова отговори: „Докато не чуя желанието на Мая, няма как да кажа какво мисля. Нека първо тя каже иска ли това. Структурите. Кажа ли нещо, отново ще се върнем на темата лидерска партия и едноличен стил на управление“, допълни още Корнелия Нинова.", "date": "2019.06.17", "title": "Корнелия Нинова, БСП: Няма и не бива партийната субсидия да стане 1 лв. – това означава край на многопартийната система и диктатура на една партия"}
{"url": "http://www.focus-news.net/news/2019/06/17/2670632/kathimerini-tsipras-tvardi-che-deystviyata-na-turtsiya-v-rayona-na-kipar-sa-priznak-na-slabost-prizovava-za-sanktsii-ot-strana-na-es.html", "text": "Министър-председателят на Гърция Алексис Ципрас заяви, че „провокацията на Турция и нарушаването на международното право\" в Изключителната икономическа зона на Кипър (ИИЗ) са признак за слабост и призова за налагане на санкции от страна на Европейския съюз  срещу Турция, ако се потвърди, че корабът „Фатих“ извършва сондажни дейности в спорния район, съобщава електронното издание на атинския ежедневник  Kathimerini . \r\nЦипрас потвърди, че е провел разговори с президента на Република Кипър Никос Анастасиадис за стъпките, които двете страни трябва да предприемат, за да представят случая на Европейския съвет през следващата седмица. Той каза, че ЕС многократно е осъждал нарушенията на международното право от страна на Турция и нейните безкрайни провокации. \r\nСпоред Ципрас международната позиция на Гърция и Кипър е значително укрепена заради регионалните съюзи, които двете страни са сключили в Югоизточното Средиземноморие, а в случая на Гърция правителството най-накрая е сложило край на десетилетния спор за името на „със своя съсед на север, сега преименуван на Северна Македония,  ход, който подобри международната роля и доверието в Гърция\". \r\nОпозиционната „Нова Демокрация“ отговори с повторно публикуване на два откъса от телевизионни интервюта, дадени от нейния лидер Кириакос Мицотакис на 14 и 22 май, в които той изрично призова за санкции на ЕС срещу Турция, ако тя продължи със сондажите в ИИЗ на Кипър. \r\nЦипрас направи изявлението си след заседанието на кабинета по въпросите за отбраната и външната политика, което продължи няколко часа. Тереза Герова", "date": "2019.06.17", "title": "Kathimerini: Ципрас твърди, че действията на Турция в района на Кипър са признак на слабост, призовава за санкции от страна на ЕС"}
{"url": "http://www.focus-news.net/news/2019/06/17/2670659/vechernye-novosti-sarbiya-loshoto-vreme-se-zavrashta-v-sarbiya-ochakva-se-ryazka-promyana-v-temperaturite.html", "text": "След вълната горещини, напомнящи за Тропиците, лошото време се завръща в Сърбия – през следващите се часове в страната се очаква рязко понижаване на температурите, предупреждават от редакцията на електронното издание на водещия белградски ежедневник  „Вечернье Новости“ . \r\nВ Суботица вече имат представа какво предстои – в неделя в района падна градушка с размерите на лешник.  Метеоролозите поясняват, че във Войводина, в района на Неготинска Крайна, Югозападна и Югоизточна Сърбия, ще има превалявания с гръмотевични бури, а в северната част на страната се очаква дъждовете да бъдат по-обилни. В северната част на Банат и Западна Сърбия се очакват и силни ветрове. Тереза Герова", "date": "2019.06.17", "title": "„Вечернье Новости“ (Сърбия): Лошото време се завръща в Сърбия, очаква се рязка промяна в температурите"}
{"url": "http://www.focus-news.net/news/2019/06/17/2670665/mvr-edin-chovek-e-zaginal-a-14-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а други 14 са пострадали при 13 тежки катастрофи в страната през изминалото денонощие. Това съобщиха от пресцентъра на  МВР . През последните 24 часа в София са станали едно тежко и 16 леки пътнотранспортни произшествия, при които има двама ранени. От началото на годината в страната са станали 2592 катастрофи с 214 загинали и 3243 пострадали.", "date": "2019.06.17", "title": "МВР: Един човек е загинал, а 14 са пострадали при катастрофи в страната през изминалото денонощие"}
{"url": "http://www.focus-news.net/news/2019/06/17/2670661/burgas-dvizhenieto-na-rishki-prohod-sled-razklona-za-aytos-se-osashtestvyava-v-ednata-lenta-zaradi-avariral-tir.html", "text": "ТИР е аварирал на Ришкия проход, след разклона за Айтос. Това съобщиха за Радио „Фокус“-Бургас от  Областно пътно управление . Движението се регулира от пътна полиция, водачите на автомобили да се движат с повишено внимание и съобразена скорост. В останалата част от областта пътната обстановка е нормална, видимостта е добра, пътните настилки са сухи и нормално проходими. Интензивно e движението както по пътищата в областта, така и по основните пътни артерии на град Бургас. Натоварено е движението по пътната отсечка Бургас – кв. „Ветрен“, по пътя Бургас- кв. „Сарафово“, както и в района на пътен възел „Юг“. Струпване на автомобили се наблюдава и в районите на някои от централните градски кръстовища – между булевардите „Сан Стефано“ и „Демокрация“, между улиците „Константин Фотинов“ и „Булаир“, както и в района на кръстовището с кръгово движение „Трапезица“. \r\nДеница ДИМИТРОВА", "date": "2019.06.17", "title": "Бургас: Движението на Ришки проход, след разклона за Айтос, се осъществява в едната лента заради аварирал ТИР"}
{"url": "http://www.focus-news.net/news/2019/06/17/2670670/kyustendil-remontni-deynosti-na-mostovo-saorazhenie-se-izvarshvat-po-patya-kyustendil-dupnitsa.html", "text": "Ремонтни дейности на мостово съоръжение над река Тополница се извършват по пътя Кюстендил – Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. В района на град Дупница движението се осъществява в една лента. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. По пътя между селата Долно село и Бобешино се извършва частичен ремонт на асфалтовата настилка. Движението по Автомагистрала „Струма“, път Е-79 и пътят Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.06.17", "title": "Кюстендил: Ремонтни дейности на мостово съоръжение се извършват по пътя Кюстендил – Дупница"}
{"url": "http://www.focus-news.net/news/2019/06/17/2670669/zamestnik-ministarat-na-mladezhta-i-sporta-nikolay-pavlov-shte-se-sreshtne-s-mladite-hora-v-kardzhali.html", "text": "Заместник-министърът на младежта и спорта Николай Павлов ще се срещне с младите хора в Кърджали, за да обсъди с тях реализираните дейности на министерството по отношение на младежта до момента. Това съобщиха от  Областна администрация-Кърджали . Срещата ще се състои от 11.00 часа в сградата на Областната администрация и има за цел също да бъдат идентифицирани новите цели и приоритети, които ще бъдат включени в следващата Национална стратегия за младежта. Събитието ще се проведе в партньорство с община Кърджали, Регионално управление по образованието, Областна администрация Кърджали и няколко университета. По този начин се осъществява междусекторният подход за изпълнение на държавната политика за младежта. Министерство на младежа и спорта е основен орган на държавната власт за развитие, прилагане и координация на политиките за младите хора на България и именно за това един от главните приоритети в работата му е бъдещата Национална стратегия за младежта след 2020 г. \r\nДарина ДЕЕНИЧИНА", "date": "2019.06.17", "title": "Заместник-министърът на младежта и спорта Николай Павлов ще се срещне с младите хора в Кърджали"}
{"url": "http://www.focus-news.net/news/2019/06/17/2670668/veliko-tarnovo-vazmozhnostite-za-finansirane-ot-evropeyskite-strukturni-i-investitsionni-fondove-shte-obsadyat-v-polski-trambesh.html", "text": "Велико Търново. Информационни срещи на тема „Възможности за финансиране от Европейските структурни и инвестиционни фондове (ЕСИФ)“ ще се проведат в Полски Тръмбеш. Това съобщиха за Радио „Фокус“ – Велико Търново от  Областния информационен център . Срещата в Елена е от 10.30 часа в Залата на Общината. На 18 юни информационни кампании ще се проведат и в Горна Оряховица и Лясковец. Инициативата стартира на 10 юни и се проведе във всички общини на територията на областта. По време на срещите ще бъдат представени актуалните възможности за кандидатстване и финансиране на проекти от европейските фондовете до края на 2019 г., включително и по Програмата за развитие на селските райони (ПРСР) 2014-2020. В част от информационните срещи участие ще вземе и експерт от Областната служба за съвети в земеделието – Велико Търново. За участие в събитията са поканени представители на общинските администрации, бизнеса, обществени и неправителствени организации, читалища, учебни заведения, заинтересовани граждани и други. По време на информационните срещи екипът на Областен информационен център – Велико Търново ще раздаде и свои рекламно-информационни материали. \r\nНадежда КРЪСТЕВА", "date": "2019.06.17", "title": "Велико Търново: Възможностите за финансиране от Европейските структурни и инвестиционни фондове ще обсъдят в Полски Тръмбеш"}
{"url": "http://www.focus-news.net/news/2019/06/17/2670662/plovdiv-negovo-visokopreosveshtenstvo-plovdivskiyat-mitropolit-nikolay-shte-oglavi-arhiereyska-sveta-liturgiya-v-hram-sv-troitsa.html", "text": "На празника  Свети Дух от 9.00 часа Негово Високопреосвещенство Пловдивският митрополит Николай ще оглави архиерейска света Литургия  в храм “Св. Троица“, град Пловдив. \r\nНикола ПЕТКОВ", "date": "2019.06.17", "title": "Пловдив: Негово Високопреосвещенство Пловдивският митрополит Николай ще оглави архиерейска света Литургия в храм „Св. Троица“"}
{"url": "http://www.focus-news.net/news/2019/06/17/2670671/the-guardian-v-london-i-moskva-obmislyat-sreshta-mezhdu-mey-i-putin-za-razmrazyavane-na-otnosheniyata.html", "text": "Лондон и Москва обмислят възможностите за „размразяване“ на отношенията, включително идеята за организиране на среща между държавният глава на Руската федерация Владимир Путин и британския премиер Тереза Мей, съобщава националният ежедневник  The Guardian . Тя може да се състои на форума на лидерите на Г-20, който ще се проведе в Япония в края на месеца, пояснява изданието.  \r\nАко плановете бъдат реализирани, това ще е първата среща на такова равнище след аферата „Скрипал“ от март 2018 г. Скандалът доведе до изгонването на 23 руски дипломати от Великобритания, последвано от експулсиране на същия брой британски дипломати от Русия. \r\nИзгонването на британски дипломати сериозно повлия на способността на Великобритания да извършва дейност вътре в Русия. Москва затвори офисите на Британски съвет и дипломатическата мисия на страната в Санкт Петербург. \r\nОт редакцията обаче подчертават, че среща няма да бъде организирана, докато и двете страни не се убедят, че тя ще бъде продуктивна. Не е изключено Путин да предпочете да обърне страницата с Обединеното кралство след избирането на нов премиер в Лондон.  \r\nБорис Джонсън, лидер в надпреварата за председателския пост в Консервативната партия, остро критикува действията на Русия в Сирия като външен министър, но преди случая „Скрипал“ пътува до Москва, за да се срещне с руския външен министър Сергей Лавров. \r\nСрещата на върха на Г-20, която се провежда в Осака на 28-29 юни, вероятно ще бъде последният международен ангажимент за Тереза Мей, припомня вестникът. Тереза Герова", "date": "2019.06.17", "title": "The Guardian: В Лондон и Москва обмислят среща между Мей и Путин за „размразяване“ на отношенията"}
{"url": "http://www.focus-news.net/news/2019/06/17/2670672/pregled-na-osnovnite-temi-vav-varnenskiya-pechat.html", "text": "„4 случая на лаймска болест за седмица във Варна“ е водещото заглавие на вестник  „Черно море“  в понеделник. В изданието се посочва, че 125 души са ухапани от кърлежи за една седмица (7 - 13 юни) във Варна. Регистрирани са 4 случая на лаймска болест. Това сочат данните на РЗИ – Варна. От въздушно-капковите инфекции при варицелата отново се наблюдава висока заболеваемост, като за седмица са се заразили 126 души. „28-годишна варненка е първата чакаща за трансплантация на бял дроб във Виена“, се съобщава на втора страница в броя. 28-годишната Илияна Христова от Варна е включена в листата на чакащите за белодробна трансплантация на „Евротрансплант“. Новината за Медийна група „Черно море“ е съобщила лично майка ѝ Галина след получено писмо от Виена. Ако се появи донор от Европа и резултатите от изследванията съвпаднат, операцията ще бъде извършена веднага, поясни тя. От специализираната болница във Виена са ги предупредили да са с приготвен багаж и готовност за тръгване в рамките на 24 часа. От лечебното заведение в австрийската столица са информирали също, че ще изпратят веднага, щом се наложи, медицински самолет. „Общинското здравеопазване във Варна показва добро финансово състояние“, става ясно от друго заглавие в броя. На свое заседание общинските съветници от постоянната комисия „Собственост и стопанство“ одобриха годишните отчети на ДКЦта и болници във Варна. От Специализираната болница за активно лечение на онкологични заболявания „Д-р Марко Марков“ отчетоха ръст на преминалите пациенти за 2018 година и на печалби с над 200 000 лева. Годината за болничното заведение приключи без задължения. „Понеделник и сряда – неучебни заради матурите на 7-и клас“, се съобщава на трета страница. 17 и 19 юни ще бъдат неучебни дни за всички училища заради провеждането на матурите за седмокласниците. 61 223 са учениците, които се очаква да се явят на националното външно оценяване. На 17 юни ще се проведе изпитът по български език, на 19 по математика, а на 21 юни ще бъде изпитът по чужд език, който се заявява по желание.", "date": "2019.06.17", "title": "Преглед на основните теми във варненския печат"}
{"url": "http://www.focus-news.net/news/2019/06/17/2670678/plovdiv-dvizhenieto-po-patya-karlovo-sopot-pri-km-254-v-posoka-sofiya-se-izvarshva-v-ednata-lenta-poradi-izgrazhdane-na-novo-kragovo-krastovishte.html", "text": "Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 20 юни. Това съобщиха за Радио „Фокус“ – Пловдив дежурен в  Областно пътно управление . С нормална интензивност се осъществява трафикът на територията на Пловдивска област. От днес до 19 юни, от 08.00 до 17.00 часа, движението през тунелите на пътя Асеновград – Чепеларе ще се извършва в една лента, поради почистване на стените, настилката и осветителните тела в съоръженията. Необходимо е шофьорите да карат внимателно и със съобразена скорост, като спазват стриктно поставената сигнализация и указанията на сигналистите. Движението по пътя Карлово-Баня при р. Неволя, в района на село Баня, се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки. Водачите трябва да преминават с повишено внимание и съобразена скорост по посочените пътни участъци, предупреждават от Областното пътно управление. Нормално и без затруднения се извършва движението и на територията на град Пловдив към този час. \r\nЦветана ТОНЧЕВА", "date": "2019.06.17", "title": "Пловдив: Движението по пътя Карлово – Сопот при км 254 в посока София се извършва в едната лента поради изграждане на ново кръгово кръстовище"}
{"url": "http://www.focus-news.net/news/2019/06/17/2670677/planinski-spasiteli-sa-okazali-pomosht-na-dve-turistki-nad-kv-boyana.html", "text": "Планински спасители са оказали помощ на две туристки над кв. \"Бояна\". Това съобщиха за  Агенция „Фокус”  от  Планинската спасителна служба  (ПСС) при Българския червен кръст (БЧК). Акцията на спасителите е приключила към 01.00 часа тази нощ.  \r\nТуристките са били с леки травми на краката, в добро състояние са.  \r\nТеодора ПАТРОНОВА", "date": "2019.06.17", "title": "Планински спасители са оказали помощ на две туристки над кв. \"Бояна\""}
{"url": "http://www.focus-news.net/news/2019/06/17/2670667/radka-anastasova-ruo-smolyan-743-sedmoklasnitsi-ot-oblastta-tryabva-da-se-yavyat-na-natsionalno-vanshno-otsenyavane-po-balgarski-ezik-i-literatura.html", "text": "Очакваме 743 седмокласници от област Смолян да се явят на национално външно оценяване по български език и литература днес. Това каза за  Радио „Фокус“ – Смолян  Радка Анастасова, старши експерт по информационно осигуряване в Регионално управление на образованието – Смолян. „Изпитът ще се проведе в 40 училища на територията на областта. От осем училища, в които има изключително малък брой седмокласници – по един или двама, са насочени към някои от тези 40 училища. Реално ученици, завършващи 7 клас има в 48 училища, но изпитът ще се проведе в 40 учебни заведения“, посочи Анастасова. Тя отбеляза, че е организиран превоза на учениците, като квесторите също ще пътуват. Учениците се явяват на изпит в своето училище, но квесторите са от други училища. „Не за първи път се прави национално външно оценяване на седмокласниците, създадена е добра организация, системата е смазана и всичко е подготвено. Изпитните материали вече са доставени в РУО – Смолян и са раздадени на директорите на училищата, като е запазена секретността им. Изтегленият вариант ще бъде обявен на сайта, както беше и през миналата година“, допълни Анастасова. \r\nИзпитът по български език и литература започва в 9.00 часа сутринта, като първата част е с продължителност от 60 минути, втората част е с продължителност от 90 минути. Учениците със специални образователни потребности имат удължено работно време и в двете части на изпита. След матурата по български език и литература днес на 19 юни ще се проведе тази по математика, а на 21 юни е изпитът по чужд език, който е по желание за учениците. \r\nНели ГЕРГЬОВСКА", "date": "2019.06.17", "title": "Радка Анастасова, РУО – Смолян: 743 седмокласници от областта трябва да се явят на национално външно оценяване по български език и литература"}
{"url": "http://www.focus-news.net/news/2019/06/17/2670664/veliko-tarnovo-sveta-liturgiya-se-otsluzhva-v-pravoslavnite-hramove-v-grada-po-povod-denya-na-sv-duh.html", "text": "Света Литургия се отслужва  в православните храмове във Велико Търново по повод деня на Св. Дух, предаде репортер на  Радио „Фокус’’ – Велико Търново . Рано тази сутрин църковните камбани в града възвестиха началото на литургията. Най-много хора се стекоха в Катедралния храм „Рождество Богородично“, където палят свещ за здраве. \r\nСветият Дух, като едно от Лицата на Светата Троица, има нетварен произход. Т.е. за разлика от останалите духове – ангели и други, споменаващи се в Библията, той не е сътворен, а е предначален. Светият Дух е неразделен елемент от практиката на християнските общности във всичките ѝ аспекти. Най-важна е ролята му при църковните тайнства. Основните християнски конфесии обаче са единодушни, че без благодатното участие на Светия Дух, тайнството като такова е невъзможно. Понятието за Светия Дух присъства и в множество изповедни формули, молитви и т. н. \r\nНадежда КРЪСТЕВА", "date": "2019.06.17", "title": "Велико Търново: Света Литургия се отслужва в православните храмове в града по повод деня на Св. Дух"}
{"url": "http://www.focus-news.net/news/2019/06/17/2670680/blagoevgrad-bez-zabavyaniya-se-izvarshva-preminavaneto-prez-gkpp-kulata.html", "text": "Без забавяния се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. На граничните пунктове „Кулата“, „Илинден“, „Златарево“ и „Станке Лисичково“ движението е нормално натоварено. Няма образували се задръствания или колони от автомобили. \r\nЛивия НИНОВА", "date": "2019.06.17", "title": "Благоевград: Без забавяния се извършва преминаването през ГКПП „Кулата“"}
{"url": "http://www.focus-news.net/news/2019/06/17/2670676/georgi-dimov-bivsh-generalen-konsul-v-odrin-eventualna-povtorna-zaguba-na-upravlyavashtite-na-izborite-v-istanbul-shte-ima-seriozno-otrazhenie-varhu-silno-probitata-turska-ikonomika.html", "text": "Турция се намира в рецесия с тенденция застоят на икономиката да прерасне в същинска криза и евентуална повторна загуба на кандидата на управляващата Партия на справедливостта и развитието на президента Реджеп Ердоган ще има сериозно отражение върху състоянието на силно пробитата турска икономика. Това каза в интервю за сутрешния блок „Добро утро, България“ на  Радио „Фокус“  бившият генерален консул на Република България в Одрин Георги Димов, по повод предстоящия повторен вот за кметския пост в турския мегаполис. Според Георги Димов изборите в Турция са пророчески, тъй като преди четвърт век в Истанбул тогавашната Партия на благоденствието е пробила статуквото и е спечелила изборите за кмет в Анкара и Истанбул. „Ако след четвърт век Ердоган загуби изборите в Истанбул, това ще означава край на неговата вече почти 17 - годишна харизма и тотална еднолична хегемония в политическия живот на югоизточната ни съседка. Залогът е много по-голям. На проверка и изпитание е подложена самата управляваща конфигурация – коалицията между откровени ислямисти и отявлени националисти. Това е днешната идеологическа платформа в действие“, обясни той. По думите му местните избори и касирането на кметския вот в Истанбул допълнително наливат масло в огъня. „Освен чисто общественополитически, повторните избори имат и много силни икономически последствия. На първо място това е  задълбочаващата се икономическа турбуленция. В продължение на 8 седмици – месец преди и месец след изборите на 31 март, чужди инвеститори са обменили във валута и са изнесли от Турция 10 милиарда долара, понеже капиталът не обича рискови страни. През първото тримесечие на тази година икономиката на Турция отново се сви с 2,6 % и това е за трети пореден път. С това се потвърди диагнозата, че Турция се намира в рецесия с тенденция застоят на икономиката или фазата на свиване да прерасне в същинска криза“, каза още Георги Димов. \r\nВиктория МЕСРОБОВИЧ-КУВЕНДЖИЕВА", "date": "2019.06.17", "title": "Георги Димов, бивш генерален консул в Одрин: Евентуална повторна загуба на управляващите на изборите в Истанбул ще има сериозно отражение върху силно пробитата турска икономика"}
{"url": "http://www.focus-news.net/news/2019/06/17/2670674/smolyan-arhimandrit-visarion-shte-vazglavi-praznichnata-sveta-liturgiya-po-povod-hramoviya-praznik-na-tsarkvata-sv-duh.html", "text": "От 9.00 часа Негово Високопреподобие архимандрит Висарион ще възглави празничната света божествена Литургия по повод храмовия празник на църквата „Св. Дух“ в Смолян. Това съобщиха от  Архиерейско наместничество – Смолян . С него ще съслужат председателят на храма свещеник Иван Василев и духовници от Смолян. Песенното озвучаване на Литургията ще бъде от църковния хор при храма. По традиция ще се отслужи празничен водосвет, ще има благословен обяд.", "date": "2019.06.17", "title": "Смолян: Архимандрит Висарион ще възглави празничната света Литургия по повод храмовия празник на църквата „Св. Дух“"}
{"url": "http://www.focus-news.net/news/2019/06/17/2670682/pregled-na-osnovnite-temi-v-burgaskiya-pechat.html", "text": "„Над 240 милиона лева – инвестирани в пристанищата „Бургас Изток 2“ и „Бургас Запад“ е водещо заглавие във вестника  „Черноморски фар“ . „БМФ „Порт Бургас“ бе домакин на Федерацията на европейските частни пристанищни терминали“ четем още в статията. Най-престижната и европейска организация на частните пристанищни терминали „Feport“ избра бургаското пристанище, за да проведе на негова територия своята годишна среща и редовно общо събрание. „Пет дни безплатни прегледи за разширени вени в Бургас“ е друго заглавие в днешното издание. Те са в рамките на Националната информационна кампания „Вземи краката си в ръце“ за превенция на хроничната венозна болест. „Търсят кой да изгради лодкостоянката за над 2 милиона в Ченгенето“ четем още във вестника. Община Бургас е обявила обществена поръчка за изграждането на лодкостоянка в местността Ченгене скеле, в бургаския квартал „Крайморие“. Общината вече разполага с готови технически инвестиционни проекти. „Започнаха снимките на филма „Петя за моята Петя“ е друг материал днешния брой на вестника. „Морската градина стана снимачна площадка“ пише още в статията. Близо 700 бургазлии се явили на кастинга, 430 ще участват в различни сцени. „Ремонтират детска градина и кръстовището на входа на Приморско“ е друга новина от първите страници на ежедневника. Темата на деня е: „Млад фермер даде старт на жътвата“. „До 5% по-ниски добиви предвиждат в региона“ чете още в статията.", "date": "2019.06.17", "title": "Преглед на основните теми в бургаския печат"}
{"url": "http://www.focus-news.net/news/2019/06/17/2670683/kyustendil-s-igroteka-palavnitsi-zapochva-lyatnata-programa-na-obedinen-detski-kompleks.html", "text": "С игротека „Палавници” започва лятната програма на Обединен детски комплекс – Кюстендил. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил. Игротеката ще продължи до 28 юни от 9.00 до 13.00 часа, без дните с масови изяви в лятната програма. В нея ще се провеждат заничания по рисуване и приложно изкуство. Децата ще изработват картички и  декоративни пана. Ще правят фигурки от глина и оцветяване на гипсови фигурки. Ще рисуват на тема „Моето вълшебно лято“. Предвидени са спортни игри и игрите на баба и дядо. Също така компютърни игри и разходки и пикник сред природата. За Еньовден ще подготвят и традиционната пита. \r\nВенцеслав ИЛЧЕВ", "date": "2019.06.17", "title": "Кюстендил: С игротека „Палавници” започва лятната програма на Обединен детски комплекс"}
{"url": "http://www.focus-news.net/news/2019/06/17/2670679/politico-boris-dzhonsan-otkaza-uchastie-v-parviya-televizionen-debat-s-kolegite-si-ot-kp-no-prie-da-se-vklyuchi-vav-vtoriya.html", "text": "Съперниците на сочения като най-вероятния следващ министър-председател на Великобритания – Борис Джонсън, го разкритикуваха остро заради отказа му да присъства на първия телевизионен дебат между претендентите за лидерския пост в Консервативната партия. В резултат бившият първи дипломат на Лондон се съгласи да се включи във втория, който ще се проведе по-късно тази седмица, пише изданието  Politico  в европейската си редакция.  \r\nМинистърът на външните работи на Обединеното кралство Джереми Хънт, който заедно с още четирима кандидати взе участие в дебата по Канал 4 в неделя, попита:  „Ако екипът на Борис не го пуска да разисква с петима приятелски настроени негови колеги,  то как ще се справи той с 27 страни от Европейския съюз?“. \r\nДжонсън, който потвърди, че ще вземе участие във втория телевизионен дебат за BBC по-късно тази седмица, беше представен от… празен подиум. \r\nВ ожесточен дебат Хънт и други кандидати за наследник на поста на Тереза Мей  се сблъскаха с бившия министър по Брекзит Доминик Рааб за неговата готовност да се опита да спре парламента да приеме излизането на страната от ЕС без споразумение, в случай на неуспех на предоговарянето му с Брюксел. \r\nУточнява се, че депутатите от Консервативната партия ще гласуват отново във вторник, като кандидатът, който събере най-малко гласове, ще отпадне от състезанието. Това ще важи и за всички останали, които получат по-малко от 33 гласа. Друг кръг на гласуване ще се проведе в сряда, а след това предстоят два кръга в четвъртък, когато ще останат само двама кандидати. Всички кандидати, които все още са в състезанието, ще участват във втори телевизионен дебат за BBC във вторник вечерта. Тереза Герова", "date": "2019.06.17", "title": "Politico: Борис Джонсън отказа участие в първия телевизионен дебат с колегите си от КП, но прие да се включи във втория"}
{"url": "http://www.focus-news.net/news/2019/06/17/2670684/burgas-zapochva-remontat-na-bul-dimitar-dimov.html", "text": "До 19 юни ще се извършват ремонтни дейности – фрезоване и асфалтиране, на бул. „Димитър Димов“, съобщиха от пресцентъра на  Община Бургас . Това налага да бъдат затворени за движение пътните ленти в посока от кръговото кръстовище с бул. „Транспортна“ до кръстовището с ул. „Димитър Аврамов“ (до хотел „Фаворит“). В противоположната посока движението в посока изход – гр. Варна ще се осъществява еднопосочно в една лента за движение, както до момента. \r\nОбщина Бургас се извинява за причиненото временно неудобство на жителите и препоръчва на водачите на моторни превозни средства да спазват въведената временна организация на движение и да използват обходни маршрути.", "date": "2019.06.17", "title": "Бургас: Започва ремонтът на бул. „Димитър Димов“"}
{"url": "http://www.focus-news.net/news/2019/06/17/2670681/varna-s-prozhektsiya-na-balgarskata-produktsiya-raven-na-vsichki-shte-se-sastoi-ofitsialnoto-zakrivane-na-18-iya-mezhdunaroden-festival-na-chervenokrastkite-i-zdravni-filmi.html", "text": "С прожекция на българската продукция „Равен на всички“ на режисьора Атанас Киряков, тази вечер в Зала „Европа“ на Фестивалния и конгресен център във Варна, ще се състои официалното закриване на 18-ия Международен фестивал на червенокръстките и здравни филми. Това съобщават организаторите от  Българския червен кръст . Филмът, с който ще бъде закрито събитието, е отличен с Голямата награда „Златен кораб” на 10-ия Международен фестивал на червенокръстките филми, както и с Голямата награда на Фестивала на 18-ото издание. По време на церемонията режисьорът Атанас Киряков ще получи наградата на фестивала за цялостно творчество. Награди ще бъдат връчени и на отличените от авторитетното жури лауреати на 18-ото издание. По-рано днес в програмата на Фестивала е включен последният от поредицата дискусионни форуми, обединени под мотото „Агресия, хуманност, кино”.  \r\nОт 9.30 часа в Концертното студио на Радио Варна, публиката може да се срещне с доц. Харалан Александров, който ще говори по темата: „Враговете на хуманизма: Човешката разрушителност и политика на популизъм“, както и с Карин Уолин, Ваня Ивова от „Humana People to People”, които пък ще представят темата „От хората за хората – промяната е възможна“. От 16.00 часа в Зала 5 на Фестивалния комплекс ще се състоят последните прожекции на филми, включени в конкурсната програма за продукции на здравна тематика. Едното заглавие е „Срещу течението”. Филмът е продуциран Медицинския университет във Варна, а негов режисьор е Ива Мартинова. Другата лента, която публиката ще може да види е мексиканската продукция „Към зората”. Режисьор е Хосе Антонио Хименес Ескивел. Третият филм, чиято прожекция ще се състои на същото място е руският „Лебеди” на режисьора Галина Адамович. В залата ще присъства екипът на филма „Срещу течението”.", "date": "2019.06.17", "title": "Варна: С прожекция на българската продукция „Равен на всички“ ще се състои официалното закриване на 18-ия Международен фестивал на червенокръстките и здравни филми"}
{"url": "http://www.focus-news.net/news/2019/06/17/2670675/vesela-lecheva-bsp-korneliya-ninova-poluchi-svoeobrazen-vot-na-doverie.html", "text": "След вчерашния конгрес се поохладиха страстите. Това беше своеобразен вот на доверие към линията на партията и политиката, която води новото ръководство на БСП, в лицето на Корнелия Нинова. Това заяви пред Нова телевизия зам.-председателят на ПГ на \"БСП за България\" Весела Лечева, съобщиха от пресцентъра на  БСП . Тя отрече твърденията, че краят е бил предизвестен. \"Чу се гласът на структурите в БСП - на общинските и областните организации на партията. Чу се техният призив Корнелия Нинова да оттегли своята оставка\", заяви тя. Според нея социалистите са отчели, че резултатите и линията на партията са крачка напред, че не е спечелила последните избори, но и не е загубила позиции. \"За три години можем да отчетем победа на президентските избори, удвоен мандат на парламентарната група, още един мандат за евродепутат. Това са крачки все напред\", заяви Лечева. Тя подчерта, че резултатите на европейските избори са една добра основа за предстоящите през есента местни избори - БСП  не е загубила позиции въпреки огромния финансов и медиен ресурс, който е бил организиран срещу нея. \r\nВесела Лечева заяви, че организациите, членовете и симпатизантите на БСП се отнасят с уважение и респект към проявения морален, достоен и честен подход с подаването на оставката от Нинова. \"Те, в крайна сметка, одобряват нейната линия на поведение и политиките, които води и затова заявиха, че не е нужно да подава оставка и имаме по-важни цели - предстоят местни избори, сериозна работа по издигане на кандидати на левицата за кметове и общински съветници. Корнелия Нинова получи огромно доверие от членовете и симпатизантите на партията\", каза тя.  \r\nВесела Лечева подчерта, че с вчерашния конгрес е сложен край на опитите за налагане на внушението за ескалиращо напрежение в партията, което го няма в структурите. По думите й целта на тези опити е била да се премахне Корнелия Нинова и в удобен друг момент организаторите да се прегърнат с властта, защото според тях, ако БСП не е във властта, изчезва. \"Конгресът показа, че няма противоборство на ядра. Гласуването показа, че Корнелия Нинова има огромна подкрепа\", заяви Лечева и допълни, че една малка част от партията, бившият елит, има други цели. По думите й Нинова е започнала своя мандат при изключително ниски позиции на БСП, именно поради задкулисни договорки и тежкото наследство, което и е оставено.", "date": "2019.06.17", "title": "Весела Лечева, БСП: Корнелия Нинова получи своеобразен вот на доверие"}
{"url": "http://www.focus-news.net/news/2019/06/17/2670685/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Напрежението в Източното Средиземноморие във връзка със сондажните дествия на Турция, резултатите от заседанието на СДСМ в Охрид, диалогът между Белград и Прищина и завръщането на лошото време в региона са част от основните теми, върху които акцентират водещите балкански печатни издания. \r\n***  Министър-председателят на Гърция Алексис Ципрас заяви, че „провокацията на Турция и нарушаването на международното право\" в Изключителната икономическа зона на Кипър (ИИЗ) са признак за слабост и призова за налагане на санкции от страна на Европейския съюз  срещу Турция, ако се потвърди, че корабът „Фатих“ извършва сондажни дейности в спорния район, съобщава електронното издание на атинския ежедневник  Kathimerini . \r\nЦипрас потвърди, че е провел разговори с президента на Република Кипър Никос Анастасиадис за стъпките, които двете страни трябва да предприемат, за да представят случая на Европейския съвет през следващата седмица. Той каза, че ЕС многократно е осъждал нарушенията на международното право от страна на Турция и нейните безкрайни провокации. \r\nСпоред Ципрас международната позиция на Гърция и Кипър е значително укрепена заради регионалните съюзи, които двете страни са сключили в Югоизточното Средиземноморие, а в случая на Гърция правителството най-накрая е сложило край на десетилетния спор за името на „със своя съсед на север, сега преименуван на Северна Македония,  ход, който подобри международната роля и доверието в Гърция\". \r\nОпозиционната „Нова Демокрация“ отговори с повторно публикуване на два откъса от телевизионни интервюта, дадени от нейния лидер Кириакос Мицотакис на 14 и 22 май, в които той изрично призова за санкции на ЕС срещу Турция, ако тя продължи със сондажите в ИИЗ на Кипър. \r\nЦипрас направи изявлението си след заседанието на кабинета по въпросите за отбраната и външната политика, което продължи няколко часа. \r\n***  След вълната горещини, напомнящи за Тропиците, лошото време се завръща в Сърбия – през следващите се часове в страната се очаква рязко понижаване на температурите, предупреждават от редакцията на електронното издание на водещия белградски ежедневник  „Вечернье Новости“ . \r\nВ Суботица вече имат представа какво предстои – в неделя в района падна градушка с размерите на лешник.  Метеоролозите поясняват, че във Войводина, в района на Неготинска Крайна, Югозападна и Югоизточна Сърбия, ще има превалявания с гръмотевични бури, а в северната част на страната се очаква дъждовете да бъдат по-обилни. В северната част на Банат и Западна Сърбия се очакват и силни ветрове. \r\n***  Без съгласие между САЩ и Европа не може да има всеобхватно споразумение за нормализиране на двустранните отношения между Сърбия и Косово. Това е заключението на американския експерт по Балканите и бивш пратеник на страната за Югоизточна Европа Даниел Сървър, което той представи в интервю за водещия прищински ежедневник  Koha Ditore . \r\nПри това американският експерт не е твърдо убеден, че между Косово и Сърбия може да се постигне всеобхватно споразумение. Съгласно думите му, държавните глави на двете страни – Хашим Тачи и Александър Вучич, отправят един към други „взаимни измами“. \r\n„Всеки си мисли, че може да постигне нещо, без да даде нещо на другата страна. Това не е начинът да се постигне споразумение\", обяснява Сървър пред редакцията. В допълнение, професорът от американския университет „Джон Хопкинс\" вижда проблем и в подхода на Запада към диалога. \r\n„Американците заявиха, че ще разгледат всяко постигнато споразумение, Германия и Великобритания казаха „не\". Ако европейците и американците нямат съгласие, всякакви идеи трябва да бъдат изоставени, защото не може да бъдат приложени насила“, твърди Сървър. \r\nСАЩ не отхвърлят корекцията на границите като начин за постигане на окончателно споразумение между двете балкански страни, за разлика от Европейския съюз, който се противопоставя категорично на идеята, припомня изданието. \r\n***  Реконструкция на правителството, а не решение за предсрочни парламентарни избори, и продължаването на евроатлантическата интеграционна политика на правителството на Македония. Това са резултатите от дебата в рамките на заседанието на Централния съвет на СДСМ, който се проведе в неделя вечер в Охрид, обобщават от редакцията на електронното издание на скопския вестник  „Независен“ . \r\nВ изявление пред медиите, министър-председателят и лидер на управляващия СДСМ Зоран Заев обясни, че политиката на  правителството е насочена към утвърждаване на впечатлението в обществото, че страната върви твърдо към бъдеще на интеграция в Европейския съюз.  \r\n„В допълнение към факта, че процесите на ратификация на членството ни в НАТО напредват, втората цел е да се получим дата за започване на преговорите за членство в ЕС. Получихме уверения от държавите-членки, че Европейският съвет ще направи заключение, ще има изявления на 20-21 юни и, разбира се, Бундестагът ще извърши проверката на доклада през септември и накрая датата ще бъде получена през октомври“, заяви лидерът на СДСМ. \r\nТой подчерта, че е важно да се вземе предвид, че решението за започване на преговорите за македонското членство в ЕС ще бъде окончателно, затова и отлагането му до октомври се дължи на изборите за Европейски парламент и произтичащите от тях промени.  \r\n„Два или три месеца не са толкова важни... Всичко това не ни поставя в състояние да съкратим времето на всякакви политически промени и да вземем решение, което е най-подходящо за държавата и гражданите, а именно да доведем докрай реформите и правителството да продължи с целия си капацитет и да се посвети на реформите, но и икономическите перспективи като приоритет за тази година“, заяви Заев. \r\n***", "date": "2019.06.17", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/06/17/2670686/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Температурите са между 8 и 14 градуса. Във най-високите части на планините има преминаваща мъгла със слаби ветрове. През деня се очаква динамично време. Планинските спасители съветват туристите да са подготвени за влошаване на времето в по-късните часове. На Боровец работи лифт „Ситняковски експрес“. На Пампорово работят първа, втора и четвърта линия на лифта.   \r\nИнформация за обстановката в планините може да намерите на адреса на ПСС в интернет или на телефоните на ПСС: 02/ 9632000 и 1470. \r\nИнформация за обстановката в планините може да намерите на  .", "date": "2019.06.17", "title": "ПСС: Добри са условията за туризъм в планините"}
{"url": "http://www.focus-news.net/news/2019/06/17/2670673/kyustendil-979-sedmoklasnitsi-ot-oblastta-se-yavyavat-na-natsionalno-vanshno-otsenyavane-po-balgarski-ezik-i-literatura.html", "text": "979 седмокласници от областта се явяват на национално външно оценяване по български език и литература. Това съобщиха за  Радио „Фокус” – Кюстендил  от Регионално управление на образованието – Кюстендил. Изпитът се провежда в 26 учебни заведения на територията на Кюстендилска област. Времетраенето на изпита е 150 минути. За националното външно оценяване по български език и литература са осигурени квестори от училищата в област Кюстендил, видеонаблюдение и дежурство от представители на Областна дирекция  на МВР – Кюстендил. \r\nВенцеслав ИЛЧЕВ", "date": "2019.06.17", "title": "Кюстендил: 979 седмокласници от областта се явяват на национално външно оценяване по български език и литература"}
{"url": "http://www.focus-news.net/news/2019/06/17/2670688/sport-viktoriya-tomova-padna-do-nomer-190-v-svetovnata-ranglista.html", "text": "Първата ракета на България при дамите Виктория Томова отстъпи с три позиции в световната ранглиста до номер 190. С шест места надолу падна до 203 падна и Изабелла Шиникова. Сесил Каратанчева запазва 204-то място. Елица Костова е 242-ра в света, с 11 позиции по-надолу спрямо предходната седмица. \r\nВ „Топ 10“ няма промени. Начело остава Наоми Осака, следвана от Ашли Барти и Каролина Плишкова. Четвърта и пета са съответно Кики Бертенс и Петра Квитова. Десетката допълват Анджелик Кербер, Елина Свитолина, Симона Халеп, Слоун Стивънс и Арина Сабаленка.", "date": "2019.06.17", "title": "Спорт: Виктория Томова падна до номер 190 в световната ранглиста"}
{"url": "http://www.focus-news.net/news/2019/06/17/2670687/sliven-nyama-vavedeni-ogranicheniya-za-dvizhenie-po-patishtata-v-oblastta.html", "text": "Сухи и нормално проходими са  пътищата в Сливенска област, няма въведени ограничения,  съобщиха от  Областно пътно управление . Трафикът е интензивен, но без задръствания. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Временно са въведени следните ограничения за движение на МПС:  по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта  до 30 юни.", "date": "2019.06.17", "title": "Сливен: Няма въведени ограничения за движение по пътищата в областта"}
{"url": "http://www.focus-news.net/news/2019/06/17/2670690/blagoevgrad-natovaren-e-trafikat-po-osnovnite-patni-arterii-v-oblastta.html", "text": "Натоварен е трафикът по основните пътни артерии в Област Благоевград – автомагистрала „Струма“ и главен път Е-79, както и по второкласен път – 19 Симитли – Гоце Делчев. Това съобщиха за Радио „Фокус“ – Пирин от  Областно пътно управление – Благоевград . Пътните настилки са сухи и нормално проходими. Особено внимателни трябва да бъдат шофьорите в Кресненското дефиле и проходите Предел и Папаз Чаир, където има повишена опасност от падане на скална и кална маса, както ѝ на клони от дървета. През нощта не са регистрирани тежки пътни инциденти. В Област Благоевград не се извършват ремонтни дейности по първокласната, второкласната и третокласната пътна мрежа, заради които да са въведени ограничения за движението.", "date": "2019.06.17", "title": "Благоевград: Натоварен е трафикът по основните пътни артерии в областта"}
{"url": "http://www.focus-news.net/news/2019/06/17/2670693/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. По пътя за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2019.06.17", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/06/17/2670698/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху предстоящия Празник на черешата в града. Три дни от месец юни се посвещават на този празник, който се свързва със славата на кюстендилския край като Овощната градина на България. В края на седмицата в града ще се представи  изложба от разнообразни сортове череши, предстоят много конкурси, изложения, състезания и концерти. Събеседници по темата ще бъдат Дима Укалска, началник на отдел „Култура и духовно развитие” към Общината Кюстендил, както и Слава Соколова, експерт „Читалищна дейност”. С тях ще говорим за това как Празникът на черешата допринася за развитието на туризма, както и за самата програма на фестивалните дни. Младежкият спектакъл „Античността оживява на Хисарлъка“ е включен в културната програма на „Празник на черешата“ на град Кюстендил. Той ще бъде представен пред публика на 21 юни на крепостта „Хисарлъка”, един от символите на града. Проектът е на сдружение „Дебют” и по този повод ще разговаряме с ръководителя на сдружението Лозен Йорданов. Музейната работилница за деца на Регионален исторически музей – Кюстендил, през юни представя нова тема – „Антично изкуство: коли и декорации“. Тя е част от новата образователна програма на музея „Култура и изкуство в древността“, която е насочена към надграждане на образователната среда за осъществяване на музейно възпитание. По темата ще говорим с експерта Мирослава Таскова. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.06.17", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/06/17/2670689/plovdiv-5-582-uchenitsi-se-yavyavat-na-maturite-sled-7-klas-po-balgarski-ezik-i-literatura-v-grada-i-v-oblastta.html", "text": "5 582 ученици се явяват на матурите след 7 клас по български език и литература в Пловдив и областта, съобщиха за  Радио „Фокус“ - Пловдив  от Регионалния инспекторат по образование. Те ще решават двата модула на тестовете в общо 140 училища. Квесторите, които ще участват в изпита, са  1 650 учители. Матурата започна от 9.00 часа. \r\nИзпитната работа на всеки ученик ще има уникален баркод  по български език и литература и по математика. Това се прави за първи път с цел  разпознаване на ученика и свеждането до минимум на разминавания, тъй като проверката ще е онлайн. \r\nОт тази година вече е задължително ученикът да работи и по двете части в изпитния формат. Преди той можеше да се откаже от втория модул, който беше решаващ за приема в гимназиите. Сега вече двете части формират обща оценка. Тя ще бъде вписана в специална графа в дипломата за основно образование, но няма да влияе върху годишния успех. \r\nФорматът на изпитите остава непроменен. Първата част продължава 60 минути, а втората – 90. \r\nВторият изпит от националното външно оценяване за 7 клас е в сряда, 19 юни, по математика. \r\nЦветана ТОНЧЕВА", "date": "2019.06.17", "title": "Пловдив: 5 582 ученици се явяват на матурите след 7 клас по български език и литература в града и в областта"}
{"url": "http://www.focus-news.net/news/2019/06/17/2670699/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-yuni.html", "text": "„Софийска вода” временно ще прекъсне водоснабдяването в някои части на столицата на 18 юни. Това съобщиха от пресцентъра на  дружеството . \r\nВъв връзка с изпълнение на инвестиционен проект за подмяна на уличен водопровод на ул. „Сергей Румянцев“ в кв. „Военна рампа“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Сергей Румянцев“ от ул. „Свободна“ до бул. „Илиянско шосе“; бул. „Илиянско шосе“ от ул. „Сергей Румянцев“ до жп прелеза преди кв. „Илиянци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илиянско шосе“ ъгъла с ул. „Сергей Румянцев“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nМожете да следите развитието на всички планирани теренни дейности в реално време чрез Виртуалния информационен център на дружеството -  . \r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21.", "date": "2019.06.17", "title": "„Софийска вода” временно ще прекъсне водоснабдяването в някои части на столицата на 18 юни"}
{"url": "http://www.focus-news.net/news/2019/06/17/2670697/dobrich-dnite-na-ruskata-kultura-v-grada-zapochvat-na-24-yuni.html", "text": "Дните на руската култура в града започват на 24 юни. Това съобщиха от пресцентъра на  Общината . От 17.00 часа в Художествената галерия ще се състои откриване на изложба с картини от съвременни руски художници. Изложбата може да се посети до 28 юни. \r\nГостуващите творчески колективи ще изнесат концерт от 18.00 часа на сцената на пл. „Свобода“. Жителите и гостите на града ни ще могат да видят изпълнения на съставите от град Наро-Фоминск, Московска област: Ансамбъл за руски народни песни „Песенград“ с ръководител и солист Людмила Арнаутова, Дует за естрадни песни „Каприз“ Людмила Аношкина и Роман Ивченков, солистката на Ансамбъл „Съзвучие“  Марина Молчалина, както и Театър за естрадни песни „Радуга звезд“ от град Подольск, Московска област с ръководител Александра Кандалина и познатият ни Танцов колектив „Фантазия“. \r\nКато част от делегацията в България са и президентът на Общество за дружба и сътрудничество с балканските държави Андрей Галкин, вице-президентът на Международната Асоциация на Побратимените Градове (МАПГ) Олег Антонов, Олга Молчалина - президент на Благотворителен фонд „Славянски традиции“, представители на Международен съюз за дружба (МОСД) и Руски фонд на мира (РФМ).", "date": "2019.06.17", "title": "Добрич: Дните на руската култура в града започват на 24 юни"}
{"url": "http://www.focus-news.net/news/2019/06/17/2670700/veliko-tarnovo-v-grada-zapochva-initsiativata-sedmitsa-na-yogata-po-povod-mezhdunarodniya-den-na-iztochnata-praktika.html", "text": "Седмица на йогата започва във Велико Търново. Инициатор е групата за масови упражнения и спорт „TarnovoRuns”, съобщиха за  Радио „Фокус“ – Велико Търново  организаторите. Седмицата на йогата се организира за пета поредна година по повод Международния ден на източната практика. В рамките на 7 дни - от 17 до 23 юни, ще се проведат 14 събития, които са безплатни. Всеки ден ще започва с утринна практика в 7.15 часа в парк „Света гора“ и ще завършва с вечерна практика в 19.30 часа в парк „Картала“. Практиките  ще се провеждат на трева или твърда настилка. От „TarnovoRuns” посочват, че ще бъдат осигурени 55 постелки, но който има възможност може да си донесе и от вкъщи. Организаторите съобщават, че при проливен дъжд ще се потърси локация на закрито. \r\nНадежда КРЪСТЕВА", "date": "2019.06.17", "title": "Велико Търново: В града започва инициативата Седмица на йогата по повод Международния ден на източната практика"}
{"url": "http://www.focus-news.net/news/2019/06/17/2670702/kmetat-na-smolyan-nikolay-melemov-nad-200-grupovi-uchastnitsi-shte-badat-na-natsionalniya-folkloren-sabor-rozhen-2019g-nay-mashtabnoto-meropriyatie-v-balgariya.html", "text": "Над 200 групови участници ще бъдат на най-мащабното мероприятие в България- Националния фолклорен събор „Рожен 2019г.“, който тази година ще се проведе от 19 до 21 юли. Това каза за сутрешния блок „Добро утро, България“ на  Радио „Фокус“  кметът на Смолян Николай Мелемов. По думите му на предходните издания на събора присъстват над 30 000 души, което изисква сериозна организация, започнала още от месец февруари. На Роженските поляни посетителите ще видят отново традиционни обичай, занаяти, конкурс за автентични носии и много други, добави Мелемов. „Празникът ще включва богата фолклорна програма от всички райони на България,  родопска вечер с любими изпълнители. Младите хора се обръщат към обичайте, нравите и фолклора ни и това е идеята на събора- да ги запазим, да ги популяризираме и да се гордеем с тях“, каза кметът на Смолян. Николай Мелемов коментира още, че е създадената необходимата организация за всички посетители на Роженския събор. Ще има достатъчно безплатни паркоместа, ще се помисли и за извозването с автобуси от околностите. Местата за настаняване в Смолян и областта вече са ангажирани за датите на събора, добави кметът. Мелемов каза още, че българите имат необходимост от провеждането на Роженския събор, но не е необходимо той да се превръща в ежегодно събитие.  \r\nВиктория МЕСРОБОВИЧ-КУВЕНДЖИЕВА", "date": "2019.06.17", "title": "Кметът на Смолян Николай Мелемов: Над 200 групови участници ще бъдат на Националния фолклорен събор „Рожен 2019г.“, най-мащабното мероприятие в България"}
{"url": "http://www.focus-news.net/news/2019/06/17/2670704/pregled-na-osnovnite-temi-vav-velikotarnovskiya-pechat.html", "text": "„Обновяват Централния пазар във Велико Търново“ е заглавие от областния всекидневник  „Янтра Днес” . Централният пазар във Велико Търново предстои да бъде преобразен в нов модерен облик. Проектът за реализация на IV етап от реконструкцията ще бъде разгледан по време на редовното Общо събрание на съдружниците в „Пазари – Велико Търново“ ООД на 28 юни. На него ще присъства и представител на Общината. „Разработиха проект за магистрала, минаваща край Велико Търново“ е друго заглавие от ежедневника. Проект за автомагистрала „Дунав – Егея“, минаваща край В. Търново и Г. Оряховица, разработи инж. Румен Марков. Столичният експерт предвижда трасето да започва от Русе и да извежда директно на новото гръцко пристанище „Мароня“ на Егейско море. Същевременно ще има пресечка с АМ “Марица“ и така лесно ще се прави  връзка с Турция. Пътят на камион с влекач по новия път е изчислен на 3 часа и половина от Русе до Турция или до Бяло море. „С 2200 лв. от военното министерство реновираха 5 паметника в Ново градище“ е заглавие от страница три на ежедневника. „23 500 лв. За благотворителност събраха дамите от великотърновския Зонта клуб“ четем на страница четири. На страница пет е публикувано  интервю с политолога Иво Инджов. „ГЕРБ и БСП трябва да си пишат домашното за местните избори“, казва той пред изданието. На спортната страница на вестник „Янтра Днес“ четем „Етър“ с първо ново попълнение, подписа с халфа Красимир Станоев“. \r\n„Във Великотърновско бизнесът  търси над 5000 души с различни професии“ е заглавие от първа страница на другия областен ежедневник  „Борба“ . Заради сезонната работа и трудовата миграция регионалния бизнес се задъхва за работници. По справка на „Борба“ на база обявените позиции в дирекциите “Бюро по труда“ в цялата област, както и на предложенията на Националната агенция по заетостта за нашия регион, в момента се търсят над 5000 души в различни сфери. Според запознати никога местната икономика не е изпитвала такъв недостиг на кадри. „Водещи архитекти представиха пред великотърновци вижданията си за новия им градски център“ е друга тема от ежедневника. Водещи архитекти от България, Италия и САЩ, представляващи известни архитектурни бюра и студиа, представиха пред великотърновската общественост концепциите си за новия градски център на старата столица. В поредица от лекции в края на миналата седмица бяха представени обстойно вижданията им за територията на Старото военно училище, а разработките на гостуващите архитекти са сред отличените в организирания през 2018 година Международен архитектурен конкурс „Ново сърце за Стария град“.  „Деца от цялата страна изпитват куража и ловкостта си на „Въжената градина“ в Ксилифор“, „Росица Димитрова с отличие от Националния алианс за социална отговорност“ и „Откриха трюфели в двора на търновско училище“ са други заглавия от страниците на всекидневника. „24-годишен халф в първото лятно попълнение на „Етър ВТ“, „Долнооряховчани спечелиха поредна, пета шампионска титла на Областна група – Юг“, „Северозападна Трета лига на път да остане с 14 отбора“ са заглавията от спортната страница на изданието.", "date": "2019.06.17", "title": "Преглед на основните теми във великотърновския печат"}
{"url": "http://www.focus-news.net/news/2019/06/17/2670696/dragomir-stoynev-bsp-nie-sme-alternativata-koyato-mozhe-da-promeni-statukvoto-no-tryabva-da-rabotim-mnogo.html", "text": "„Корнелия Нинова вярваше, че оставката е акт, който е нужен на партията, защото в политиката трябва да има морал. Тя е принципен човек и е емоционална. Аз бях против оставката, защото нямаше нужда от нея – резултатите на БСП не бяха толкова лоши, отбелязахме ръст. За мен Нинова взе правилно решение сега и Конгресът даде вот на доверие както на нея, така и на реформата, случваща се вътре в БСП”. Това заяви зам.-председателят на ПГ на „БСП за България” Драгомир Стойнев пред БНР, съобщиха от  пресцентъра на БСП .  Стойнев уточни, че се радва, че БСП, делегатите и Нинова са взели това решение, което да успокои партията и да започне подготовката за местните избори. По думите му преди това БСП е била на път да влезе в период на турбуленция.  \r\nСтойнев обърна внимание на резултатите на БСП от изминалите избори за Европейски парламент, в които партията е била първа в 60 общини. „Това е добра основа за работа за следващите местни избори”, каза социалистът. По думите му процедурите по избор на нов председател са щели да доведат до загуба на енергия за предстоящите избори. „Има една група от хора, които не са удовлетворени от промените в БСП – прекият избор на председател, който се случва във всяка една лява партия в Европа; борим се също за диалог между центъра и структурите по места, въведохме принцип за мандатност – не повече от 12 години един народен представител може да бъде избиран. Тази група хора се опитват да саботират тази реформа. Но от вчера е ясно, че Конгресът отхвърли опитите да се върви към капсулиране на елита в партията”, обясни Стойнев.  „Ние сме алтернативата, която може да промени статуквото, но трябва да работим много. БСП има нужда да разшири периферията си”, коментира още той.   \r\nПо повод намаляването на партийната субсидия на 1 лев, народният представител заяви: „БСП е за намаляването ѝ, но тя да не пречи за нормалното функциониране на партиите. Ако идеята е партиите да изчезнат и да се промени моделът - да вървим към тоталитарен модел, нека тогава българските граждани да знаят какво целят в момента управляващите. Ще предложим вариант, който да води до намаляване на партийната субсидия, но да не се задушава нормалната работа на политическите сили и те да запазят своята независимост както от българския бизнес, така и от управляващите. Искаме демокрацията в България да продължи да функционира и да не бъде изнасилвана от ГЕРБ.” \r\n„На този Конгрес показахме, че продължаваме да бъдем независими и че никой не може да се меси в работа ни – било то корпоративни структури или други политически сили. БСП за пореден път показа как трябва да функционира една политическа сила”, заключи Стойнев.", "date": "2019.06.17", "title": "Драгомир Стойнев, БСП: Ние сме алтернативата, която може да промени статуквото, но трябва да работим много"}
{"url": "http://www.focus-news.net/news/2019/06/17/2670705/faz-kandidatite-za-kmetskiya-post-v-istanbul-uchastvaha-vav-finalen-televizionen-duel-predi-povtorniya-vot.html", "text": "Седмица преди повторението на изборите за кмет на Истанбул кандидатът на опозицията Екрем Имамоглу и неговия опонент от управляващата „Партия на справедливостта и развитието“ (ПСР) Бинали Йълдъръм се изправиха един срещу друг в дългоочакван телевизионен дуел, отбелязва германският национален ежедневник  Die Frankfurter Allgemeine Zeitung .  \r\nТова беше първият телевизионен дуел от 2002 г., годината, в която ПСР дойде на власт в Турция. Тричасовият дебат бе излъчен по всички основни канали в страната. \r\nИ двамата кандидати обещаха да създадат работни места и повече зелени площи в града. Една от темите беше проблемът с движението в мегаполиса. Голяма част от дебата, обаче, беше посветена на причините за отмяната на резултатите от първия вот. Тереза Герова", "date": "2019.06.17", "title": "FAZ: Кандидатите за кметския пост в Истанбул участваха във финален телевизионен дуел преди повторния вот"}
{"url": "http://www.focus-news.net/news/2019/06/17/2670706/vidin-nivoto-na-reka-dunav-se-e-ponizhilo-s-16-sm-v-rayona-na-grada-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 15 см и водният стоеж е 573 см, съобщиха от местната  Хидрометеорологична станция . Нивото на реката край Видин е 628 см, регистрираното понижение е от  16 см. Край Лом през последното денонощие е измерено понижение от 15 см и водният стоеж е 655 см. Нивото на реката край Оряхово е 537 см, там е регистрирано понижение за последното денонощие от 15 см. Температурата на водата край Ново село е 22.5 градуса, край Оряхово е 23.4 градуса.", "date": "2019.06.17", "title": "Видин: Нивото на река Дунав се е понижило с 16 см в района на града за последното денонощие"}
{"url": "http://www.focus-news.net/news/2019/06/17/2670692/blagoevgrad-6-naseleni-mesta-v-obshtina-simitli-shte-otbelezhat-praznika-sv-duh-s-liturgii-i-kurbani-za-zdrave.html", "text": "6 населени места в Община Симитли ще отбележат празника Св. Дух с литургии и курбани за здраве. Това съобщиха за  Радио „Фокус“ – Пирин  от Община Симитли. Честванията на празника започват с литургия и освещаване на храната в църквата „Света Троица“ в село Сушица, в църквата „Света Троица“ в село Железница, курбан ще има по обяд и в църквата „Св. Георги“ в село Черниче. Там, денят е голям празник и за самото село, като по този повод бе извършено освежаване на сградата на общината. Курбани за празника ще съберат миряни и край параклисите в село Полето, край Курпник и в кв. Ораново в Симитли. \r\nЛивия НИНОВА", "date": "2019.06.17", "title": "Благоевград: 6 населени места в Община Симитли ще отбележат празника Св. Дух с литургии и курбани за здраве"}
{"url": "http://www.focus-news.net/news/2019/06/17/2670707/inzh-kostadin-varev-kmet-na-belovo-prodalzhava-uspeshnata-rabota-po-proekti-v-obshtinata.html", "text": "Продължава успешната работа по проекти в Община Белово. Това каза за  Радио „Фокус“ – Пазарджик  кметът на Общината инж. Костадин Варев. Той обясни, че са входирани проекти за подмяна на водопроводна мрежа в Белово и в селата Дъбравите и Мененкьово. „Приключва и ремонтът в детска градина „Щурче“ в град Белово. Остава само да бъде доставено новото оборудване за кухнята на детското заведение. Смятам, че до края на юни окончателно ще приключат ремонтните дейности“, коментира Варев. Той допълни, че в село Мененкьово предстои саниране на училището. „Идеята ни е до 15 септември този ремонт да приключи, за да може децата да влязат в обновеното училище на първия учебен ден. Продължаваме с изграждането на нови спортни площадки в квартал „Лъките“ в Белово и в село Дъбравите“, коментира кметът. \r\nВаня НИКОЛОВА", "date": "2019.06.17", "title": "Инж. Костадин Варев, кмет на Белово: Продължава успешната работа по проекти в Общината"}
{"url": "http://www.focus-news.net/news/2019/06/17/2670694/srbija-danas-sarbiya-belgrad-i-prishtina-poluchavat-ukazaniya-za-razreshavane-na-kosovskiya-vapros.html", "text": "Белград и Прищина скоро ще получат насоки за намиране на окончателно решение на косовския въпрос от Запада, но той ще остави място за евентуални „изменения\" и от двете страни, пише електронното издание на водещия белградски ежедневник  Srbija Danas . \r\nНовите „препоръки“ на Запада, които предвиждат ускоряване на процеса на нормализация на двустранните отношения между Сърбия и Косово, ще бъдат представени на срещата на високо равнище в Париж, насрочен за 1 юни – и, разбира се, в случай че тя изобщо се състои.  \r\nПрипомня се, че през 2005 г. Контактната група установи три основни принципа за преговори за статута на Косово: да няма разделение на територията му, да няма връщане към ситуацията от 1999 г. и да не се присъединява към съседните страни. \r\nБившият сръбски посланик в Берлин и Виена Милован Бозинович смята, че поведението на настоящите ключови участници в преговорния процес може да създаде впечатлението, че вече съществува рамка за диалог относно окончателното решение, и че и двете страни са подложени на натиск да спазват тези насоки. \r\nПо повод призива на Белия дом към Белград и Прищина оставят настрана острата реторика и да работят по споразумение, което се фокусира върху „взаимното признаване\", Бозинович казва, че ако митата бъдат отменени и диалогът продължи, Сърбия не трябва да позволява поемането на нови ангажименти, преди Брюкселското споразумение да бъде приложено и сформирана Общността на сръбските общини (ОСО). \r\n„Ще бъде грешка да се направи компромис по вече подписаното споразумение. Фактът, че Сърбия се стреми към автономия за ОСО, не е нещо толкова фрапантно. Ако се разколебаем и отстъпим, това само ще засили апетитите на албанците“, предупреди Божинович. \r\nДипломатът Зоран Миливоевич смята, че при настоящите обстоятелства е трудно да се продължат преговорите, ако първоначалната позиция е Брюкселско споразумение и формирането на ОСО. „Може да има начин, който не би бил безусловно признаване на Косово или безусловно непризнаване, а някакво средно решение. Признаването на Косово, както се казва, не може да бъде основа за диалог“, твърди Миливоевич. \r\nТой добави, че Сърбия също трябва да търси гаранции за отношенията със Запада и продължаването на европейската интеграция на страната.  Тереза Герова", "date": "2019.06.17", "title": "Srbija Danas (Сърбия): Белград и Прищина получават указания за разрешаване на косовския въпрос"}
{"url": "http://www.focus-news.net/news/2019/06/17/2670695/silistra-770-uchenitsi-ot-oblastta-sa-se-yavili-na-natsionalnoto-vanshno-otsenyavane-po-balgarski-ezik-i-literatura.html", "text": "770 ученици са се явили на националното външно оценяване по Български език и литература в VІІ клас в област Силистра. Това съобщи за  Радио „Фокус“ - Шумен  Габриела Миткова, началник на Регионалното управление на образованието. 17 ученици не са се явили. Изпитът се провежда в 76 зали, ангажирани са 261 квестори. Неявилите се ученици могат да участват в държавния план – прием само с балообразуващите оценки от свидетелствата за основно образование. \r\nИвелина ИВАНОВА", "date": "2019.06.17", "title": "Силистра: 770 ученици от областта са се явили на националното външно оценяване по български език и литература"}
{"url": "http://www.focus-news.net/news/2019/06/17/2670709/dobrich-s-gong-kontsert-da-sabudim-drevnata-sila-na-balgariya-darzhavniyat-kulturen-institut-dvoretsa-shte-otbelezhi-lyatnoto-slantsestoene.html", "text": "С гонг концерт „Да събудим древната сила на България“ Държавният културен институт – Културен център (ДКИ-КЦ) “Двореца“ ще отбележи лятното слънцестоене. Това съобщи Галя Георгиева, организатор международни фестивали, културна дейност и специални събития в ДКИ - КЦ „Двореца“ в Балчик, предаде кореспондентът на  Радио „Фокус” – Варна . Концертът ще бъде представен от първата Гонг Формация в България „SeAcret Sounds“. Това са петимата изпълнители, сертифицирани учители по йога, ученици на Гонг Мастер Масимо Пиаца от Италия - Весела Налбанчева, Даниела Джакуей, Нелина Русева, Джо Краудър и Ясен Георгиев. Със звуците от космоса ще срещнат публиката осем планетарни гонга и един от серията Sound Creation на Paiste - „Слънце – 38”, нота „Си“ в контра октава, Зодиакален знак – Лъв: твърдост,  устойчивост, кураж, сила на волята, здраве; „Венера – 24”, нота „Ла“, Зодиакален знак – Везни и Телец: чувственост, любов,изобилие, завършеност. „Луна Синодична (Новолуние) – 24”, нота „Сол“ диез, Зодиакален знак – Рак: възприемчивост, повишена интуиция, вода, женственост, цикли, емоции; „Луна Сидерична (Пълнолуние) – 24”, нота „Ла“ диез, Зодиакален знак Рак: емоционален баланс, възприемчивост, вътрешното аз, взаимодействие, закрила; „Земя Платонична Година – 30”, нота „Фа“, Зодиакален знак - всички: годишният цикъл през всички зодиакални знаци, завършеност, съвършенство, спокойствие; „Юпитер – 28”, нота „Фа“ диез, Зодиакален знак - Стрелец: доверие, изобилие, откритост, разширение, утвърждаване; „Sound Creation No 3B – Земя 38” (различен от планетарните гонгове Земя), има много дълбоко и мистериозно качество на звука. Описан е като „непроходим и тъмен, с набъбнали върхове - мистичен, знаещ и мил. Гонгът и древните свещени инструменти са използвани от хилядолетия за лечение и медитация. Те създават гама от звуци, които възстановяват нормалните честоти на вибрация на заболели или не-хармонично функциониращи части от тялото, ума и душата. Концертът ще се състои на 22 юни – събота в Нимфеума в ДКИ-КЦ „Двореца“. Началото му е в 20.00 часа.  \r\nЖулиета НИКОЛОВА", "date": "2019.06.17", "title": "Добрич: С гонг концерт „Да събудим древната сила на България“ Държавният културен институт -“Двореца“ ще отбележи лятното слънцестоене"}
{"url": "http://www.focus-news.net/news/2019/06/17/2670703/kyustendil-s-bogata-kulturna-programa-v-grad-rila-se-otbelyazva-praznikat-sveti-duh.html", "text": "С разнообразни събития в град Рила се отбелязва празникът „Свети Дух”. Това съобщиха за  Радио „Фокус” – Кюстендил  от отдел „Култура” към Община Рила. Отбелязването на празника е в рамките на три дни. Програмата е започнала още в събота, с фолклор и изпълнения на тримата тенори и Румяна Попова. В неделя се е състоял фолклорният празник „Рила пее и танцува“. Днес в един от храмовете в града „Св. Троица“ ще има молебен, а от 11.00 часа в градинката пред Културния дом ще се състои весело шоу за деца с аниматори. \r\nВенцеслав ИЛЧЕВ", "date": "2019.06.17", "title": "Кюстендил: С богата културна програма в град Рила се отбелязва празникът Свети Дух"}
{"url": "http://www.focus-news.net/news/2019/06/17/2670710/kyustendil-obshtinata-organizira-foto-izlozhba-kyustendil-prez-obektiva-na-vladislav-chanev.html", "text": "Община Кюстендил организира първата самостоятелна фото изложба на Владислав Чанев „Кюстендил през обектива“. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Изложбата ще бъде открита от 17.30 часа във фоайето на Общински драматичен театър.  \r\nВладислав Чанев е роден през 1990 година в Кюстендил. По образование е психолог. От няколко години се занимава активно с фотография, но хобито му се превръща в професия. Предимно снима природни и градски пейзажи. Напоследък се увлича и по други тематики и стилове, като  портрети и улична фотография. Има публикации в престижни печатни издания за туризъм. \r\nВенцеслав ИЛЧЕВ", "date": "2019.06.17", "title": "Кюстендил: Общината организира фото изложба „Кюстендил през обектива“ на Владислав Чанев"}
{"url": "http://www.focus-news.net/news/2019/06/17/2670711/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-yuni.html", "text": "„Софийска вода” временно ще прекъсне водоснабдяването в някои части на столицата на 18 юни. Това съобщиха от пресцентъра на  дружеството . \r\nВъв връзка с изпълнение на инвестиционен проект за подмяна на уличен водопровод на ул. „Сергей Румянцев“ в кв. „Военна рампа“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Сергей Румянцев“ от ул. „Свободна“ до бул. „Илиянско шосе“; бул. „Илиянско шосе“ от ул. „Сергей Румянцев“ до ж.п. прелеза преди кв. „Илиянци\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илиянско шосе“ ъгъла с ул.“Сергей Румянцев“. След възстановяване на водоснабдяването е възможно временно повишаване  мътността на водата. След реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателен кран на ул. „Цар Симеон“ в центъра на града се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Цар Симеон“ от ул. „Г. С. Раковски“ до ул. „Сердика“; ул. „Сердика“ от ул. „Цар Симеон“  до ул. „Искър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ №43. \r\nВъв връзка с реконструкция на уличен водопровод на ул. „Хотнишки водопад“ във вилна зона „Малинова долина“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Хотнишки водопад“, ул. „Душанци“, ул. „Йовковци“, ул. „Плитвишки езера“ и ул. „Черна река“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хотнишки водопад“ ъгъла с ул. „Душанци“. \r\nВъв връзка с диагностика на уличен водопровод на ул. „Гургулят“ в гр. Банкя се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Гургулят“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Теменуга“ ъгъла с ул. „Гургулят“. \r\nВъв връзка с подмяна на сградно водопроводно отклонение на ул. „Мими Балканска“ в кв. „Христо Ботев“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. 512. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 512 №23. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.06.17", "title": "„Софийска вода” временно ще прекъсне водоснабдяването в някои части на столицата на 18 юни"}
{"url": "http://www.focus-news.net/news/2019/06/17/2670714/burgas-soul-izpalnitelite-brus-dzheyms-i-bela-blek-shte-gostuvat-na-ostrov-sveta-anastasiya-na-6-yuli.html", "text": "Соул изпълнителите Брус Джеймс и Бела Блек ще гостуват на остров Света Анастасия на 6 юли. Това съобщиха от пресцентъра на  Община Бургас . Тяхното вдъхновение идва от музиката на Ню Орлийнс и Мемфис. Брус е великолепен инструменталист, а Бела притежава разкошен глас.  \r\nБилети можете да закупите в Туристическите информационни центрове при Часовника, Магазия 1 и автогара Юг на цена от 29 лева, като в нея е включен и двупосочен билет за пътуване с кораб „Анастасия“. Корабът отплава в 20.00 часа от Магазия 1, а началото на концерта е в 21.00 часа. За повече информация гражданите могат да се обаждат на телефонен номер 0882 004 124 (всеки ден от 09.00 до 17.00 ч.) или да пишат на reservations@gotoburgas.com.", "date": "2019.06.17", "title": "Бургас: Соул изпълнителите Брус Джеймс и Бела Блек ще гостуват на остров Света Анастасия на 6 юли"}
{"url": "http://www.focus-news.net/news/2019/06/17/2670713/predsedatelyat-na-parlamenta-na-gruziya-irakli-kobahidze-polozhi-venets-na-pametnika-na-neznayniya-voin.html", "text": "Председателят на парламента на Грузия Иракли Кобахидзе положи венец на Паметника на незнайния воин, предаде репортер на  Агенция „Фокус“ . Кобахидзе е на официално посещение в страната ни начело на парламентарна делегация. Визитата е по покана на председателя на Народното събрание Цвета Караянчева. Грузинската парламентарна делегация ще се срещне и със заместник-председателя на Народното събрание Явор Нотев. По-късно те ще разговарят с президента Румен Радев. \r\nВ утрешния ден председателят на парламента на Грузия Иракли Кобахидзе ще се срещне с Негово Светейшество Неофит – Патриарх български и митрополит Софийски. По-късно грузинската делегацията ще посети Велико Търново, където ще разгледа музея „Възраждане и Учредително събрание“ и Архитектурно-исторически резерват „Царевец“ и ще се срещне с кмета на Общината Даниел Панов.  \r\nДаяна ДЮЛГЕРОВА", "date": "2019.06.17", "title": "Председателят на парламента на Грузия Иракли Кобахидзе положи венец на Паметника на незнайния воин"}
{"url": "http://www.focus-news.net/news/2019/06/17/2670715/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Повторните избори за кмет на Истанбул, възможна среща между британския премиер Тереза Мей и държавния глава на Руската федерация Владимир Путин, както и надпреварата за лидерския пост в Консервативната партия са част от основните теми, върху които акцентират водещите европейски издания. . \r\n***  Седмица преди повторението на изборите за кмет на Истанбул кандидатът на опозицията Екрем Имамоглу и неговия опонент от управляващата „Партия на справедливостта и развитието“ (ПСР) Бинали Йълдъръм се изправиха един срещу друг в дългоочакван телевизионен дуел, отбелязва германският национален ежедневник  Die Frankfurter Allgemeine Zeitung .  \r\nТова беше първият телевизионен дуел от 2002 г., годината, в която ПСР дойде на власт в Турция. Тричасовият дебат бе излъчен по всички основни канали в страната. \r\nИ двамата кандидати обещаха да създадат работни места и повече зелени площи в града. Една от темите беше проблемът с движението в мегаполиса. Голяма част от дебата, обаче, беше посветена на причините за отмяната на резултатите от първия вот. \r\n***  Лондон и Москва обмислят възможностите за „размразяване“ на отношенията, включително идеята за организиране на среща между държавният глава на Руската федерация Владимир Путин и британския премиер Тереза Мей, съобщава националният ежедневник  The Guardian . Тя може да се състои на форума на лидерите на Г-20, който ще се проведе в Япония в края на месеца, пояснява изданието.  \r\nАко плановете бъдат реализирани, това ще е първата среща на такова равнище след аферата „Скрипал“ от март 2018 г. Скандалът доведе до изгонването на 23 руски дипломати от Великобритания, последвано от експулсиране на същия брой британски дипломати от Русия. \r\nИзгонването на британски дипломати сериозно повлия на способността на Великобритания да извършва дейност вътре в Русия. Москва затвори офисите на Британски съвет и дипломатическата мисия на страната в Санкт Петербург. \r\nОт редакцията обаче подчертават, че среща няма да бъде организирана, докато и двете страни не се убедят, че тя ще бъде продуктивна. Не е изключено Путин да предпочете да обърне страницата с Обединеното кралство след избирането на нов премиер в Лондон.  \r\nБорис Джонсън, лидер в надпреварата за председателския пост в Консервативната партия, остро критикува действията на Русия в Сирия като външен министър, но преди случая „Скрипал“ пътува до Москва, за да се срещне с руския външен министър Сергей Лавров. \r\nСрещата на върха на Г-20, която се провежда в Осака на 28-29 юни, вероятно ще бъде последният международен ангажимент за Тереза Мей, припомня вестникът. \r\n***  Съперниците на сочения като най-вероятния следващ министър-председател на Великобритания – Борис Джонсън, го разкритикуваха остро заради отказа му да присъства на първия телевизионен дебат между претендентите за лидерския пост в Консервативната партия. В резултат бившият първи дипломат на Лондон се съгласи да се включи във втория, който ще се проведе по-късно тази седмица, пише изданието  Politico  в европейската си редакция.  \r\nМинистърът на външните работи на Обединеното кралство Джереми Хънт, който заедно с още четирима кандидати взе участие в дебата по Канал 4 в неделя, попита:  „Ако екипът на Борис не го пуска да разисква с петима приятелски настроени негови колеги,  то как ще се справи той с 27 страни от Европейския съюз?“. \r\nДжонсън, който потвърди, че ще вземе участие във втория телевизионен дебат за BBC по-късно тази седмица, беше представен от… празен подиум. \r\nВ ожесточен дебат Хънт и други кандидати за наследник на поста на Тереза Мей  се сблъскаха с бившия министър по Брекзит Доминик Рааб за неговата готовност да се опита да спре парламента да приеме излизането на страната от ЕС без споразумение, в случай на неуспех на предоговарянето му с Брюксел. \r\nУточнява се, че депутатите от Консервативната партия ще гласуват отново във вторник, като кандидатът, който събере най-малко гласове, ще отпадне от състезанието. Това ще важи и за всички останали, които получат по-малко от 33 гласа. Друг кръг на гласуване ще се проведе в сряда, а след това предстоят два кръга в четвъртък, когато ще останат само двама кандидати. Всички кандидати, които все още са в състезанието, ще участват във втори телевизионен дебат за BBC във вторник вечерта. \r\n***", "date": "2019.06.17", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/06/17/2670701/stoyan-mirchev-kongresat-beshe-ozdravitelen-bsp-izleze-edinna-i-tsyala.html", "text": "„Вчерашният Конгрес беше оздравителен за БСП, тъй като преди това имаше напрежение в Националния съвет – органът, който взема решение за поведението на партията. Предстои най-важната задача – да се мобилизираме и да си направим изводи от изминалите изборите – за да се явим по-силни на следващите”, заяви народният представител от ПГ на „БСП за България” Стоян Мирчев пред БНТ. Това съобщиха от   пресцентъра на БСП .  Според Мирчев  в БСП решенията се вземат демократично, а в същото време е имало негови колеги, които са критикували действията на партията. „Точно вчера се изчистиха тези недоразумения между нас”, коментира депутатът.  \r\n„Г-жа Нинова искаше да подаде оставка - както във всяка една демократична и цивилизована държава, в която лидер търпи загуба и поема отговорност. От страна на някои наши колеги обаче това беше използвано, за да се уредят вътрешни различия между тях и сегашното ръководство. Партията реагира много единно и се получиха настоявания да се оттегли оставката от структурите по места”, уточни социалистът. Той изрази мнение, че в навечерието на местните избори не е подходящо партията да се занимава със себе си. Мирчев отбеляза, че е сигурен, че решението за оттегляне на оставката е коствало много на Нинова.  \r\n„БСП излезе единна и цяла.  БСП е единственият осезаем ляв политически субект в България. Ще говорим за политиката, която е в интерес на хората, а не за нас самите - за да ни припознаят хората като алтернатива”, категоричен бе народният представител. По думите му БСП започва подготовката на  документите и платформи за местния вот и ще обърне внимание на проблемите, които хората срещат в ежедневието си.", "date": "2019.06.17", "title": "Стоян Мирчев: Конгресът беше оздравителен, БСП излезе единна и цяла"}
{"url": "http://www.focus-news.net/news/2019/06/17/2670716/plovdiv-vazdushno-desantna-operatsiya-zapochva-na-teritoriyata-na-letishte-cheshnegirovo.html", "text": "Въздушно-десантна операция започва след 21.00 часа днес на територията на летище „Чешнегирово“, община Садово. Това съобщиха за  Радио „Фокус“ - Пловдив  от Областната администрация. В периода от 18 юни 2019 г, до 21 юни 2019 г. ще се провеждат военни маневри на територията на летището. \r\nВоенната операция е част от учението „SWIFT RESPONSE 2019”. Според сценария в ролята на противостоящи сили, които ще осигуряват отбраната на летището, са военнослужещи от 42-ри механизиран батальон от 2-ра механизирана бригада. База Безмер ще осигури непосредствена авиационна поддръжка и подаване на средствата за противовъздушна отбрана на земята. Полетите ще се ръководят от летище Пловдив, а аварийно-спасителното и логистично осигуряване на операцията ще е от американска страна. \r\nУчението започна на 13 юни под командването на Сухопътните сили на САЩ в Европа. То се провежда на териториите на България, Хърватия и Румъния до 25 юни тази година като включва приблизително 5600 участници от осем съюзнически държави. Около 1495 от тях са парашутисти. \r\n„SWIFT RESPONSE 2019“ ще демонстрира стратегическо използване на въздушно-преносими сили с висока степен на готовност, наричани Global Response Force. \r\nУчастието в многонационални учения увеличава готовността, засилва професионалните взаимоотношения и подобрява общата координация със съюзниците и партньорите по време на криза. \r\nЦветана ТОНЧЕВА", "date": "2019.06.17", "title": "Пловдив: Въздушно-десантна операция започва на територията на летище „Чешнегирово“"}
{"url": "http://www.focus-news.net/news/2019/06/17/2670717/dobrich-mestnostta-lozyata-e-s-narusheno-vodopodavane-zaradi-avariya.html", "text": "В Добрич местността Лозята и районът около завод „Хан Аспарух“ са с нарушено водоподаване заради авария, по информация на ВиК – Добрич, предаде кореспондент на  Радио „Фокус” – Варна . В областта аварии по водопреносната мрежа се отстраняват в община Добрич-селска - напор Помпена станция – Батово, в община Балчик - по ул. „Петър Берон“ и ул. „Любен Каравелов“ в морския град и вилна зона „Овчаровски плаж“ и с. Рогачево, в община Каварна - с. Било и с. Нейково, в община Тервел - с. Сърнец, в община Генерал Тошево - с. Великово, в община Шабла - по ул. „Приморска“ и ул. „Заводска“ в морския град и в община Крушари - с. Абрит. \r\nЖулиета НИКОЛОВА", "date": "2019.06.17", "title": "Добрич: Местността Лозята е с нарушено водоподаване заради авария"}
{"url": "http://www.focus-news.net/news/2019/06/17/2670718/sport-urugvay-pobedi-s-40-ekvador-v-mach-ot-turnira-kopa-amerika.html", "text": "Уругвай победи с 4:0 отбора на Еквадор в мач от Група „C“ на турнира Копа Америка. С победата воденият от Оскар Табарес тим оглави класирането в групата с актив от три точки. \r\nУругвай е 15-кратен шампион на Южна Америка. В следващия си мач националите му ще играят срещу Япония. Срещата ще се състои на 21 юни.", "date": "2019.06.17", "title": "Спорт: Уругвай победи с 4:0 Еквадор в мач от турнира Копа Америка"}
{"url": "http://www.focus-news.net/news/2019/06/17/2670720/dve-ot-druzhestvata-na-chez-v-balgariya-specheliha-zeleni-oskari-v-tazgodishnoto-izdanie-na-konkursa-nay-zelenite-kompanii-v-balgariya.html", "text": "Две от дружествата на ЧЕЗ в България спечелиха Зелени Оскари в тазгодишното издание на конкурса „Най-зелените компании в България“ 2019 г., организиран от b2b Media. Това съобщиха от пресцентъра на  ЧЕЗ . „ЧЕЗ Разпределение България“ бе сред големите победители в конкурса. Активната политиката за опазване на околната среда на дружеството беше отличена с първо място в категория „Енергетика, воден сектор“. Журито оцени високо комплекса от мерки, които ЧЕЗ Разпределение прилага, както и сериозните финансови инвестиции, допринасящи за подобряване състоянието на компонентите на околната среда. Компанията спечели и първо място в категория „Зелен проект“ с проекта си „Живот за птиците“ (LIFE16 NAT/BG/000612), който се изпълнява съвместно с Българското дружество за защита на птиците. Проектът е с бюджет 2,65 млн. евро.  ЧЕЗ Разпределение инвестира в него над 800 хил. евро , както и човешки ресурс и усилия за неговото изпълнение. Финансиране от 1.85 млн. евро е осигурено от Европейската комисия по програма Life на Европейския съюз. Дейностите по намаляване на конфликта диви птици-електропроводи, изпълнявани в партньорство с БДПЗ, ще продължат до края на 2022 г. Чрез реализиране на проекта ще бъдат обезопасени около 4000 железобетонни и 1200 железорешетъчни стълба, около 120 км въздушни електропровода и рискът от сблъсък на птици в стълбове ще бъде намален с 90%. Дружеството ще обезопаси 900 гнезда на белия щъркел на територията на Западна България. Във връзка с проекта ЧЕЗ Разпределение участва в разработването на безопасен за птиците стълб, от които 40 прототипа ще бъдат въведени в експлоатация до края на програмата. \r\nЧЕЗ Разпределение България получи и Голямата награда за цялостно представяне. \r\nДруго дружество от Групата ЧЕЗ в България – „ЧЕЗ Електро България“ бе отличено за най-добра ПР кампания с проекта си We Do Green – инициатива на Дружеството за засаждане на дървета в обезлесени територии в гори, паркове и населени места в Западна България. Една от целите на We Do Green бе популяризирането на електронната фактура като удобен и сигурен начин за получаване на месечните сметки, който дава и възможност за личен принос към опазване на природата.  \r\nПо време на събитията от We Do Green през 2018 г. над 300 доброволци засадиха 1 774 дървета на територията на Западна България. Използващите електронна фактура клиенти на „ЧЕЗ Електро България“ АД спасиха от изсичане три пъти повече дървета. Предоставяната от компанията възможност за електронна фактура позволи на клиентите да намалят използването на хартия с 9  888 000 листа годишно, с което всяка година спестяват 211 мегаватчаса електроенергия, необходима за производството им.  \r\nПрез последните години устойчиво нараства броя на клиентите, които предпочитат да получават сметките си по електронен път. 423 000 клиенти на „ЧЕЗ Електро България“ АД вече оцениха удобството, сигурността и екологичните ползи на електронната фактура.  \r\nПрез 2018 г. отказалите се от хартиения носител на сметката за електроенергия са 44 787. Близо 17 000 от тях направиха регистрацията си за електронна фактура по време на We Do Green. 15 години с грижа за обществото, природата и служителите \r\n„Преди почти петнадесет години ЧЕЗ дойде в България с визията да наложи нови стандарти не само в качеството и сигурността на снабдяването с електроенергия и обслужването на клиентите в Западна България, но и с разбирането, че трябва да бъдем надежден партньор на обществото и да се ангажираме с обществено значими каузи“, заяви Карел Крал, регионален мениджър на ЧЕЗ за България. „Ние успяхме и днес сме утвърден инвеститор, работодател и член на обществото като сме реализирали повече от 120 обществено полезни инициативи“, допълни той. \r\nАкцентите в политиката на дружествата на ЧЕЗ в България са насърчаване и подпомагане на професионалното образование и на младите таланти, опазване на природата и развитие на околната среда и доброволчество.", "date": "2019.06.17", "title": "Две от дружествата на ЧЕЗ в България спечелиха Зелени Оскари в тазгодишното издание на конкурса „Най-зелените компании в България“"}
{"url": "http://www.focus-news.net/news/2019/06/17/2670722/spetsializiraniyat-nakazatelen-sad-prizna-za-vinovni-sedem-uchastnitsi-v-prestapna-grupa-za-danachni-prestapleniya.html", "text": "Специализираният наказателен съд призна за виновни 7 лица за участие в организирана престъпна група за данъчни измами, действала от 2008 г. до 2012 г. на територията на Джебел, Кърджали и София. Това съобщиха от пресцентъра на  Апелативна специализирана прокуратура . \r\nСедем години лишаване от свобода получи Бехчет Али, ръководител на групата, ощетила държавния бюджет с 1 398 960.30 лв. чрез избягване установяването и плащането на ДДС посредством отчитане на данъчни фактури за неизвършени вътрешно общностни доставки в страни от ЕС (които не се облагат с ДДС). \r\nДвама от участниците в групата са осъдени съответно на 5 г. и 4 г. лишаване от свобода. Наложеното наказание на останалите четирима подсъдими е 3 г. лишаване от свобода с 5-годишен изпитателен срок. \r\nДо 2008 г. ръководителят на групата се занимавал с производство и законна търговия с плодове и зеленчуци. Фирмата му „БГ Фрут“ ЕООД (със седалище в Джебел) внасяла плодове и зеленчуци от Турция и Гърция, като реализирала голяма част от тях на борсата в столичния кв. \"Слатина\". За да увеличи печалбата си, Бехчет Али решил да избегне плащането на ДДС, като използва фактури за фиктивен износ в Румъния и Словакия. За целта тогава привлякъл първите двама участници в групата, експерти по счетоводство. Те съставяли или осигурявали от други фирми данъчни фактури за фиктивни вътрешно общностни доставки и недействителни транспортни услуги, вписвали ги в дневниците за покупки и продажби, изготвяли неверни декларации по ДДС и ги внасяли в НАП-Кърджали. \r\nНа базата на текущата информация за стоковите наличности и реално дължим ДДС Бехчет Али определял в кой данъчен период да бъдат декларирани вътрешно общностни доставки. \r\nВ случай на разкриване на престъпната схема, била подготвена продажбата на дружеството на малоимотно и малограмотно лице, като дейността продължи с друга фирма. \r\nНа 27 октомври 2010 г. дружеството действително било продадено по предначертания план. От 9 август 2008 г. до продажбата му чрез престъпната дейност държавният бюджет е бил ощетен с 1 044 226,29 лева. \r\nДанъчните престъпления на групата продължили чрез дружество на нов привлечен в нея участник – „Ем Ди 68“ ЕООД (също със седалище в Джебел). \r\nЗа периода до 10 май 2012 г. чрез фиктивни продажби на плодове и зеленчуци в страни от ЕС, както и недействителни транспортни услуги, на бюджета е била нанесена щета от още 354 734,01 лева. \r\nПрисъдата на Специализирания наказателен съд на седемте участници в групата не е окончателна и може да бъде протестирана и обжалвана. \r\nСпециализираната прокуратура ще внесе протест срещу нея в частта, отнасяща се до наложените условни присъди на четирима от участниците.", "date": "2019.06.17", "title": "Специализираният наказателен съд призна за виновни седем участници в престъпна група за данъчни престъпления"}
{"url": "http://www.focus-news.net/news/2019/06/17/2670723/burgas-zapochnaha-snimkite-na-noviya-balgarski-film-petya-za-moyata-petya.html", "text": "Един от най-харизматичните съвременни български актьори Юлиан Вергов ще участва в новия български филм „Петя на моята Петя“. Това съобщиха от пресцентъра на  Община Бургас . Кадрите за неговата роля ще бъдат заснети в началото на юли в Бургас, тъй като в момента е ангажиран с участието си в други продукции. Интересното е, че Юлиан Вергов за първи път ще застане пред камерата заедно с дъщеря си Алена, която върви по неговите стъпки. Снимките на филма започнаха официално вчера в Морската градина на Бургас, като през следващите двайсетина дни ще се местят на различни локации в града. Община Бургас подкрепи със 125 000 лева \"Петя на моята Петя\". Продуцент на филма е бургазлията Николай Урумов от \"БЪФ пикчърс\", който спечели за заснемането му субсидия от Националния филмов център в размер на 400 000 лева. Копродуцент е \"Концепт студио\". Зрителите ще видят на големия екран една съвременна Петя, чиято роля се изпълнява от Александра Костова, и легендарната Петя Дубарова, но пораснала, в чийто образ ще се превъплъти актрисата Алиса Атанасова.", "date": "2019.06.17", "title": "Бургас: Започнаха снимките на новия български филм „Петя за моята Петя“"}
{"url": "http://www.focus-news.net/news/2019/06/17/2670724/stara-zagora-v-grada-shte-se-provede-obuchenieto-agrobiznes-lideri-v-deystvie-po-programata-erazam.html", "text": "Сдружение „Академия на успеха“ - Стара Загора и Общински съвет по наркотични вещества и Превантивно-информационен център по зависимости към Община Стара Загора са организатори и домакини на обучителния курс „Агробизнес лидери в действие“ (EntrepreRurial Leaders in Action), който е част от проект по програмата „Еразъм +\" на Европейската комисия. Това съобщиха от пресцентъра на  Общината . \r\nКурсът ще се проведе от днес до 23 юни 2019 г. в Стара Загора. В него ще участват тридесет и трима младежки работници, младежки лидери и хора активни в сферата на младежките дейности идващи от 10 държави - България, Полша, Испания, Северна Македония, Гърция, Италия, Литва, Румъния, Уелс Великобритания и Хърватия.  \r\nОсновни цели на обучението са развитието на предприемачество в селските и изолирани райони, споделяне на добри практики в сферата от страните на участниците, придобиване на знания и умения в стартирането на малък бизнес, подобряване работата на участващите организации с млади хора живеещи в изолирани райони и др.  \r\nОбучителният курс има за цел и намаляване на рисковото поведение свързано с разпространение и употреба  на психоактивни вещества сред младите хора в селските изолирани райони.", "date": "2019.06.17", "title": "Стара Загора: В града ще се проведе обучението „Агробизнес лидери в действие“ по програмата „Еразъм +\""}
{"url": "http://www.focus-news.net/news/2019/06/17/2670725/dobrich-narodno-chitalishte-dobrich-2017-g-organizira-kontsert-na-uchenicheskite-rok-grupi-dopusnati-do-natsionalniya-festival.html", "text": "Народно читалище „Добрич – 2017 г.“ организира концерт на ученическите рок групи, допуснати до Националния фестивал. Това съобщи председателят на читалището Николай Нейчев, предаде кореспондентът на  Радио „Фокус” – Варна . Ще се представят ученическите рок групи, одобрени от жури с председател китаристът от легендарната група „ФСБ“ Иван Лечев. Това са „Бунт“ от София, “Fire ball” oт Варна, “Seconday”от Ямбол, “Red trigger”от Пловдив,”Inferno” от Варна, “Planetarium”от Добрич, “Dreamers” от Разград, “Iron sharks” от Варна, “Acts of oath” от Шумен, “Creeps”от Добрич, “Loners on the hill” от Пловдив и “Kashmir” от Варна. Събитието ще се състои на 26,27 и 28 юни на скейт-площадката в Градски парк „Св. Георги“ в Добрич.  \r\nЖулиета НИКОЛОВА", "date": "2019.06.17", "title": "Добрич: Народно читалище „Добрич – 2017 г.“ организира концерт на ученическите рок групи, допуснати до Националния фестивал"}
{"url": "http://www.focus-news.net/news/2019/06/17/2670728/burgas-shahmatniyat-kompozitor-diyan-kostadinov-specheli-bronzov-medal-na-svetovnata-kupa-v-razdel-obratni-matove.html", "text": "Ново престижно отличие за бургаският шахматен композитор Диян Костадинов. В конкуренция с представители на 11 държави той спечели бронзовият медал на Световната купа 2019 в раздел Обратни матове. Това съобщиха от пресцентъра на  Община Бургас . Победител на турнира стана световният шампион Андрей Селиванов от Русия. Това е пети медал за Диян от Световните купи през последните няколко години, като в актива му има още 3 сребърни и вече 2 бронзови медала. В началото на годината бургазлията спечели и силен турнир в Германия. За своите успехи бургазлията на два пъти бе приеман от кметът на града г-н Димитър Николов, който лично честити на Костадинов за златният му Олимпийски медал и третото място за Световно първенство, а през 2016 той бе и сред номинираните за Спортист на годината на Бургас. През лятото се очаква да излязат резултатите и от настоящото Световно първенство, в което Диян има големи шансове за призово отличие.", "date": "2019.06.17", "title": "Бургас: Шахматният композитор Диян Костадинов спечели бронзов медал на Световната купа в раздел \"Обратни матове\""}
{"url": "http://www.focus-news.net/news/2019/06/17/2670712/blagoevgrad-10-tsarkvi-ot-oblastta-otbelyazvat-hramoviya-si-praznik-na-sveti-duh.html", "text": "10 са църквите и параклисите в Благоевградска област, които отбелязват храмовия си празник на Свети Дух, показва репортерска проверка на  . ВFобщина Симитли се намират 6 от тях. Те са разположени в селата Сушица, Сенокос, Железница, Полето, Крупник и Черниче, за които денят е обявен като празничен. В Банско храмовия си празник отбелязва църквата „Света Троица“, която се намира в центъра на града. В Община Гоце Делчев празнуват селата Ново Ляски и Мосомище. В община Благоевград храмовия си празник чества параклисът „Свети Дух“, който е изграден през 2014 година като част от мемориала „Памет и вяра“ – Кръста. Изографисването на параклиса е дело на художниците Васил Василев и Иван Вълканов. Върху стените му има около 40 образа на светци и библейски сцени.", "date": "2019.06.17", "title": "Благоевград: 10 църкви от областта отбелязват храмовия си празник на Свети Дух"}
{"url": "http://www.focus-news.net/news/2019/06/17/2670731/kazanlak-verizhna-katastrofa-e-stanala-v-blizost-do-grad-kran.html", "text": "Верижна катастрофа е станала в близост до град Крън. Това съобщиха за  Агенция „Фокус“  от ОДМВР – Стара Загора. При инцидента има леко пострадали. \r\nТеодора ПАТРОНОВА", "date": "2019.06.17", "title": "Казанлък: Верижна катастрофа е станала в близост до град Крън"}
{"url": "http://www.focus-news.net/news/2019/06/17/2670727/evrokomisaryat-mariya-gabriel-sas-superkompyutara-balgariya-pravi-krachka-napred-za-da-bade-sred-liderite-v-evropa.html", "text": "Със суперкомпютъра България прави крачка напред да бъде сред лидерите в Европа. Това каза европейският комисар по цифровата икономика и общество Мария Габриел след среща при премиера Бойко Борисов с ръководителя на ГД „Свързаност“ към ЕК Роберто Виола, предаде репортер на  Агенция „Фокус“ . „Благодаря на премиера Бойко Борисов за подкрепата още в началото на един процес, който днес прави решителна крачка напред – България да бъде една от осемте страни в Европа, в която ще бъде разположен суперкомпютър. Ние заявихме, че искаме да си върнем лидерството в тази сфера“, заяви Мария Габриел. Тя обясни, че Европа има инвестиция от 1 млрд. евро, с които ще си върне лидерството и да бъде сред първите три супер сили в света. \r\n„Темата за суперкомпютрите е пример как по време на Българското председателство се задават темите от дневния ред на ЕС. Суперкомпютрите са в полза на децата ни за лечение, в полза за привличане на инвестиции в автомобилостроенето, те са и сигурност“, посочи еврокомисарят. „Така че днес правим крачка напред България да бъде сред лидерите в Европа, суперкомпютърът да бъде още един инструмент за инвестиции“, посочи тя. \r\nЦветилена СИМЕОНОВА", "date": "2019.06.17", "title": "Еврокомисарят Мария Габриел: Със суперкомпютъра България прави крачка напред, за да бъде сред лидерите в Европа"}
{"url": "http://www.focus-news.net/news/2019/06/17/2670732/plovdiv-vremenno-dvizhenieto-se-osashtestvyava-v-avariynata-lenta-ot-km-144-do-km-143-na-avtomagistrala-trakiya-v-posoka-sofiya-poradi-dve-katastrofi-v-uchastaka.html", "text": "Временно движението се осъществява в аварийната лента от км 144 до км 143 на автомагистрала „Тракия“ в посока София поради две катастрофи в участъка. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват указанията на \"Пътна полиция\".", "date": "2019.06.17", "title": "Пловдив: Временно движението се осъществява в аварийната лента от км 144 до км 143 на автомагистрала „Тракия“ в посока София поради две катастрофи в участъка"}
{"url": "http://www.focus-news.net/news/2019/06/17/2670733/varna-dete-e-v-bolnitsa-sled-intsident-na-yuzhniya-plazh-v-grada.html", "text": "Дете е било отведено в болница вчера след воден инцидент на Южния плаж. Това съобщи за  Радио „Фокус“ – Варна  д-р Иван Иванов, управител на ДКЦ I „Св. Клементина“, отговарящо за здравното обслужване по плажовете. По думите му инцидентът е станал в следобедните часове около 15.00 часа. Две деца на седем и на пет години са попаднали в дънна яма в района на седми спасителен пост. Децата започват да потъват, докато вървели във водата. Веднага спасители са ги извадили на сушата, оказана им е помощ от медицинския екип на плажа. Едното от децата е отведено в болница, но няма опасност за живота му.  \r\nПрез почивните дни се е случил още един инцидент на плаж във Варна. Един от лекарите, отговарящи за медицинското обслужване, е счупил крака си заради падане при по-силна вълна в морето. През уикенда няма сигнали за помощ на хора, на които им е прилошало заради жегата, допълни д-р Иванов. \r\nДиана СТОЕВА", "date": "2019.06.17", "title": "Варна: Дете е в болница след инцидент на Южния плаж в града"}
{"url": "http://www.focus-news.net/news/2019/06/17/2670729/roberto-viola-ek-kompyutarat-koyto-shte-bade-izgraden-v-balgariya-e-tolkova-moshten-kolkoto-tozi-v-nasa.html", "text": "Компютърът, който ще бъде изграден в България, е толкова мощен, колкото компютъра в НАСА. Това каза ръководителят на Генерална дирекция „Свързаност“ към Европейската комисия (ЕК) Роберто Виола след среща с министър-председателя Бойко Борисов и еврокомисарят по цифрова икономика и общество Мария Габриел, предаде репортер на  Агенция „Фокус“ . „Компютърът, който ще бъде изграден в България, е толкова мощен, колкото компютъра в НАСА. Това ще бъде най-мощният супер компютър – ще бъде сред първите 10 в Европа и сред първите 50 в света“, заяви Виола. Той посочи, че има три основни сфери на приложение. „Хората ще имат по-добро разбиране за редица болести като рака. На второ място е околната среда“, обясни той и посочи още, това ще е най-голямата мрежа в Европа. \r\nВиола заяви, че чрез суперкомпютъра ще могат да се предвижда торнадо, както и земетресения. Той благодари на България за голямата инвестиция, която ще направи. \r\nЦветилена СИМЕОНОВА", "date": "2019.06.17", "title": "Роберто Виола, ЕК: Компютърът, който ще бъде изграден в България, е толкова мощен, колкото този в НАСА"}
{"url": "http://www.focus-news.net/news/2019/06/17/2670726/germanskiyat-deputat-robi-shlund-za-ria-novosti-vashington-ne-mozhe-da-shantashira-berlin-zaradi-severen-potok.html", "text": "Вашингтон не може да шантажира Берлин заради проекта за газопровода „Северен поток 2“. Това заяви за  РИА Новости  председателят на германско-руската група в Бундестага Роби Шлунд. \r\nТой отбеляза, че противоречията между страните, включително по въпроса за санкциите, трябва да бъдат решавани посредством диалог. \r\n„Германия трябва да има възможност да гарантира своята енергийна сигурност чрез надеждни и конкурентноспособни по цени източници. Това е пазар, икономика“, подчерта депутатът от Бундестага. \r\nПолитиката на шантаж, съгласно думите на Шлунд, противоречи на отношенията между суверенните държави. \r\nГрупа германски депутати са на посещение в Русия в периода 16-21 юни. Те ще посетят Москва и Калуга, където ще обсъдят с руски колеги и представители на регионалните власти двустранните отношения и теми от международния дневен ред. Тереза Герова", "date": "2019.06.17", "title": "Германският депутат Роби Шлунд за РИА Новости: Вашингтон не може да шанташира Берлин заради „Северен поток“"}
{"url": "http://www.focus-news.net/news/2019/06/17/2670734/dobrich-darzhavniyat-kulturen-institut-dvoretsa-predstavya-prozhektsii-na-nagradenite-filmi-ot-populyarniya-studentski-filmov-festival-ranno-pile.html", "text": "Държавният културен институт – Културен институт (ДКИ-КЦ) „Двореца“ в Балчик представя прожекции на наградените филми от популярния студентски филмов фестивал „Ранно пиле“. Това съобщи Галя Георгиева, организатор международни фестивали, културна дейност и специални събития в ДКИ - КЦ „Двореца“, предаде кореспондентът на  Радио „Фокус” – Варна . Организатори на събитието са Американската фондация за България и „Двореца“. Прожекциите са започнали на 16 юни и ще продължат до 18 юни в „Каменна зала“ на Архитектурно-парковия комплекс край морето. Ще бъдат показани повече от 40 филма на студенти от цял свят, спечелили награди в последните три издания на фестивала.  \r\nПубликата ще има възможност да види творбите на възпитаници на най-добрите киноуниверситети от България, Полша, Германия, Южна Африка, Италия, Естония, Израел, Румъния, Иран, Чехия, Пакистан, Русия, Хърватска, Франция, Сърбия, Индия и други страни. Филмите показват свежия поглед на младите кино творци и темите, които ги вълнуват. Повече информация за наградените филми може да се намери на сайта на „Ранно пиле“.  \r\nЖулиета НИКОЛОВА", "date": "2019.06.17", "title": "Добрич: Държавният културен институт „Двореца“ представя прожекции на наградените филми от популярния студентски филмов фестивал „Ранно пиле“"}
{"url": "http://www.focus-news.net/news/2019/06/17/2670708/spetsializiranata-prokuratura-razsledva-kmeta-na-kostenets-za-koruptsiya.html", "text": "Специализираната прокуратура, със съдействието на КПКОНПИ и СДВР, извършва разследване на корупционни действия на кмета на Костенец. Това съобщиха от пресцентъра на  Апелативна специализирана прокуратура .", "date": "2019.06.17", "title": "Специализираната прокуратура разследва кмета на Костенец за корупция"}
{"url": "http://www.focus-news.net/news/2019/06/17/2670719/atanas-zafirov-bsp-partiyata-pokaza-kredit-na-doverie-kam-korneliya-ninova.html", "text": "Партията показа кредит на доверие към Корнелия Нинова. Показахме, че БСП е жива. Добре е хората, които се упражняваха върху гърба ни, да преосмислят поведението си. Това заяви пред Bulgaria ON AIR Атанас Зафиров, член на ИБ на БСП, съобщиха от пресцентъра на  партията . Той обясни, че целта на някои хора е била партията да се раздели и така да попадне в чужди ръце. \"Атаката, която върви срещу БСП, повиши концентрацията си през последните 2 седмици, но не допуснахме сценария, който беше планиран срещу нас, да се случи\", посочи Зафиров. Атаката със субсидиите също е част от сценария с атаката срещу БСП, смята социалистът  и допълни, че на изминалите евроизбори няма губещ, защото хората не са пожелали да излязат да гласуват. \r\n„Когато е имало спорове в БСП, те са били на идеологическа основа, но не са създавали проблеми вътре в партията. Вчера Корнелия Нинова постигна впечатляващ резултат - от 700 делегати над 500 потвърдиха решението ѝ за оттегляне на оставката като лидер на БСП”, уточни той и потвърди, че конфликт в партията няма. \r\n\"Основната задачата пред БСП сега е спечелването на местните избори и трябва внимателно да се борави с категории за спечелили и загубили, предвид ниската избирателна активност”, коментира Атанас Зафиров.", "date": "2019.06.17", "title": "Атанас Зафиров, БСП: Партията показа кредит на доверие към Корнелия Нинова"}
{"url": "http://www.focus-news.net/news/2019/06/17/2670735/premierat-boyko-borisov-superkompyutarat-shte-dade-ogromna-vazmozhnost-za-avtomobilnite-proizvoditeli-meditsinata-i-stroitelniya-bransh-v-balgariya.html", "text": "Суперкомпютърът ще даде огромна възможност за автомобилните производители, медицината и строителния бранш в България. Това каза министър-председателят Бойко Борисов след среща с еврокомисаря по цифровата икономика и общество Мария Габриел и с ръководителя на ГД „Свързаност“ към ЕК Роберто Виола, предаде репортер на  Агенция „Фокус“ . „Благодаря, че Европа и ЕС се замислиха, че в следващите месеци технологичната революция ще бъде огромна“, заяви Борисов. „Ще вложим милиони евро заедно с ЕК. Ние даваме на хората, занимаващите се с инвестиции, работно място, което ще работи 24 часа в денонощието. Надали извън сферата на тясно профилираните специалисти някой може да си представи, че тези машини правят 4 млрд. операции в секунда. Нашето съзнание просто надали може да си го представи. Това дава огромна възможност за автомобилните производители в България, защото всеки един детайл може да бъде тестван с милиони вариации на това, което може да му се случи. Мостовете на магистралите и сградите също ще се тестват как биха реагирали, изобщо целият строителен бранш. Да не говорим и за сферата на медицината – особено за ваксините. Огромни възможности. Така че ще дадем работно място на всеки, които има желание“, обясни Борисов. Той посочи, че в цяла Източна Европа няма такива машини. „Това извежда България в съвсем нова роля в сферата на иновациите и новите технологии. Всяко нещо да може да бъде тествано по всякакъв начин. Така че от наша страна ще бъде направено това – сградата, разположението в технопарка“, каза още премиерът.  \r\nЦветилена СИМЕОНОВА", "date": "2019.06.17", "title": "Премиерът Бойко Борисов: Суперкомпютърът ще даде огромна възможност за автомобилните производители, медицината и строителния бранш в България"}
{"url": "http://www.focus-news.net/news/2019/06/17/2670730/vyara-emilova-bsp-kolektivniyat-razum-na-partiyata-e-madar.html", "text": "„Вчерашният ден ще остане в историята с това, че Корнелия Нинова за пореден път победи. Тя се очерта като лидер на бъдещето, на надеждата и на обединението. След Конгреса, тръгваме с надежда към местния вот”. Това заяви секретарят на НС на БСП Вяра Емилова пред БСТВ, съобщиха от  пресцентъра на БСП . Емилова коментира, че Конгресът е имал за задача да приеме политическия доклад, да направи оценка за изминалите избори за Европейски парламент и да начертае насоките за предстоящите местни избори. „Местните избори са следващата задача, която стои пред БСП”, подчерта Емилова.  \r\nПо думите ѝ в началото на Конгреса е съществувало известно напрежение – делегатите са били объркани от негативните нагласи, които е създавала т.н. „вътрешнопартийна опозиция” в партията. „Няколко са хората, които създават напрежение в Националния съвет, а това разочарова членовете ни по места. Хората очакват НС да може да прави политики, а всъщност работата му много често е да прави скандали”, обясни още Вяра Емилова.   \r\n„БСП е мъдра, колективният разум на партията е мъдър. Обединени можем да продължим към победа на местните избори. Излязохме много по-силни”, коментира още Емилова и обърна внимание, че Корнелия Нинова е получила подкрепата на над 500 от делегатите на Конгреса.", "date": "2019.06.17", "title": "Вяра Емилова, БСП: Колективният разум на партията е мъдър"}
{"url": "http://www.focus-news.net/news/2019/06/17/2670743/silistra-sled-poboy-v-s-golesh-29-godishen-mazh-e-s-komotsio.html", "text": "29-годишен мъж е с комоцио, след като бил нападнат от двама братя. Това съобщиха от  пресцентъра на ОД на МВР- Силистра . Произшествието е станало тази нощ в село Голеш. Според първоначалната информация, братята нанесли побой на мъжа в дома му поради неуредени лични отношения. Пострадалият е настанен за лечение в болница. Самоличността на братята е установена, по случая е образувано досъдебно производство.", "date": "2019.06.17", "title": "Силистра: След побой в с. Голеш, 29-годишен мъж е с комоцио"}
{"url": "http://www.focus-news.net/news/2019/06/17/2670721/tass-yohanes-han-shte-poseti-kishinev-za-pregovori-s-novoto-pravitelstvo.html", "text": "Комисарят на ЕС по въпросите за разширяването и политиката на съседство Йоханес Хан ще посети Кишинев, за да проведе преговори с новото правителство на Молдова. Съответното австрийският политик обяви при пристигането си на заседание на министрите на външните работи на Общността в Люксембург, предава  TACC . \r\n„Още тази седмица ще посети Кишинев, за да проведа преговори с новото правителство“, цитира агенцията думите на Хан. \r\nКризата в Молдова започна на 8 юни, когато Социалистическата партия (ПСРМ), която подкрепи президента Игор Додон, се договори с блока АКУМ да се противопостави на Демократическата партия (ДПМ), която контролира парламента и кабинета. Зинаида Гречани, социалистически лидер, бе избрана за председател на парламента и бе сформирано правителство начело с Мая Санду, която е една от лидерите на АКУМ. \r\nВеднага след това ДПМ внесе жалба пред Конституционния съд, който обяви всички тези решения за противоконституционни. Съдиите отстраниха Додон от президентския пост, така че Павел Филип, действащ министър и член на Демократическата партия, подписа указ за разпускането на парламента. Додон разгледа това като опит за узурпиране на властта. \r\nЕС, Русия, САЩ, Обединеното кралство и редица други страни изразиха подкрепа за молдовския парламент и за решенията на депутатите, след което кабинетът на Филип подаде оставка. Тереза Герова", "date": "2019.06.17", "title": "ТАСС: Йоханес Хан ще посети Кишинев за преговори с новото правителство"}
{"url": "http://www.focus-news.net/news/2019/06/17/2670739/korneliya-ninova-bsp-vchera-ne-stavashe-duma-za-glavata-na-edin-predsedatel-a-za-sadbata-na-edna-partiya-za-morala-v-neya-i-za-pochtenostta-v-politikata.html", "text": "Благодаря на всички честни, искрени и безкористни социалисти за позицията по отношение на случващото се в БСП. Вчера не ставаше дума за главата на един председател, ставаше дума за съдбата на една партия, за морала в нея и за почтеността в политиката. Това написа лидерът на БСП Корнелия Нинова в социалната мрежа  \"Фейсбук\" . \"Вашият морал и почтеност победиха парите и задкулисието. Има в България една партия, за която идеите са по-силни от сребърниците. Върнахте ми надеждата, че с вас можем да направим промяната в България. Продължаваме заедно. Приемете моето уважение, социалисти\", заявява Корнелия Нинова.", "date": "2019.06.17", "title": "Корнелия Нинова, БСП: Вчера не ставаше дума за главата на един председател, а за съдбата на една партия, за морала в нея и за почтеността в политиката"}
{"url": "http://www.focus-news.net/news/2019/06/17/2670738/pazardzhik-s-vodosvet-i-kurban-za-zdrave-v-selo-banya-otbelyazvat-praznika-na-tsarkvata-sveta-troitsa.html", "text": "По повод храмовия празник на църквата „Света Троица\" край село Баня ще бъде отслужен водосвет и раздаден курбан за здраве. Това каза за  Радио „Фокус“ – Пазарджик  Радка Мутева, секретар на читалище „Пробуда“ в панагюрското село. Тя отбеляза, че вчера в местността Свети Дух край селото е извършено поклонение и раздаден курбан за здраве. По думите ѝ отбелязването на двата празника е традиция за село Баня. Преди година в местността Свети Дух край селото бе осветен кръст.  \r\n„Интересна легенда разказва за това свято място. Според нея един овчар бил със стадото си там, когато му се присънил странен сън. При него дошъл беловлас старец, който му казал да копае на близката височина. Когато мъжът попитал кой е мъжът, той отговорил, че е Светия Дух и изчезнал. Овчарят разкопал на посоченото място и открил кръст, икона и кандило. Святото място било отбелязано с каменен кръст“, обясни Мутева. \r\nВаня НИКОЛОВА", "date": "2019.06.17", "title": "Пазарджик: С водосвет и курбан за здраве в село Баня отбелязват празника на църквата „Света Троица“"}
{"url": "http://www.focus-news.net/news/2019/06/17/2670746/veliko-tarnovo-baletniyat-spektakal-geto-na-mario-piatsa-shte-bade-predstaven-v-grada-na-20-yuni.html", "text": "На 20 юни от 19.00 часа Балетът на Държавна опера - Стара Загора ще представи на сцената на  МДТ \"Константин Кисимов\" своята най-нова продукция „Гето“ на световно известния италиански хореограф Марио Пиаца. Това съобщиха от пресцентъра на  Община Велико Търново . Изцяло екип на Старозагорската опера бе ангажиран в новата постановка на хитовия спектакъл: сценографията е на художника Тодор Демеров, а костюмите са дело на Мария Христова. Дългогодишният асистент и съмишленик на Марио Пиаца Людовик Парти, който от началото на сезона е репетитор на балета на Старозагорската опера, отново бе главна фигура в работата по подготовката и осъществяването на атрактивното и вълнуващо заглавие. В спектакъла участва цялата многонационална балетна трупа на Държавна опера-Стара Загора. \r\n„Гето“ триумфира в София на 29 май на сцената на Националния музикален театър. „Фурор на софийска сцена“ бе заглавието за гостуването на един от най-авторитетните сайтове за култура www.impressio.dir.bg. Отзивът в сайта започва с думите: “Адмирации за Силвия Томова и за целия екип на Старозагорската опера! Заредена с изключителна енергия, хъс и настроение, снощи интернационалната балетна трупа на Държавна опера - Стара Загора гастролира със спектакъла \"Гето\", постановка на канадския хореограф Марио Пиаца. Темпераметни, отдадени и свежи, младите танцьори, които са представители на 11 държави,  още в самото начало накараха публиката в Националния  музикален театър да изпитва емоции, каквито рядко ни се предлагат в последно време. Емоции, които те карат да мечтаеш, които те вдъхновяват, които те възвисяват. Публиката остана без дъх, без думи... Дълги аплаузи белязаха края на спектакъла.“  \r\nНа 20 юни от 19.00 часа на сцената на МДТ „Константин Кисимов“ прочувствената история от живия живот ГЕТО ще бъде разказана и във Велико Търново от младите и талантливи балетни артисти: Харука Суга ще бъде в ролята на Сара, Фредерико Пинто - в ролята на Давид, Рио Сузуки в ролята на Душата, Каито Такахаши в ролята на Равина и др.", "date": "2019.06.17", "title": "Велико Търново: Балетният спектакъл „Гето“ на Марио Пиаца ще бъде представен в града на 20 юни"}
{"url": "http://www.focus-news.net/news/2019/06/17/2670747/silistra-20-godishen-e-postradal-sled-katastrofa-na-patya-tervel-mezhden.html", "text": "На 14 юни при пътнотранспортно произшествие на пътя между Тервел и с. Межден е пострадал 20-годишен мъж. Това съобщиха от  пресцентъра на ОД на МВР- Силистра.  Той бил зад волана на лек автомобил „Фиат“, но загубил управлението и се ударил в дърво, а след това се преобърнал. Получил фрактура на едно ребро и травма на белия дроб. По случая е образувано досъдебно производство.", "date": "2019.06.17", "title": "Силистра:  20-годишен е пострадал след катастрофа на пътя Тервел- Межден"}
{"url": "http://www.focus-news.net/news/2019/06/17/2670741/evrokomisaryat-mariya-gabriel-balgariya-shte-dade-12-mln-evro-za-superkompyutara-koyto-tryabva-da-e-gotov-do-2020-g.html", "text": "България ще даде 12 млн. евро за суперкомпютъра, той трябва да е готов до 2020 г. Това каза европейският комисар по цифровата икономика и общество Мария Габриел след среща при премиера Бойко Борисов с ръководителя на ГД „Свързаност“ към ЕК Роберто Виола, предаде репортер на  Агенция „Фокус“ . „Общата инвестиция за суперкомпютъра е 1 млрд. евро. от тях 486 млн. евро са от Европейската комисия, а останалите са от държавите-членки и частните партньори“, обясни Мария Габриел. По отношение на проекта за България тя уточни, че е на стойност 18 млн. евро, като 12 млн. евро от тях са от България, а 6 млн. евро – от ЕК. „Срокът е до края на 2020 г. – дотогава средствата трябва да бъдат вече оперативни и действащи. Нещо повече, в следващия програмен период на ЕК с новата програма „Цифрова Европа“ специално за суперкомпютрите има отделени 2,7 млрд. евро. Тези средства ще бъдат включени в по-нататъшното развитие. Защото веднъж създадена и работеща, машината вече става европейска и европейските средства ще бъдат част от тези, които ще се използват за България“, обясни тя. \r\nЦветилена СИМЕОНОВА", "date": "2019.06.17", "title": "Еврокомисарят Мария Габриел: България ще даде 12 млн. евро за суперкомпютъра, който трябва да е готов до 2020 г."}
{"url": "http://www.focus-news.net/news/2019/06/17/2670748/nsi-v-kraya-na-2018-g-v-stranata-funktsionirat-346-zavedeniya-za-bolnichna-pomosht-s-29-667-lekari-na-trudov-dogovor.html", "text": "Към 31 декември 2018 г. в страната функционират 346 заведения за болнична помощ с 53 173 легла, от които 322 болници с 50 927 легла. Това сочи  статистика на Националния статистически институт (НСИ) . Заведенията за извънболнична помощ са 2 066 с 1 253 легла, а другите лечебни и здравни заведения - 145 с 2 086 легла.  \r\nЗаведенията за болнична помощ включват болници, центрове за кожно-венерически заболявания, центрове за психично здраве и  комплексни онкологични  центрове. Съгласно Закона за лечебните заведения болниците са многопрофилни и специализирани. Към 31 декември 2018 г. многопрофилните болници са 185 с 37 489 легла, или в 57.5% от тези заведения е съсредоточен 73.6% от легловия фонд на всички болници в страната. Броят на леглата варира в широки граници - от 16 до 1 501. Най-голям е делът на многопрофилните болници, които към края на годината разполагат с от 100 до 299 легла - 44.9%. До 99 легла има в 36.2% от многопрофилните болници. С над 500 легла са 7.0% от този вид лечебни заведения. \r\nКъм  декември 2018 г. специализираните болници са 137 с 13 438 легла. Разпределението им по видове е следното: \r\n- за активно лечение - 76 с 4 477 легла; \r\n- за продължително лечение - една със 145 легла; \r\n- за продължително лечение и рехабилитация - 16 с 1 905 легла; \r\n- за рехабилитация - 32 с 4 776 легла; \r\n- държавни психиатрични болници - 12 с 2 135 легла. \r\nКъм заведенията за болнична помощ се отнасят и центровете със стационар, които при регистрацията си като основна дейност са посочили „болнична“. В края на 2018 г. те са:  \r\n- центрове за кожно-венерически заболявания - 5 заведения с 50 легла; \r\n- комплексни онкологични центрове - 7 с 1 174 легла; \r\n- центрове за психично здраве - 12 с 1 022 легла. \r\nОсигуреността на населението с болнични легла в края на 2018 г. е 759.6 на 100 000 души от населението.  \r\nНай-високи са стойностите на показателя в областите Пловдив (979.9 на 100 000 души от населението), Смолян (974.2) и Плевен (928.9), а най-ниски са в областите Ямбол (344.8), Перник (370.6) и Видин (394.7). \r\nКъм 31 декември 2018 г. заведенията за извънболнична помощ в страната са 2 066 с 1 253 легла за краткосрочно наблюдение и престой.  \r\nКъм други лечебни и здравни заведения се отнасят центровете за спешна медицинска помощ, регионалните здравни инспекции, домовете за медико-социални грижи за деца, хосписите, националните центрове без легла, диализните центрове, както и центровете за трансфузионна хематология. В края на 2018 г. тези заведения са 145 с 2 086 легла, като най-голям е броят на хосписите - 47 с 1 175 легла.  Медицински персонал \r\nВ края на 2018 г. на основен трудов договор в лечебните и здравните заведения в страната практикуват 29 667 лекари. Лекарите по дентална медицина са 7 240, като 6 347 от тях работят в практики, които имат сключен договор с НЗОК. От тях 101, или 1.6%, обслужват населението на повече от една област. Медицинските специалисти по здравни грижи са 46 332, от които 30 589 медицински  сестри и 3 155 акушерки.  \r\n- В заведенията за болнична помощ (болници и центрове със стационар) практикуват 17 001 лекари и 50 лекари по дентална медицина. Медицинските специалисти по здравни грижи са  \r\n27 799, от които 19 865 медицински сестри. \r\n- В заведенията за извънболнична помощ на основен трудов договор работят 10 492 лекари и 6 801 лекари по дентална медицина. Тук се включват и всички лекари (6 970) и лекари по дентална медицина (6 347), които работят в индивидуални и групови практики по договор с НЗОК. От другите заведения за доболнична помощ най-голям е делът на лекарите, работещи на основен трудов договор в медицински центрове (1 777) и диагностично-консултативни центрове (1 377).  \r\n- В други лечебни и здравни заведения (вкл. детски ясли и кабинети в училища) към 31.12.2018 г. на основен трудов договор работят 2 174 лекари и 389 лекари по дентална медицина. Лекари по специалности \r\nВ  структурата  на лекарите по специалности  най-голям  е  делът на общопрактикуващите  -  4 199, или 14.2% от всички лекари в страната, следвани от: Акушерство и гинекология и Кардиология - по 5.9%, Педиатрия - 5.8%, Анестезиология и интензивно лечение - 5.6%, Хирургия - 5.3%, и Нервни болести - 5.0%. Осигуреност с лекари и лекари по дентална медицина \r\nОсигуреността с лекари в края на 2018 г. общо за страната е 42.4 на 10 000 души от населението, а с лекари по дентална медицина - 10.3 на 10 000 души от населението. \r\nОсигуреността на населението с лекари по области варира от 25.9 до 62.0 на 10 000 души, като най-висока е в областите, в чиито центрове има медицински университети и университетски болници. Стойности над този за страната има показателят в областите Плевен (62.0 на 10 000 души от населението), Пловдив (51.2), София (столица) (50.9) и Варна (50.0).  \r\nНай-нисък е показателят за областите Кърджали (25.9 на 10 000 души от населението), Добрич (26.7) и Перник (28.6). \r\nОсигуреността с общопрактикуващи лекари за страната е 6.0 на 10 000 души от населението. Най-висок е показателят за областите Плевен (8.4 на 10 000 души), Видин и Кюстендил (по 7.1) и Ловеч (6.9). Най-ниска е осигуреността на населението с общопрактикуващи лекари в областите Кърджали (3.9 на 10 000 души от населението), Търговище (4.3) и Разград (4.4). \r\nОсигуреността с лекари по дентална медицина за страната е 10.3 на 10 000 души от населението. Най-висок е показателят за областите Пловдив (15.7 на 10 000 души), София (столица) (14.4), Варна (12.1) и Перник (11.9). Най-ниска е осигуреността на населението с лекари по дентална медицина в областите Търговище и София (5.3), Разград (5.6) и Силистра (5.7 на 10 000 души от населението).", "date": "2019.06.17", "title": "НСИ: В края на 2018 г. в страната функционират 346 заведения за болнична помощ с 29 667 лекари на трудов договор"}
{"url": "http://www.focus-news.net/news/2019/06/17/2670749/sport-paragvay-i-katar-zavarshiha-22.html", "text": "Парагвай изпусна преднина от два гола и не успя да победи Катар във втория мач от Група „Б“ на турнира Копа Америка. Двата отбора завършиха наравно 2:2.  \r\nДвата тима взеха по точка и заемат второ и трето място във временното класиране. Начело е Колумбия с 3 точки след победата над Аржентина в първия мач от групата.", "date": "2019.06.17", "title": "Спорт: Парагвай и Катар завършиха 2:2"}
{"url": "http://www.focus-news.net/news/2019/06/17/2670745/gazeta-express-kosovo-es-reagira-na-izyavlenieto-na-tachi-che-obshtnostta-na-srabskite-obshtini-e-martva.html", "text": "Европейският съюз реагира на изявление на държавния глава на Косово Хашим Тачи, който в края на миналия месец заяви, че няма да допусне създаването на каквато и да е Общност на сръбски общини при никакви обстоятелства, отбелязва електронното издание на прищинския ежедневник  Gazeta Express . \r\nСпоред Тачи Косово трябва да бъде признато от Сърбия, за да приеме изпълнението на такова споразумение. И тъй като това не се е случило, въпросът на Общността на сръбските общини е „мъртъв“. \r\nОт Службата на ЕС в Косово подчертаха по молба на изданието, че всички постигнати споразумения между Косово и Сърбия в Брюксел трябва да бъдат изпълнени. \r\n„Годишните доклади за държавите, публикувани на 29 май, предлагат ясна оценка на задълженията на Белград и Прищина, които произтичат от споразуменията, постигнати по време на диалога с посредничеството на ЕС”, отговориха от службата. Освен това оттам призоваха Косово и Сърбия да постигнат споразумение за нормализиране на отношенията. Тереза Герова", "date": "2019.06.17", "title": "Gazeta Express (Косово): ЕС реагира на изявлението на Тачи, че Общността на сръбските общини е „мъртва“"}
{"url": "http://www.focus-news.net/news/2019/06/17/2670740/topolovgrad-narodniyat-sabor-kray-manastir-svtroitsa-i-tazi-godina-sabra-mnogo-posetiteli.html", "text": "На християнските празници Петдесятница и Свети Дух се проведе традиционният двудневен  народен събор край Хайдушкия манастир „Св. Троица“.Това съобщиха от  пресцентъра на Община \"Тополовград\" . Много емоции изживяха любителите на борбата и  фолклора, дошли да присъстват на Международния турнир по борба  и на Фолклорния празник, организирани по най-добрия начин от Община Тополовград. В първия ден  на тепиха премериха сили борци от Турция, Гърция, България. Следобед започнаха изявите на любителски състави и самодейци от Югоизточния регион на страната, които продължиха и през целия неделен ден. Повече от 100 формации и индивидуални изпълнители се качиха на сцената, за да покажат фолклора на своя роден край и таланта си. Много хора присъстваха на Светата божествена литургия в манастирския храм, влязоха в скривалището под олтара, научиха за историята на манастира и връзката му с имената на легендарните Индже и Кара Кольо.", "date": "2019.06.17", "title": "Тополовград: Народният събор край манастир „Св.Троица“ и тази година събра много посетители"}
{"url": "http://www.focus-news.net/news/2019/06/17/2670752/silistra-dvama-sa-postradali-pri-katastrofa-v-rayona-na-razklona-za-selo-sitovo.html", "text": "Пътнотранспортно произшествие е станало на 15 юни около 05:50 часа по пътя Силистра-Русе в района на разклона за село Ситово. Това съобщиха от  пресцентъра на ОД на МВР- Силистра . Сблъскали са се лек автомобил „Рено“ и товарен „Скания“, при което водачът на лекия автомобил – мъж на 53 г., и негова спътничка – на 50 г., са получили комоцио, а жената и фрактури на ребра. Причините за произшествието се изясняват, образувано е досъдебно производство.", "date": "2019.06.17", "title": "Силистра: Двама са пострадали при катастрофа в района на разклона за село Ситово"}
{"url": "http://www.focus-news.net/news/2019/06/17/2670751/shestima-sa-zadarzhani-v-kostinbrod-v-moment-na-razkomplektovane-na-kraden-tovaren-avtomobil.html", "text": "Шестима са задържани в Костинброд в момент на разкомплектоване на краден товарен автомобил. Това съобщиха от пресцентъра на  МВР . Криминалисти от Главната дирекция „Национална полиция“ и ОДМВР - София са провели специализирана полицейска операция срещу противозаконното отнемане на моторни превозни средства. Действията са реализирани на територията на Костинброд на 15 срещу 16 юни. В селскостопански двор в града са установени  шестима мъже – на 27 г., 37 г., 52 г., 30 г., 42 г. и 39 г., в момент на разглобяване на товарен, специализиран автомобил МАН. Установено е, че превозното средство е било откраднато на 14 юни от столицата и е на стойност 50 хиляди лева. Шестимата са местни жители, с множество криминалистически регистрации, свързани с противозаконни отнемания на МПС.  \r\nНа четирима от тях прокуратурата е повдигнала обвинения по чл. 346, ал. 2, т. 3 за противозаконно отнемане на МПС, като на двама от тях мерките им за задържане са удължени до 72 часа. Предстои внасянето на искане за постоянното им задържане от Районния съд в Костинброд. На други двама  е наложена мярка „парична гаранция“.  \r\nРаботата по случая продължава под надзора на Районната прокуратура - Костинброд.", "date": "2019.06.17", "title": "Шестима са задържани в Костинброд в момент на разкомплектоване на краден товарен автомобил"}
{"url": "http://www.focus-news.net/news/2019/06/17/2670736/koha-ditore-kosovo-ideyata-za-obedinenie-na-kosovarite-s-albaniya-podtikva-separatizma-na-sarbite-predupredi-ekspert.html", "text": "В интервю за прищинския ежедневник  Koha Ditore , Едуард Джоузеф, експерт от Балканите и старши научен сътрудник в Центъра за трансатлантически отношения, предупреди, че идеята за обединението на Косово с Албания е безотговорен подход, който само подбужда сепаратизма на косовските сърби. \r\nДжоузеф също направи предложение за споразумение между Косово и Сърбия по модела на  договора между Атина и Скопие за новото име на Македония. „С цел постигане на историческата цел за пълна независимост на Косово албанците, парадоксално, трябва да признаят връзката със сърбите в Косово. Прищина трябва да приеме, че Белград има законни претенции и връзки с Косово. Това не е лесно, но Гърция и Северна Македония доказаха, че това може да се направи“, подчерта Джоузеф. Тереза Герова", "date": "2019.06.17", "title": "Koha Ditore (Косово): Идеята за обединение на косоварите с Албания подтиква сепаратизма на сърбите, предупреди експерт"}
{"url": "http://www.focus-news.net/news/2019/06/17/2670753/veliko-tarnovo-s-22-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 22 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 594 см, а температурата на водата 22.6 градуса. Днес по поречието на Дунав, при Свищов, ще бъде слънчево, но около и след обяд ще се развива купеста и купесто-дъждовна облачност. Ще духа слаб до умерен североизточен вятър. Горещо с максимални температури между 29° и 34°, в Свищов – около 32°.", "date": "2019.06.17", "title": "Велико Търново: С 22 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/17/2670754/pazardzhik-s-narusheno-vodopodavane-sa-zhitelite-na-dve-sela-ot-obshtinata.html", "text": "С нарушено водоподаване са жителите на две села в община Пазарджик, съобщиха от  водоснабдителното дружество , обслужващо областта. Поради планови мероприятия на уличен водопровод ще бъде нарушено водоподаването в село Дебращица. Очакваното възстановяване на нормалното водоподаване е в 15.00 часа. Поради авария на уличен водопровод ще бъде нарушено водоподаването и в село Овчеполци. Там очакваният час за възстановяване на водоподаването е 16.00 часа.", "date": "2019.06.17", "title": "Пазарджик: С нарушено водоподаване са жителите на две села от общината"}
{"url": "http://www.focus-news.net/news/2019/06/17/2670755/veliko-tarnovo-apelativnata-prokuratura-vnasya-protest-sreshtu-izmenenie-na-prisada-za-ubiystvo-v-byala.html", "text": "Апелативна прокуратура – Велико Търново внася протест в законовия срок срещу решение на Апелативен съд – Велико Търново, с което се изменя присъдата за убийство в гр. Бяла в наказателно-осъдителната и част, като се преквалифицира престъплението в по-леко деяние и е наложеното по-леко наказание. Това съобщиха от пресцентъра на  Апелативна прокуратура - Велико Търново . \r\nС присъда на Окръжен съд – Русе подсъдимият В.М. е признат за виновен за това, че на 08 юли 2017 г., в гр. Бяла, умишлено умъртвил А. А., като деянието е извършено по хулигански подбуди и смъртта е настъпила на 15 юли 2017 г.  в „УМБАЛ-Русе“ АД. Осъден е на 20 години лишаване от свобода при първоначален строг режим на изтърпяване, както и да заплати обезщетение за неимуществени вреди в размер на общо 200 000 лв.  \r\nС решение от 04.06.2019 г., Апелативен съд – Велико Търново изменя присъдата на първоинстанционния съд, като го признава за виновен в това, че на 08 юли 2017 г., в гр. Бяла, вследствие на умишлено нанесена лека телесна повреда, по непредпазливост причинил смъртта на А. А. и намалява наложеното му наказание от 20 години лишаване от свобода  на 3 години лишаване от свобода, като го признава за невинен и го оправдава по предявеното му по-тежко обвинение по чл. 116, ал.1, т.11, вр. чл. 115 от НК. \r\nВ съдебно заседание, при разглеждане на делото в Апелативен съд-Велико Търново, прокурор от Апелативна прокуратура-Велико Търново, мотивира отсъствието на основание за изменение на първоинстанционната присъда с преквалифициране на деяние и налагане на по-леко наказание.  \r\nАпелативна прокуратура-Велико Търново внася протест срещу изменението на присъдата от въззивния съд, с искане за потвърждаване на първоинстанционната присъда.", "date": "2019.06.17", "title": "Велико Търново: Апелативната прокуратура внася протест срещу изменение на присъда за убийство в Бяла"}
{"url": "http://www.focus-news.net/news/2019/06/17/2670756/bilyana-karadakova-rim-blagoevgrad-v-izlozhbata-140-godini-ot-rozhdenieto-na-d-r-boris-proevski-1879-1961-g-sa-pokazani-kulturni-tsennosti-ot-arhiva-na-d-r-proevski.html", "text": "Днес е крайният срок, в който жителите и гостите на Благоевград имат възможността да разгледат изложбата „140 години от рождението на д-р Борис Проевски (1879 – 1961 г.)“ в РИМ - Благоевград. Това каза за  Радио „Фокус“ - Пирин  Биляна Карадакова, уредник в отдел „Нова и най-нова история“ в музея. Изложбата представя културни ценности от архива на д-р Борис Проевски, една част от които се съхраняват в Държавен архив, а друга – в Регионалния исторически музей. В експозицията са изложени държавни отличия и грамоти на д-р Проевски, както и части от неговото облекло и от бита от родния му дом. \r\nД-р Борис Проевски не само следва своя хуманен дълг като лекар в Горноджумайската гимназия „Св. св. Кирил и Методий“ – Бивша Солунска, той е участник в националноосвободителните борби, в двете Балкански и Първата световна войни и активен обществен деятел – председател на Македоно-одринското опълченско дружество в града, председател на Дружеството за защита на децата и на Ловното дружество, подпредседател на градското читалище „Съгласие“. Той е инициаторът за построяването на Ловния дом и на училищната лятна почивна база в местността Картала в Рила планина. \r\nНатали СТЕФАНОВА", "date": "2019.06.17", "title": "Биляна Карадакова, РИМ - Благоевград: В изложбата „140 години от рождението на д-р Борис Проевски (1879 – 1961 г.)“ са показани културни ценности от архива на д-р Проевски"}
{"url": "http://www.focus-news.net/news/2019/06/17/2670737/radka-anastasova-ruo-smolyan-719-sedmoklasnitsi-sa-se-yavili-na-maturata-po-balgarski-ezik-i-literatura-v-oblastta-izpitat-zapochna-bez-problemi.html", "text": "Националното външно оценяване на седмокласниците от област Смолян започна без никакви проблеми, съгласно разписания от МОН график по часове и минути. Това каза за  Радио „Фокус“ – Смолян  Радка Анастасова, старши експерт по информационно осигуряване в Регионално управление на образованието – Смолян. Тя посочи, че във времевите интервали по този график се е случило всичко, без изключение. „От 743 седмокласници в област Смолян не се явиха 24, като се предполага, че отсъстват по уважителни причини. Изпитът продължава, има етапи, втори етап, обявяване на тема, разсекретяване с парола. Очакваме до около 13.00 часа да приключи. Но не можем да кажем със сигурност кога ще приключи, тъй като има ученици със специални образователни потребности, които се явяват днес на национално външно оценяване и за тях има удължаване на времето“, обясни Анастасова. Тя допълни, че на сайта на седми клас се посочват темите с начало и край и чрез него ще се разбере кога е приключил изпитът за всички училища и съответно ще очакват Регионалното управление на образованието да предадат изпитните работи. Те ще бъдат събрани, окомплектовани и ще се транспортират до София, където ще се засекретят и сканират, тъй като тази година оценяването е само онлайн, отбеляза Анастасова. \r\nТя добави, че изпитът днес е обезпечен във всяко училище с квестори. „Във всяка зала има двама квестори в коридорите по двама и на вход. Такава ще бъде организацията и за следващата матура по математика, която е на 19 юни. На 21 юни ще има изпит за чужди езици в две училища в област Смолян, като за нея са заявили желание само две деца“, посочи Анастасова. Тя уточни, че матурата няма поправка и учениците, които не са се явили, няма да получат допълнителният брой точки, с които ще могат да кандидатстват и да продължат образованието си в различните училища. \"Техният бал ще бъде по-нисък от този на другите, които са се явили на националното външно оценяване\", каза още Радка Анастасова. \r\nНели ГЕРГЬОВСКА", "date": "2019.06.17", "title": "Радка Анастасова, РУО – Смолян: 719 седмокласници са се явили на матурата по български език и литература в областта, изпитът започна без проблеми"}
{"url": "http://www.focus-news.net/news/2019/06/17/2670758/blagoevgrad-publikata-v-bansko-izzhivya-nova-emotsiya-sled-posledniya-spektakal-ot-afisha-na-letnite-teatralni-praznitsi-ima-li-smisal-da-utepvame-mechka.html", "text": "Последният спектакъл от афиша на Летните театрални празници „Има ли смисъл да утепваме мечка“ – комедия от Панчо Панчев, поднесе една нова емоция на публиката. Това съобщиха от  пресцентъра на Община Банско . Нова, защото зрителите съпреживяха с прекрасните актьори раждането на театрална трупа в Банско след повече от 30 години. Всяко движение, всяка дума и всеки поглед бяха внимателно попивани и предизвикваха искрени усмивки и много аплодисменти. Режисьор-постановчик на спектакъла е  Елена Калайджиева. В представлението участват Иван Чакъров, Милена Георгиева, Атанас Тотин, Милена Чакърова, Никола Георгиев, Магдалена Рускова, Пламен Балев, Георгия Балева. И ако театърът е бягство и свобода, то нашите актьори наистина успяха да ни откъснат от ежедневието и да ни подарят истински празник.", "date": "2019.06.17", "title": "Благоевград: Публиката в Банско изживя нова емоция след последния спектакъл от афиша на Летните театрални празници „Има ли смисъл да утепваме мечка“"}
{"url": "http://www.focus-news.net/news/2019/06/17/2670760/blagoevgrad-28-godishen-mazh-e-zadarzhan-za-opit-za-trafik-na-narkotitsi-prez-gkpp-kulata.html", "text": "28-годишен мъж е задържан за опит за трафик на наркотици през ГКПП „Кулата“ 108,3 грама хероин. Това съобщиха от  ОДМВР – Благоевград . Мъжът с инициали  К.Ф.  от гр. Сандански около 16.30 часа на 14 юни на ГКПП „Кулата“ направил опит да пренесе през границата на страната ни с Р. Гърция около 108,3 грама хероин с лек автомобил „Сеат Ибиза“. В хода на работата по случая е извършена проверка в жилище, обитавано от лицето в гр. Сандански, при която са намерени и иззети около 5 бр. патрони, за които не са предоставени необходимите документи за притежание и съхранение. С постановление на ОП - Благоевград на К.Ф. е взета мярка задържане за срок до 72 часа.", "date": "2019.06.17", "title": "Благоевград: 28-годишен мъж е задържан за опит за трафик на наркотици през ГКПП „Кулата“"}
{"url": "http://www.focus-news.net/news/2019/06/17/2670759/varna-dve-zheni-sa-zaginali-pri-katastrofa-v-rayona-na-selo-dolishte-dete-e-v-tezhko-sastoyanie.html", "text": "Две жени са загинали при катастрофа в района на село Долище. Това съобщиха от  ОДМВР - Варна . Сигналът за инцидента е подаден около 10.10 часа. Катастрофата е близо до Т-образно кръстовище на пътя за с. Долище. Според първоначалната информация са се сблъскали лек автомобил „Сеат” и товарен автомобил „ДАФ”. Вследствие на инцидента две жени от лекия автомобил са загинали на място. В автомобила е имало и дете, което е отведено от преминаващ автомобил в болнично заведение в тежко състояние.  \r\nРаботи се за изясняване на детайлите и обстоятелствата около случая, както и за изясняване на самоличността на загиналите. На място текат действия по разследване на инцидента.", "date": "2019.06.17", "title": "Варна: Две жени са загинали при катастрофа в района на село Долище, дете е в тежко състояние"}
{"url": "http://www.focus-news.net/news/2019/06/17/2670757/predsedatelyat-na-parlamenta-tsveta-karayancheva-gruziya-e-klyuchov-vanshnopoliticheski-partnyor-na-balgariya.html", "text": "Грузия е ключов външнополитически партньор на България. Това каза председателят на парламента Цвета Караянчева след среща с грузинския си колега Иракли Кобахидзе, предаде репортер на  Агенция „Фокус“ . \"По време на срещата обсъдихме отличните си отношения и сме удовлетворени от интензивния диалог на най-високо ниво. Точно преди година подписахме споразумение за сътрудничество, с което беше изразено нашето желание за съвместни срещи между председателите на двата парламента, представителите на отделните комисии и групите за приятелство“, припомни Караянчева. „За укрепване на институционалните способности и за помощ на Грузия за нейната евроатлантическа и европейска интеграция“, добави тя. „Изразяваме пълна подкрепа за суверенитета и териториалната цялост на Република Грузия и поздравяваме грузинския народ за избора му да включи в Конституцията си желание за европейска интеграция и членство в НАТО“, изтъкна председателят на парламента. „Грузия е ключов външнополитически партньор на България, както в Черноморския регион, така и в Южен Кавказ, така и в Източното партньорство“, уточни Караянчева. „България приветства задълбоченото сътрудничество в инфраструктурната свързаност между Европа и Азия“, заяви тя. Според нея това ще доведе до укрепване на стабилността и икономическото благосъстоянието между двете страни. „Грузия е стратегически партньор на ЕС по отношение на повишаване на сигурността на енергийните доставки и диверсификацията“, добави Караянчева. „Развитието на Южния газов коридор и разширяването му в Южен Кавказ и на територията на Грузия са много важни за доставката на Каспийски и енергийни ресурси за Западна Европа“, поясни председателят на НС. Тя отбеляза, че по време на срещата с грузинския си колега са разговаряли за икономическото сътрудничество между двете страни, сътрудничество в областта на образованието и културата. „Надявам се, че сътрудничеството между двата парламента ще доведе до по-нататъшно развитие на отношенията между двете държави и за благосъстоянието на двата народа,“ допълни Цвета Караянчева. \r\nДаяна ДЮЛГЕРОВА", "date": "2019.06.17", "title": "Председателят на парламента Цвета Караянчева: Грузия е ключов външнополитически партньор на България"}
{"url": "http://www.focus-news.net/news/2019/06/17/2670750/adelina-stefanova-hram-vavedenie-bogorodichno-blagoevgrad-praznikat-na-sv-duh-e-tematichno-svarzan-sas-spasovden-i-denya-na-sv-troitsa.html", "text": "Празникът, посветен на Св. Дух, е тематично свързан със Спасовден и деня на Св. Троица  и вярването, че Господ прибира душите на починалите в последния Велики четвъртък. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград.  „По стар обичай на Свети дух жените ходели на черква, като носели свежи орехови листа. Поставяли ги по пода на храма и след това коленичели и се молели. Те вярвали, че така ще влязат в контакт със смъртните си роднини и с починалите почитани от тях светци. След службата жените отнасяли ореховите листа в къщите си и с тях лекували болните животни, както и децата си. Старо поверие било, че в нощта на Свети Дух страдащите могат да намерят изцеление, защото билките имат лечителска сила. Много болни пренощували в черкви, параклиси, метоси, върху пресни листа от орех, за да прогонят болестта, а други колели курбан за здраве“, каза още църковният уредник. Аделина Стефанова добави, че днес ще бъдат раздавани орехови клонки на всеки един, посетил храма. \r\nЛивия НИНОВА", "date": "2019.06.17", "title": "Аделина Стефанова, храм „Въведение Богородично“ – Благоевград: Празникът на Св. Дух е тематично свързан със Спасовден и деня на Св. Троица"}
{"url": "http://www.focus-news.net/news/2019/06/17/2670761/vma-v-stabilno-sastoyanie-e-momcheto-postradalo-pri-katastrofata-mezhdu-bul-balgariya-i-ul-nishava.html", "text": "В стабилно състояние е момчето, пострадало при катастрофата между бул. „България“ и ул. „Нишава“. Това съобщиха за  Агенция „Фокус“  от пресцентъра на  ВМА . Предстои на момчето да се направи операция в Катедра „Ортопедия, травматология и реконструктивна хирургия“.  \"Фокус\" припомня:  Вчера двама младежи пострадаха при катастрофа между лек автомобил и мотор на кръстовището между бул. „България“ и ул. „Нишава“. След инцидента момиче беше транспортирано в УМБАЛСМ „Н. И. Пирогов“ с множество наранявания. Момчето беше настанено във ВМА със счупен крайник. Няма данни да има пострадали хора от лекия автомобил. \r\nТеодора ПАТРОНОВА", "date": "2019.06.17", "title": "ВМА: В стабилно състояние е момчето, пострадало при катастрофата между бул. „България“ и ул. „Нишава“"}
{"url": "http://www.focus-news.net/news/2019/06/17/2670764/yambol-nad-20-000-dushi-prisastvaha-na-kontserta-na-dzhipsi-kings-po-povod-praznika-na-grada.html", "text": "Над 20 000 души присъстваха на концерта на „Джипси Кингс“ по повод празника на града. Това съобщиха от  ОДМВР - Ямбол . Звездите на легендарната група „Джипси Кингс“ представиха хитовете „Volare“, „Djobi Djoba“, Bamboleo“, „Baila Me“, „Un Amor“ . \r\nПреди „Джипси Кингс“ на сцената излязоха Стефан Вълдобрев и „Обичайните заподозрени\",  които представиха любимите на поколения българи хитове - „По-полека“, „Холивуд“, „Рай“, „Към“, „Едно“, „Тази песен не е за любов“, „Фойерверк“, „Аз ли съм или не съм“, „Бряг с цвят най-зелен“, „Обичам те, мила“ и други.", "date": "2019.06.17", "title": "Ямбол: Над 20 000 души присъстваха на концерта на „Джипси Кингс“ по повод празника на града"}
{"url": "http://www.focus-news.net/news/2019/06/17/2670763/blagoevgrad-otkriti-sa-stari-granati-v-neobitaema-kashta-v-selo-ognyanovo.html", "text": "Открити са стари гранати в необитаема къща в село Огняново. Това съобщиха от  ОДМВР – Благоевград .  На 15 юни в РУ - Гоце Делчев е получено съобщение за това, че при почистване на необитаема къща в с. Огняново, общ. Гърмен, на тавана са намерени две стари гранати тип лимонки. Гранатите са иззети от служители на СОБТ. За случая е уведомена РП - Гоце Делчев.", "date": "2019.06.17", "title": "Благоевград: Открити са стари гранати в необитаема къща в село Огняново"}
{"url": "http://www.focus-news.net/news/2019/06/17/2670762/kyustendil-chetvarti-sluchay-na-spin-e-registriran-v-oblastta.html", "text": "Четвърти случай на СПИН е регистриран в областта. Това съобщиха за  Радио „Фокус” – Кюстендил  от Регионална здравна инспекция – Кюстендил. Новият заболял е установен при изследване в началото на месец юни. През месец май са регистрирани два случая на СПИН/ХИВ, а през месец март 2019 година – един случай. За сравнение за първите пет месеца на 2018 година случаите на заболяването са били 5, а за същия период на 2017 и 2016  година – 1.", "date": "2019.06.17", "title": "Кюстендил: Четвърти случай на СПИН е регистриран в областта"}
{"url": "http://www.focus-news.net/news/2019/06/17/2670766/blagoevgrad-11-broya-patroni-i-plastmasova-tuba-sadarzhashta-barut-sa-izzeti-ot-kashta-v-selo-tsaparevo.html", "text": "11 броя патрони и пластмасова туба, съдържаща около 1 килограм барут, за които не са предоставени необходимите документи за притежание и съхранение са иззети от къща в село Цапарево. Това съобщиха от  пресцентъра на ОДМВР-Благоевград . Проверката е извършена около 14.30 часа на 14 юни от полицейски служители на РУ-Сандански. Със заповед за задържане до 24 часа е задържан 22-годишен мъж от  град Сандански. По случая е образувано досъдебно производство.", "date": "2019.06.17", "title": "Благоевград:  11 броя патрони и пластмасова туба, съдържаща барут,  са иззети от къща в село Цапарево"}
{"url": "http://www.focus-news.net/news/2019/06/17/2670765/varna-okrazhnata-prokuratura-predade-na-sad-mazh-za-ubiystvo-pri-previshavane-predelite-na-neizbezhnata-otbrana.html", "text": "55-годишният Мартин П. е предаден на съд с обвинителен акт на Окръжната прокуратура във Варна за умишленото убийство на своя съгражданин – 36-годишния Стефан Ст., извършено при превишаване пределите на неизбежната отбрана. Това съобщават от  Апелативна прокуратура – Варна . Подсъдимият и жертвата се познавали, тъй като Стефан живял преди години на семейни начала с дъщерята на Мартин. По време на съжителството им се родили две деца. За раздялата помежду им 36-годишният Стефан упреквал бившия си тъст Мартин. През 2016 г. дъщерята на подсъдимия отишла да работи в чужбина, а за двете им деца грижи полагали Стефан и неговите родители. \r\nПрез 2018 г. обаче останал без работа и изпитвал сериозни финансови затруднения да издържа децата си, едно от които учело във Варна и живеело на квартира. В съобщения, чрез които Стефан общувал с бившата си жена,  я упреквал, че не изпраща пари за децата и се заканвал на баща й. Заради безпаричието 36-годишният мъж решил да поиска от бившия си тъст обици, които някога подарил на дъщеря му. Започнал да подпитва съседи на Мартин за него, искал да се сдобие с номера на телефона му. \r\nНа 6 октомври 2018 г. Стефан отишъл в къщата на бившия си тъст, когото заварил в двора. Казал, че е дошъл да вземе обиците или паричната им равностойност. Мартин отрекъл да му дължи пари и поискал да отидат в полицията. \r\nСтефан ударил пръв Мартин. Започнала борба между двамата мъже. Мартин успял да извади от джоба си нож и нанесъл с него няколко удара – един от които в сърцето на бившия си зет. Пострадалият Стефан сам потърсил помощ в центъра за спешна помощ. Въпреки реанимационните действия на медиците той починал. \r\nПредстои делото срещу 55-годишния Мартин П. да бъде насрочено за разглеждане във Варненския окръжен съд.", "date": "2019.06.17", "title": "Варна: Окръжната прокуратура предаде на съд мъж за убийство при превишаване пределите на неизбежната отбрана"}
{"url": "http://www.focus-news.net/news/2019/06/17/2670744/premierat-boyko-borisov-na-pozitano-20-dazhe-i-ostavka-ne-mogat-da-podadat.html", "text": "На „Позитано“ 20 даже и оставка не могат да подадат. Това каза министър-председателят Бойко Борисов след среща с еврокомисаря по цифровата икономика и общество Мария Габриел и с ръководителя на ГД „Свързаност“ към ЕК Роберто Виола, предаде репортер на  Агенция „Фокус“ . На въпрос дали би коментирал вътрешнополитически теми, Борисов заяви, че това не е интересно. „Сега сме високо технологично ориентирани в България, на най-високо ниво“, заяви той. \r\nПо отношение на случващото се на „Позитано“ 20 Борисов заяви: „Даже и оставка не могат да си подадат“. \r\nЦветилена СИМЕОНОВА", "date": "2019.06.17", "title": "Премиерът Бойко Борисов: На „Позитано“ 20 даже и оставка не могат да подадат"}
{"url": "http://www.focus-news.net/news/2019/06/17/2670768/plovdiv-vazstanoveno-e-dvizhenieto-ot-km-144-do-km-143-na-am-trakiya-v-posoka-sofiya.html", "text": "Възстановено е движението от км 144 до км 143 на АМ \"Тракия\" в посока София. Това съобщиха от пресцентъра на  Агенция „Пътна инфраструктура“ .", "date": "2019.06.17", "title": "Пловдив: Възстановено е движението от км 144 до км 143 на АМ \"Тракия\" в посока София"}
{"url": "http://www.focus-news.net/news/2019/06/17/2670773/montana-zadarzhan-e-31-godishen-mazh-obvinen-v-podpalvane-na-kashta-v-grada.html", "text": "На 15 юни е получен сигнал за възникнал пожар в къща в гр. Монтана, съобщиха от   пресцентъра на ОДМВР-Монтана .  Сформирана е дежурна оперативна група на РУ Монтана, която е извършила оглед на местопроизшествието, разпити на свидетели, освидетелстване на лице, от което са взети обтривки. Вследствие на проведените процесуално-следствени действия и оперативно-издирвателни мероприятия е установено, че на 15.06.2019 г. около 22,50-23,00 ч. в къща в ж.к. „Пъстрина” в гр. Монтана, собственост на 43-годишна жителка, е възникнал пожар. Огънят е унищожил ПВЦ дограма, врати и мебели. За срок от 72 часа по ЗМВР в РУ Монтана е задържан 31-годишен монтански жител, племенник на потърпевшата, криминално проявен и осъждан. Днес ще бъде внесено искане за налагане на постоянна мярка „задържане под стража”. По случая е образувано досъдебно производство по чл. 331, ал.1 от НК в РУ Монтана.", "date": "2019.06.17", "title": "Монтана: Задържан е 31-годишен мъж, обвинен в подпалване на къща в града"}
{"url": "http://www.focus-news.net/news/2019/06/17/2670769/dobrich-shte-bade-remontirana-kraybrezhnata-aleya-ot-morska-gara-balchik-do-dki-dvoretsa.html", "text": "Ще бъде ремонтирана крайбрежната алея от Морска гара - Балчик до Държавен културен институт – Културен център (ДКИ-КЦ) „Двореца“, предаде кореспондентът на  Радио „Фокус” – Варна . Работата е разделена на пет участъка с общ размер 1735 метра. В началото на май са започнали ремонтните работи. Дейности тръгват от паркинга на четвърта буна и продължават до „Двореца“ - ивица от Дамбата с дължина от 580 метра. По думите на зам.-кмета на Белия град Димитрин Димитров в този участък е предвидено да бъде демонтиран бетоновия парапет. Съществуващата настилка от бетон е вече фрезована и ще бъде асфалтирана изцяло. Част от алеята ще бъде обозначена с маркировка за велосипедисти. \r\nСъществуващият бетонов парапет ще бъде премахнат и заменен с подобен, а в частта от входа на Яхтеното пристанище до Морска гара ще бъде поставен парапет от лят чугун. След края на лятото ремонтът на Дамбата в Балчик ще продължи. Дейностите са по проектът „Синергия на природата и културата – потенциал за развитие на трансграничния регион“ по Програма INTERREG V-A Румъния – България 2014-2020 г., който е на стойност близо милион и половина лева.  \r\nЖулиета НИКОЛОВА", "date": "2019.06.17", "title": "Добрич: Ще бъде ремонтирана крайбрежната алея от Морска гара - Балчик до ДКИ „Двореца“"}
{"url": "http://www.focus-news.net/news/2019/06/17/2670770/blagoevgrad-18-godishen-mladezh-e-postradal-pri-poboy-v-bansko.html", "text": "Около 04:00 часа на 16 юни в РУ-Банско е получен сигнал за възникнал скандал на площад „Възраждане“ в града, при който с пукната челюст и счупен зъб е пострадал 18-годишен младеж от Банско. Това съобщиха от   пресцентъра на ОДМВР-Благоевград . Със заповед за задържане до 24 часа е задържан негов връстник от село Дагоново, Община Белица. Уведомена е Районна прокуратура -Разлог. Образувано е досъдебно производство.", "date": "2019.06.17", "title": "Благоевград: 18-годишен младеж е пострадал при побой в Банско"}
{"url": "http://www.focus-news.net/news/2019/06/17/2670767/predsedatelyat-na-parlamenta-na-gruziya-irakli-kobahidze-izklyuchitelno-motivirani-sme-da-izpolzvame-tseliya-potentsial-s-balgariya-za-razvitie-na-narodite-ni.html", "text": "Изключително мотивирани сме да използваме целия потенциал между Грузия и България за развитие на народите ни. Това каза председателят на парламента на Грузия Иракли Кобахидзе, който е на официално посещение у нас, предаде репортер на  Агенция „Фокус“ . „За мен е изключително удоволствие, че сме тук и водим ползотворни дискусии за развитието на отношенията между нашите два парламента и народи. От името на грузинската парламентарна делегация искам да благодаря на председателя на парламента на България за отличната среща, която проведохме“, поясни той. „Целта на визитата е да задълбочи и да продължи да се развива сътрудничеството между парламентите и народите на България и Грузия“, добави той. „Приятелството между нашите два народа, две държави, има дълготрайни традиции. Ние носим отговорност за това да продължим да развиваме и да задълбочаваме това сътрудничество“, посочи председателят на грузинския парламент. Той благодари на страната ни за подкрепата по отношение на суверенитета на Грузия и нейната териториална цялост. „Много сме благодарни за подкрепата, която получаваме от България във връзка с нашия стремеж за присъединяване към ЕС и НАТО“, добави той. По думите му европейската и евроатлантическата интеграция са цели на Грузия. „Интерпарламентарното сътрудничество е един изключително важен аспект между двете държави“, изтъкна Кобахидзе. „България е горда с членството си в ЕС и НАТО и ние очакваме да споделим опита и помощта от това членство\", добави той. Според него подкрепата на България за присъединяване на Грузия към ЕС и НАТО ще благоприятства регионалния мир и благоденствие. „По време на срещата споменахме, че има много неизползван потенциал в отношенията между двете държави в много и различни области. Ние сме изключително мотивирани да използваме този потенциал, особено в контекста на Черноморския регион“, поясни Иракли Кобихадзе. „Ние заедно можем да служим като мост между Запада и Изтока, между Европа и Азия. Трябва да се използва потенциална на този мост. Това ще доведе до повече просперитет и по-голяма динамика в между нашите граждани“, допълни той. Според него близостта между двата народа, произтичаща от общата православна култура, трябва да се цени и да се използва като основа за засилване и подобряване на отношенията. \r\nДаяна ДЮЛГЕРОВА", "date": "2019.06.17", "title": "Председателят на парламента на Грузия Иракли Кобахидзе: Изключително мотивирани сме да използваме целия потенциал с България за развитие на народите ни"}
{"url": "http://www.focus-news.net/news/2019/06/17/2670771/vma-ostava-opasnostta-za-zhivota-na-40-godishniya-politsay-postradal-tezhko-pri-katastrofata-kray-yablanitsa.html", "text": "40-годишният полицай, пострадал тежко при катастрофата край Ябланица, продължава да е с опасност за живота. Това съобщиха за  Агенция „Фокус“  от пресцентъра на  ВМА . Останалите двама пострадали полицаи са стабилно състояние. Настанени са в  \r\nКлиника по неврохирургия и по гръдна хирургия.  „Фокус“ припомня:  На 15 юни след АМ „Хемус“ край Ябланица катастрофираха полицейски и лек автомобил. 68- годишният водач на лекия автомобил почина на път за болницата. По-късно в лечебно заведение почина жена на 66 години. Трима полицаи бяха транспортирани към столицата. Според първоначалните данни шофьорът на лекия автомобил е загубил контрол, навлязъл е в насрещното платно и е последвал челен удар с полицейския. \r\nТеодора ПАТРОНОВА", "date": "2019.06.17", "title": "ВМА: Остава опасността за живота на 40-годишния полицай, пострадал тежко при катастрофата край Ябланица"}
{"url": "http://www.focus-news.net/news/2019/06/17/2670776/obshtina-blagoevgrad-organizira-preskonferentsiya-v-sofiya-po-povod-predstoyashtiya-festival-francofoliesblagoevgrad.html", "text": "Общината организира пресконференция по повод предстоящия фестивал „Francofolies.Благоевград“. Това съобщиха от пресцентъра на  Община Благоевград . Тя ще се проведе на 18 юни от 11.30 часа в зала „Славейков” на Френски институт на пл. „Славейков“ 3 в София. Домакин ще бъде Христина Шопова, заместник-кмет на Община Благоевград - лицензиран продуцент на фестивала Francofolies. Ще присъстват Жил Курежлонг, първи съветник в Посолство на Франция, и Фабиен Флори, съветник „Културно сътрудничество“ и директор на Френския институт в България. Специално обръщение ще има от Жерар Пон, директор на Francofolies de la Rochelle, Франция. \r\nСпециални гости ще бъдат представители на министерства и на спонсорите.", "date": "2019.06.17", "title": "Община Благоевград организира пресконференция в София по повод предстоящия фестивал „Francofolies.Благоевград“"}
{"url": "http://www.focus-news.net/news/2019/06/17/2670778/montana-ekip-na-sektor-spetsializirani-operativni-deynosti-osvobodi-lisitsa-zakleshtila-se-v-otvoren-prozorets.html", "text": "На 16 юни в 06.56 часа е получен сигнал за заклещила крака си лисица на отворен прозорец на блок на бул. „Александър Стамболийски“ в града, съобщиха от ОДМВР – Монтана. Екип на сектор „Специализирани оперативни дейности“ се отзовава на сигнала. Животното е освободено и пуснато на свобода в природата.", "date": "2019.06.17", "title": "Монтана: Екип на сектор „Специализирани оперативни дейности“ освободи лисица, заклещила се в отворен прозорец"}
{"url": "http://www.focus-news.net/news/2019/06/17/2670777/dobrich-trima-dushi-sa-postradali-sled-kato-lek-avtomobil-se-preobrashta-izvan-patnoto-platno.html", "text": "Трима души са пострадали след като лек автомобил се удря в дънер и се преобръща извън пътното платно. Това съобщиха от  ОДМВР – Добрич . Сигналът за инцидента е получен около 15.05 часа на 16 юни. На място екип на Пътна полиция установява лек автомобил и водача му, който при движение с несъобразена скорост губи контрол над автомобила, напуска пътното платно в ляво по посоката си на движение и се удря в дънер, като се преобръща извън пътното платно. Вследствие на възникналото ПТП, водача е настанен в неврохирургия с контузна рана на врата, без опасност за живота. Единият пътник след преглед е освободен без наранявания, а другият е настанен в неврохирургия с контузна рана в областта на гърдите, без опасност за живота. Взета кръвна проба на водача на автомобила.", "date": "2019.06.17", "title": "Добрич: Трима души са пострадали след като лек автомобил се преобръща извън пътното платно"}
{"url": "http://www.focus-news.net/news/2019/06/17/2670779/varna-abonatite-v-chast-ot-tsentara-na-grada-i-kv-asparuhovo-shte-badat-s-narusheno-vodopodavane-zaradi-avarii.html", "text": "Абонатите в част от центъра на града и кв. „Аспарухово“ ще бъдат с нарушено водоподаване заради аварии. Това съобщиха за  Радио „Фокус“ – Варна  от водоснабдителното дружество, обслужващо областта. В центъра без вода ще бъдат абонатите заключени между ул. „Русе“, ул. „Ал. Дякович“, ул. „Девня“ и ул. „Преслав“ от 18.00 часа до около 22.00 часа. Проблеми с водоснабдяването в кв. „Аспарухово“ ще имат домакинствата между улиците „Найчо Цанов“, „Янтра“, „Марагидик“ и „Маркови кули“ от 11.30 до около 16.00 часа. Към момента няма информация за други засегнати райони. \r\nБояна АТАНАСОВА", "date": "2019.06.17", "title": "Варна: Абонатите в част от центъра на града и кв. „Аспарухово“ ще бъдат с нарушено водоподаване заради аварии"}
{"url": "http://www.focus-news.net/news/2019/06/17/2670780/pazardzhik-uchenitsi-shte-uchastvat-vav-vazstanovka-na-deloto-za-ubiystvoto-na-aleko-konstantinov.html", "text": "Ученици от ПГИМ - Пазарджик ще участват във възстановка на делото за убийството на Алеко Константинов в Зала №1 на Съдебната палата от 13.00 часа. Това съобщи за  Радио „Фокус“ – Пазарджик  Марисенал Чавдарова от администрацията на съда. Тя обясни, че възстановката на процеса е част от мероприятията, с които ще бъде отбелязана 140-годишнината от създаването на Окръжен съд – Пазарджик. Авторът на „Бай Ганьо“ е убит от засада на 11 май 1897 година край село Радилово. Съдебният процес срещу подсъдимите трае само 5 дни – от 3 до 7 ноември 1897 година. Физическите убийци Милош Топалов и Петър Салепов, заедно с радиловския кмет Петър Минков, са осъдени на смърт. Топалов и Минков са обесени на 13 април 1898 година в Пазарджик, а тъй като Салепов е непълнолетен, смъртната му присъда е заменена с 15 години затвор. \r\nВаня НИКОЛОВА", "date": "2019.06.17", "title": "Пазарджик: Ученици ще участват във възстановка на делото за убийството на Алеко Константинов"}
{"url": "http://www.focus-news.net/news/2019/06/17/2670783/dobrich-zhena-e-zaginala-pri-katastrofa-na-patya-za-selo-kapinovo.html", "text": "Жена е загинала при катастрофа на пътя за село Къпиново. Това съобщиха от  ОДМВР – Добрич . На 14 юни в РУ - Генерал Тошево е получено съобщение за възникнало ПТП с лек автомобил, управляван от водач от с. Изворово. Същият управлява автомобила в посока с. Къпиново, но напуска платното за движение и се удря в дясната си част в крайпътно дърво. Вследствие на възникналото ПТП возещата се на предна дясна седалка жена от с. Изворово почива на място. На водача на МПС-то е извършена проба за употреба на алкохол с техническо средство като уреда отчита отрицателен резултат. Извършен е оглед на местопроизшествието и е образувано  досъдебно производство.", "date": "2019.06.17", "title": "Добрич: Жена е загинала при катастрофа на пътя за село Къпиново"}
{"url": "http://www.focus-news.net/news/2019/06/17/2670781/burgas-nay-interesnite-traditsii-ot-festivalite-posveteni-na-keltskata-kultura-shte-badat-predstaveni-v-turisticheski-kompleks-akve-kalide.html", "text": "Древната и мистична келтска култура ще бъде възродена на 22 и 23 юни в туристически комплекс „Акве Калиде“. Това съобщиха от пресцентъра на  Община Бургас . Най-интересните традиции от фестивалите, посветени на келтската култура, които отдавна спечелиха сърцата на хората в целия свят, ще бъдат представени в два дни, изпълнени с игри, състезания, музикални изненади и награди. На 22 и 23 юни от 10.00 часа посетителите ще могат да разберат какво представляват Мейпол и Хагис Хърлинг. Те ще имат възможност да се включат в традиционни шотландска, ирландски и британски игри като „Мързелива пръчка“, „Обръщане на дърво“, „Царевична дупка“ и др. Келтската работилница ще провокира творческото мислене на всеки посетител, като ще показва как се изработват келтски сувенири или келтска къща.", "date": "2019.06.17", "title": "Бургас: Най-интересните традиции от фестивалите, посветени на келтската култура, ще бъдат представени в туристически комплекс „Акве Калиде“"}
{"url": "http://www.focus-news.net/news/2019/06/17/2670772/vzglyad-zavrashtaneto-na-srabskata-armiya-v-kosovo-shte-bade-predizvikatelstvo-za-rusiya.html", "text": "Белград/Москва.  Официален Белград предупреди: Сърбия ще разположи войските си в Косово, ако терорът срещу сръбското население там продължи. А той наистина ще продължи; „западните партньори” няма да се намесят. Много в тази ситуация зависи от Москва, но основният въпрос е дали всичко, което се случва, е шанс за Сърбия или е капан за Русия? Отговор на него търсят в редакцията на руския вестник  „Взгляд“ . Агенция „Фокус“ представя превод на статията с уточнението, че редакцията ни не се ангажира с изразената в нея позиция. \r\n„Ако международната общност не реагира, както е предвидено в резолюцията на ООН, ако сърбите са подложени на погроми, ако бъдат нападнати, тогава Белград ще трябва да реагира, а Сърбия е готова за това\", увери министърът на външните работи на Сърбия Ивица Дачич миналата седмица в интервю за вестник  „Известия“ . В същото време той изрази надежда, че няма да се налага Белград да се обръща за помощ към Москва. Разбирайте това, както искате.  \r\nНапример, можете да разгледате всичко това като изявление на сръбски дипломат пред руски журналист, тъй като в момента има много причини да се говори за Косово – и официално, и неофициално.  \r\nДосега, меко казано, инцидентът с побоя над руския дипломат Михаил Краснощеков от страна на косовски албанец (ще използваме терминологията, предложена от ОССЕ), не е затворен докрай. Вече бе признато от страна на ООН, че неговият дипломатически имунитет е нарушен, но разрешаването на казуса не върви към своя край. Виновните не се наказват, не се отправят извинения. \r\nНа този фон в Сърбия започнаха съвместните военни учения „Славянско братство - 2019” с участието на Русия и Беларус. В тях участват 600 военнослужещи, повече от 50 единици наземно оборудване и транспортни самолети. Това може да се приеме като своеобразно предупреждение за лидерите на Косово. По-точно, необходимо е да бъде възприето така. \r\nНаближават важни годишнини. В сряда празнувахме една доста тъжна дата - 20 години от превземането на косовското летище Слатина след руски десант. Тъжна, защото това можеше да промени много, но в крайна сметка не доведе до нищо. \r\nКосовските албанци имат свои собствени празници. Двадесетата годишнина от влизането на войници от НАТО в провинцията бе отбелязано по същото време и затова бившият президент на САЩ Бил Клинтън и бившият държавен секретар Мадлин Олбрайт бяха поканени в Прищина за тържествено откриване на паметник-бюст на последната. В Косово отдавна има паметник на Клинтън. \r\nИздигането на паметници на лица, които все още не са починали, не е съвсем обичайно и в очите на мнозина изглежда странно, но става дума за специални хора - не всеки може да лобира и да извърши операция за бомбардиране на мирни градове на Европа. А американците могат. \r\nНакрая, в събота бе отбелязана 620-та годишнина от Битката на Косово поле - събитие за сърбите, което е съизмеримо с легендарната и епохална за руснаците Битка за Куликовското поле. С разликата, че ние (руснаците – бел.р.) сме спечелили битката, а сърбите са загубили своята. Да, османците не можеха да решат задачата си, а първият султан на Османската империя, Мурад I, бил убит, но огромните загуби обезглавили сръбската аристокрация, обезкървили сръбските войски и лишили сръбските земи от последния им независим владетел, княз Лазар Хребелянович. С оглед на това последвалото завладяване по онова време на вече фрагментираната сръбска държава става неизбежно и Косово придобива такова символично значение за нацията, което все още може да се опише чрез формулата „Косово е Србия”. \r\nТази формула е все същата. Министърът на външните работи на страната Ивица Дачич взе писалка и я написа на 100-доларова банкнота. С оглед това, като се има предвид възможното влизане на войски в Косово, той имаше предвид, разбира се, не символичното значение на областта Косово. Сега ситуацията в провинцията се нагрява до краен предел, така че призивът към Русия за помощ, също споменат от Дачич, не е крайно отложен вариант. Подобен сценарий е твърде възможен в обозримо бъдеще.  \r\nРусия вече помага на Сърбия - не само дипломатически,  но и с превъоръжаването на армията й. Само с превъоръжаване обаче Белград може и да не успее - предстоящата война в провинцията буквално смърди. \r\nДа очертаем ситуацията възможно най-кратко. Преди време ЕС и САЩ почти със сила поставиха сръбското правителство и косовско-албанската администрация на една маса и наредиха споразумение. Резултатът от нег, които виждат, е взаимното признаване на границите и „окончателното разрешаване на конфликта\", което ще затвърди западната легенда за сръбските фашисти и младата косовска демокрация. Непоправимите оптимисти вярват, че след това Сърбия и Косово ще се съберат в рамките на ЕС, но те в крайна сметка са просто непоправими оптимисти. \r\nСамият факт на тези преговори може да се третира, както ви харесва, включително и толкова лошо, колкото желаете, но в тях има някакво рационално зрънце - и в Белград те дори започнаха да „подготвят почвата”, като признаха на най-високо ниво пълната загуба на контрол над Косово. Да се каже, че са го загубили е едно, а връщането му – съвсем друго. \r\nНаистина, „взаимното признаване в името на окончателното разрешаване на конфликта“, както и „самото разрешаване на конфликта“, е абсолютно невъзможно без размяна на територии. Прищина, на теория, трябва да отстъпи безконтролния север от региона, населен от сърбите, а  Белград - част от Прешевската долина, населена с албанци. Това само по себе си е задача за един милион, но едно обстоятелство го прави напълно неразрешимо - албанците не могат да преговарят. \r\nВсичко, което правят напоследък, е изнудване и провокации, целта на които е да се вземе максимумът, без да се дава нищо. И в същото време те плюят на мнението на международната общност, било то ЕС или НАТО. \r\nСъздадоха собствена армия (всички, с изключение на САЩ, се противопоставиха на това). Наложиха 100-процентови мита върху вноса от Сърбия и Босна и Херцеговина, като обещаха да ги отменят само при условие, че Белград признае независимостта на Косово. (Всички се противопоставиха, в САЩ запазиха мълчание). Противно на всички споразумения, проведоха няколко акции в северната част, биха руски дипломат и арестуваха 30 души (абсолютно всички, включително американците, се напрегнаха в този случай). \r\nА ето я и „черешата”: по време на посещението си в Албания президентът на Косово Хашим Тачи, известен от своето гангстерско минало като Змея, всъщност обеща на албанците (по-точно на „братята по оръжие”) от двете страни на границата „една косовско-албанска държава”, като подчерта, че е налице „волята на народа“ и сега е необходима само волята на двата парламента в Прищина и Тирана. \r\nЗа да разберем точно къде косоварите са видели мнението на своите западни куратори, ние изясняваме следното. При провеждането на дългосрочна специална операция „независимо Косово”, на косовските албанци строго забраняват използването на албански държавни символи и дори да се споменава за обединение с Албания – това е пряко вписано в новата конституция на Косово. „Уважаемите западни партньори” са цинични авантюристи, но са чули за идеята за Велика Албания и разбират какво е местен иредентизъм - войни в Босна, Гърция, Македония, Сърбия и Черна гора. Едновременно или една след друга. \r\nЕто защо ръководителят на Министерството на външните работи на Албания, Гент Чакай, въпреки цялата „воля на народа“, коментира изявлението на Тачи по много рационализиран начин - с думи за задълбочаване на сътрудничеството и други безобидни забележки, без да дразни нито своите, нито косоварите, нито дори Запада. \r\nМежду другото, това „обединение”, според Тачи, е алтернатива на размяната на територии със Сърбия, от която той вече е решил да се откаже лично, и „интеграционен процес в  ЕС”, който е блокиран от Брюксел. Т.е.  това не е нищо повече от пряко изнудване на европейските страни - дайте ни всичко, което искаме, иначе ще си го вземем сами. \r\nА тези ще си го вземат. И ако е необходимо, ще пренапишат Конституцията. За да се твърди това, не е необходимо да се разбира психопатичната идентичност на личността на косовския премиер Рамуш Харадинай (друг главорез, чудно защо оправдан от Хага). Достатъчно е да се знае, че той изрично е обещал обединението на албанските земи. \r\nКакво се случва след това е повече или по-малко ясно. Косовско-албанската страна безкрайно ще протака преговорите с Белград, толкова ценни в очите на Запада, паралелно с изтласкване на етническите сърби от Севера в Косово чрез въоръжени провокации и други начини, които правят живота им непоносим. Защото, ако в северната част на региона няма сърби, просто няма какво да се даде на Сърбия. \r\nТова ще бъде политическо предизвикателство за Белград и в същото време изчерпателна причина не само за пореден път да доведе войските в пълна бойна готовност, но и физически да ги въведе в северната част на Косово, да дойде на помощ на местните. На границата стоят сили на НАТО, но през 1999 г. те замениха сръбската армия и полиция въз основа на споразумение, което предвижда задължението им да защитават етническите сърби в региона. \r\nАко това споразумение не бъде спазено, сръбската армия получава правото да се върне. \r\nВсъщност точно това каза Дачич. Никой не е отменил Резолюция 1244 на Съвета за сигурност на ООН, на която правилно се позовава, дори ако нейните разпоредби биват грубо нарушавани от страните, признали независимостта на Косово. \r\nАко официален Белград просто игнорира всичко това, нищо няма да спаси политическата кариера на президента Александър Вучич. Ако войските напредват в Косово, НАТО ще удря тези войски. Или пък не, стига Русия се намеси директно (не дипломатически, а пряко - и това също разбирайте как искате). \r\nДали Русия ще се намеси остава теоретичен въпрос. Такъв бе зададен и във връзка с Грузия, Украйна и Сирия и всеки път Русия изненадва мнозина. Но нищо не може да се каже със сигурност: Косово не е Крим, нито дори Латакия. \r\nВ същото време никой не може да гарантира, че цялата тази многопластова провокация не е създадена, само за да се намеси Русия.  Следващата конфронтация между нея и Запада ще бъде в балканския регион, обещаха западни анализатори още преди три години. Обещанието, между другото, не е изпълнено.  Тереза Герова", "date": "2019.06.17", "title": "„Взгляд“: Завръщането на сръбската армия в Косово ще бъде предизвикателство за Русия"}
{"url": "http://www.focus-news.net/news/2019/06/17/2670782/momchil-marinov-im-iskra-kazanlak-dva-unikalni-ekzemplyara-na-ribniya-bukvar-na-petar-beron-se-sahranyavat-v-muzeya-v-grada.html", "text": "Два уникални екземпляра на „Рибния буквар“ на Петър Берон се съхраняват в Исторически музей „Искра“ – Казанлък. Това каза в интервю за предаването „Съкровищница на тайните“ на   Радио „Фокус“   Момчил Маринов, директор на Исторически музей „Искра“ – Казанлък. Той отбеляза, че музеят, който скоро ще навърши 120 години, е основан през 1901 година от родолюбивия казанлъчанин Петър Топузов. „След това Димитър Чорбаджийски „Чудомир“ го развива и го утвърждава в българската културна традиция. Музеят пази много образци от епохата на нашето възраждане, свързан е с книжовната ни традиция и постижения тогава“, каза още Момчил Маринов. Историческият музей \"Искра\" е сред най-старите, най-богатите и най-известните регионални музеи в България. В него се съхраняват над 70 000 оригинални експоната, отразяващи богатата материална и духовна култура на Казанлъшкия край. Музеят опазва изследва и популяризира цялото историческо наследство на Казанлъшкия регион, в това число и всички тракийски гробници от Долината на тракийските владетели. Музеят работи всеки ден, включително събота и неделя от 09:00 до 17:30 часа, добави директорът Момчил Маринов. \r\nМарияна ВАЛЕНТИНОВА", "date": "2019.06.17", "title": "Момчил Маринов, ИМ „Искра“ – Казанлък: Два уникални екземпляра на „Рибния буквар“ на Петър Берон се съхраняват в музея в града"}
{"url": "http://www.focus-news.net/news/2019/06/17/2670786/tsar-simeon-ii-vrachi-natsionalnite-mladezhki-nagradi-za-blagorodstvo-i-doblest-za-2019-g.html", "text": "Цар Симеон II връчи Националните младежки награди за благородство и доблест за 2019 г. Това съобщиха от пресофиса на  Н. В. Цар Симеон II . На тържествената церемония в парка “Врана” присъстваха Н.В. Цар Симеон II, който беше домакин и патрон на събитието, учредителите на наградата – Запрян Ванчев, директор на Фондация „Фехтовална академия Васил Етрополски“, Йордан Динев от фондация „Българска памет – братя Диневи“, Офелия Кънева, Янко Кръндаров и Васил Етрополски, който беше и водещ на церемонията. \r\nНационалната младежка награда беше създадена през 2017 г., за да отличи благородството, проявено от деца и млади хора на възраст до 20 години. Тя е ежегодна. За номинирането на лауреатите се правят допитвания до местната и централната власт, общественици, социално ангажирани представители на бизнеса, медии. \r\nЛауреатите на наградата за 2019 г. бяха избрани при голяма конкуренция. През м. май са номинирани повече от сто деца от цялата страна. Предложенията дойдоха от общини, областни управи, училища и неправителствени организации. Номинираните впечатляват с делата си. Те дават нов живот на рицарските ценности и имат дързостта да бъдат различни. Организират детски фестивали, благотворителни кампании и базари, грижат се за деца и възрастни, помагат на връстници от социални центрове, автори са на театрални и куклени постановки, на исторически възстановки. Те са милосърдни, добри, честни, с гражданска отговорност и доблест, и макар че са деца, са вдъхновяващ пример за всички. \r\nКомисията по избор на лауреатите реши да отличи: Сезин Хасан от Джебел, Кристина Толева от Сливен, Анна Накова и Симона Кюкчиева от Ракитово, Никол Парапанова от Сандански и присъди групова награда за град Казанлък, който предложи за наградата 23 деца от различни училища и неправителствени организации. \r\nВ изказването си при връчването на наградите Цар Симеон  заяви: “Много ме радва вашето усещане за справедливост в обществото. В един материален свят, да правиш добро, трябва да се цени още повече. Имате моята пълна подкрепа и моето огромно възхищение за това! Откровено казано, ме заредихте с енергия, виждайки че съществуват много добри хора и България във ваше лице има бъдещето, което заслужава!”. \r\nПред журналисти от Нова ТВ, която е медиен партньор на събитието, Царят заяви: \r\n“Трябва да кажа, че като бивш фехтовач, ми доставя голямо удоволствие да подкрепя и да помогна на такива добри и благородни инициативи. Тези младежи, които помагат, това е чудесно и нещо, с което може всеки да се гордее и се надявам, че като пример ще се намерят много хора, които да ги последват”. \r\nПреди връчването на наградата, за трета година младите фехтовачи от “Фехтовална академия Васил Етрополски“, показаха уменията си на фехтовалната пътека. Турнирът “Млади таланти” се проведе в чест на рождения ден на Н.В. Цар Симеон II и демонстрира, че децата тренират усилено и са верни на рицарските ценности. \r\nВръчването на Националните младежки награди тази година съвпадна и с 10-годишнината от основаването на “Национална академия Васил Етрополски”. Г-н Етрополски подари на Цар Симеон специално изработената за носителите на наградата стъклена статуетка и юбилейна значка на академията. На свой ред Негово Величество поздрави всички присъстващи фехтовачи с юбилея и им връчи купа с неговия личен герб и девиз “Верност и постоянство”.", "date": "2019.06.17", "title": "Цар Симеон II връчи Националните младежки награди за благородство и доблест за 2019 г."}
{"url": "http://www.focus-news.net/news/2019/06/17/2670785/kmetat-na-sofiya-yordanka-fandakova-razshirenieto-na-sgradata-na-parva-angliyska-gimnaziya-i-112-ou-tryabva-da-zavarshi-do-kraya-na-avgust.html", "text": "Разширението на сградата на Първа английска гимназия и 112 ОУ трябва да завърши до края на август. Това каза пред журналисти кметът на София Йорданка Фандъкова, която инспектира разширението на Първа английска гимназия и 112 ОУ, предаде репортер на  Агенция „Фокус“ . „Нашите усилия са насочени към подобряване условията в училищата и детските градини. За мен това е най-голямата грижа за децата и за семейството, а пък няма нищо по-важно от това, да работим за тях“, заяви Фандъкова. Тя припомни, че последната учебна година е започнала с нов корпус на Първа английска гимназия и 112 Основно училище. „Две училища в една сграда, които дълго време отказваха да се преместят, защото мястото им е хубаво, затова взехме решение да разширим тяхната сграда. Заедно с миналогодишния корпус и това, което в момента се изгражда, правим 22 нови учебни зали и втори физкултурен салон, който е цяла спортна зала, за да може децата от двете училища да спортуват и то при чудесни условия. Има съблекални, топли води – навремето, когато бях в училище, не можехме да си мечтаем за такова нещо. А сега това се случва и не само тук“, посочи Фандъкова. Тя уточни, че в момента се строят 10 нови училищни сгради, като 5 от тях са с физкултурни салони. „Започнахме работа и по изоставения преди много години басейн на 30-о училище в София, който беше абсолютна развалина. Започнахме с кмета на район „Възраждане“ да възстановяваме, като там ще има и басейн, и спортен салон. Така че „София – спортна столица на Европа“ си дава своето отражение. Заявихме, че ще работим усилено и активно и го правим“, каза още Йорданка Фандъкова.  \r\nВъв връзка с разширението на Първа английска гимназия и 112 ОУ кметът на София уточни, че строителите са поели ангажимент, че ще успеят тази година да завършат всичко. „Поеха ангажимента до края на август да завършат с всички строителни дейности. Междувременно кметът прави процедурата за оборудването. Надявам се да няма обжалване, за да може още следващата учебна година ще може да се ползват тези нови корпуси и по този начин да смятаме, че за Първа английска гимназия и за 112 ОУ въпросът е решен – със спортните бази и с ангажимента им да преминават постепенно на една смяна на обучение“, заяви Фандъкова. Тя посочи, че стойността за този етап на проекта заедно с оборудването е около 4 млн. лв. „Заедно с двата периода за предишния период, смятайте, че само за 3-4 години сме инвестирали 6 млн. лв.“, обясни столичният кмет.", "date": "2019.06.17", "title": "Кметът на София Йорданка Фандъкова: Разширението на сградата на Първа английска гимназия и 112 ОУ трябва да завърши до края на август"}
{"url": "http://www.focus-news.net/news/2019/06/17/2670788/sport-ludogorets-provede-parva-trenirovka-na-lagera-si-v-avstriya.html", "text": "Лудогорец проведе първа тренировка на лагера си в Австрия. Стойчо Стоев изведе отбора за занимание в базата на тима в градчето Бад Харинг в ранните вечерни часове на неделя. В тренировката участие взеха всички футболисти, без новото попълнение Джордан Икоко. Конгоанският национал се присъедини към отбора късно вечерта в неделя. \r\nДнес шампионите на България ще имат две занимания, а в сряда е първата проверка на австрийска земя срещу словенския отбор Триглав (Кран).", "date": "2019.06.17", "title": "Спорт: Лудогорец проведе първа тренировка на лагера си в Австрия"}
{"url": "http://www.focus-news.net/news/2019/06/17/2670789/sofiya-katastrofa-mezhdu-lek-i-tezhkotovaren-avtomobil-e-stanala-na-avtomagistrala-trakiya-pri-km-18-nyama-postradali.html", "text": "Катастрофа между лек и тежкотоварен автомобил е станала на автомагистрала „Тракия“ при км 18, няма пострадали. Това съобщиха от  ОДМВР - София . Сигналът за инцидентът е подаден към 11.53 часа. Съобщено е за пътнотранспортно произшествие в района на 18 км на автомагистрала „Тракия“ в посока София. Лек автомобил се е блъснал в ремаркето на тежкотоварен автомобил. При инцидента няма пострадали. Автомобилите не пречат на движението. Служители на ОДМВР - София са на място.", "date": "2019.06.17", "title": "София: Катастрофа между лек и тежкотоварен автомобил е станала на автомагистрала „Тракия“ при км 18, няма пострадали"}
{"url": "http://www.focus-news.net/news/2019/06/17/2670775/kyustendil-poveche-ot-60-zhiteli-na-obshtinata-imat-imen-den-na-sveti-duh.html", "text": "Повече от 60 жители на община Кюстендил имат празник на 17 юни. Това съобщиха за  Радио „Фокус” – Кюстендил  от отдел „Гражданска регистрация и административно обслужване (ГРАО)” към Община Кюстендил. 35 души носят името Емануил, а 25 жени са наречени с името Емануела. Двама жители на община Кюстендил са с името Мануил, а една жена се казва Емануила. Исмаил носи името един жител на общината. На тази дата Българската православна църква отбелязва Свети Дух, както и паметта на Св. мчци Мануил, Савел и Исмаил. Св. мчк Манасий Габровски. \r\nВенцеслав ИЛЧЕВ", "date": "2019.06.17", "title": "Кюстендил: Повече от 60 жители на общината имат имен ден на Свети Дух"}
{"url": "http://www.focus-news.net/news/2019/06/17/2670791/stara-zagora-za-11-i-pat-v-kurortnoto-selishte-starozagorski-bani-shte-se-provede-enyovdenski-sabor.html", "text": "За единадесети път в курортното селище Старозагорски бани ще се проведе Еньовденски събор – празник на билките, слънцето и водата. Това съобщиха от пресцентъра на  Община Стара Загора . На 22 юни от 11.00 часа ще бъде официалното откриване на събитието, което ще се проведе в парка на центъра. От 6.00 часа до 9.00 часа организаторите и тази година канят любителите на билките да наберат заедно цветя и да извият еньовски венец, както и да посрещнат слънчевите лъчи.  \r\nФолклорната програма ще започне още в 9.30 часа. Тогава ще бъдат наредени и букетите от билки и хлебни изделия, излезли изпод ръцете на майстори от читалищата в района. Всеобщото еновско хоро ще се извие по обяд. Програмата продължава с музикално-танцово съчетание „Българският дух през вековете „Ангелски криле“, много фолклорни изпълнения и настроение.  \r\nЛюбимият селски двор ще представи българския бит и култура. Предвидени са и уроци по танци за начинаещи. Ще има още Чаршия на занаятите, както и щандове за български стоки.  \r\nПоследният градски автобус ще тръгне от площада на курортното селище в 20.00 часа.  \r\nИ тази година организатори на традиционния летен събор са Община Стара Загора, кметството на село Старозагорски бани и местното читалище „Христо Ботев – 1952“, както и селата Лозен, Сулица, Ново село, Сладък кладенец, Елхово, Казанка, Остра могила и Малка Верея.", "date": "2019.06.17", "title": "Стара Загора: За 11-и път в курортното селище Старозагорски бани ще се проведе Еньовденски събор"}
{"url": "http://www.focus-news.net/news/2019/06/17/2670790/inzh-slavyanka-trencheva-napoitelni-sistemi-klon-struma-mesta-vsichki-16-golemi-yazoviri-v-nashiya-obhvat-sa-v-dobro-sastoyanie-i-nyama-nuzhda-ot-speshni-avariyni-remonti.html", "text": "В обхвата на „Напоителни системи“, клон „Струма – Места“ попадат 16  броя големи язовири, в това число 2 броя комплексни и значими. Това каза за  Радио „Фокус“ – Пирин  инж. Славянка Тренчева от „Напоителни системи“, клон „Струма – Места“. Тя обясни, че това са язовирите „Дяково“ и „Пчелина“. „На територията на област с административен център Перник се намират язовирите „Пчелина“, „Извор“, „Долна Диканя“, „Бегуновци“, „Осломе“, „Темелково“ и Ярловци“. На територията на област с административен център Кюстендил са разположени язовирите „Дяково“, „Дренов дол“, „Берсин“, „Багренци“ и „Горна Гращица“. На територията на Област Благоевград пък се намират язовирите „Стойковци“, „Бели брег“, „Валтата“ и „Скринец“. Това са язовирите, които се стопанисват от „Напоителни системи, клон Струма – Места“, каза още инж. Тренчева. По отношение състоянието на язовирите, инж. Тренчева коментира, че всяка година от „Напоителни системи“ ЕАД – София се провеждат експертно-технически съвети, в съответствие с изготвените технически доклади за техническото състояние. „В съответствие с нормативната уредба се извършват и задължителни проверки от Главна дирекция „Надзор на язовирни стени и съоръженията към тях“ към Държавната агенция за метрологичен и технически надзор“, заяви инж. Тренчева. Тя отбеляза, че от извършените проверки не е констатирано опасно техническо състояние и на територията на клон „Струма – Места“ няма обекти, които да се нуждаят от спешен авариен ремонт.", "date": "2019.06.17", "title": "Инж. Славянка Тренчева, „ Напоителни системи“, клон „Струма – Места“: Всички 16 големи язовири в нашия обхват са в добро състояние и няма нужда от спешни аварийни ремонти"}
{"url": "http://www.focus-news.net/news/2019/06/17/2670794/veliko-tarnovo-pri-sbivane-v-zavedenie-v-gr-kilifarevo-e-postradal-44-godishen-mazh.html", "text": "44-годишен мъж е пострадал при сбиване в заведение в град Килифарево, съобщиха от  Областната дирекция на МВР – Велико Търново . Сигнал за случая е получен снощи, в 23.47 часа. По данни на подателя в заведение в града е възникнал скандал между потърпевшия и друг клиент на заведението, който е прераснал в юмручна разправа. В резултат на това 44-годишният мъж от Велико Търново е с фрактура на носа. Той е бил прегледан в Спешна помощ – Велико Търново и освободен за домашно лечение. По случая е започнато досъдебно производство.", "date": "2019.06.17", "title": "Велико Търново: При сбиване в заведение в гр. Килифарево е пострадал 44 годишен мъж"}
{"url": "http://www.focus-news.net/news/2019/06/17/2670792/veliko-tarnovo-nad-4000-izpalniteli-shte-vzemat-uchastie-v-xv-to-izdanie-na-petropavlovskiya-sabora-na-narodnoto-tvorchestvo-kray-lyaskovets.html", "text": "Над 4000 изпълнители ще вземат участие в XV-то издание на Петропавловския събор на народното творчество край Лясковец. Това съобщи кметът на Община Лясковец Ивелина Гецова, предаде репортер на  Радио „Фокус“ – Велико Търново . Съборът ще се проведе в два дни, на 22 и 23 юни, край Петропавловския манастир. Той се провежда през две години, под патронажа на кметовете на трите Общини – Велико Търново, Горна Оряховица и Лясковец, като тази година символичен домакин е община Лясковец. Поради непрекъснато нарастващия брой участници, от 2011 година съборът се провежда на две сцени. Участие ще вземат над 220 фолклорни групи от всички краища на България с близо 4 хиляди изпълнители, от които над 50 детски и младежки формации, 60 индивидуални изпълнители, 40 танцови състави и клубове, 16 групи, представящи обичаи и 124 певчески групи. Най-възрастният участник тази година е на 88 години – Георги Цоков от Хор за обработен фолклор „Зорница“ – с. Пчелище, а най-малките – 4-годишните Никол Стоянова от село Драгижево, Христо Георгиев от село Леденик и Николея Лазарска от Кукерската група на Макак. В програмата за откриването на фестивал участие ще вземат и групи от Латвия и Унгария. Изпълненията ще се оценяват от петчленно жури с председател директорът на Държавен фолклорен ансамбъл „Филип Кутев“ – д-р Елена Кутева. Членове са ръководителят на катедра „Хореография“ в Академията за музикално, танцово и изобразително изкуство в Пловдив и солист на ансамбъл „Тракия проф. Антон Андонов, етно-музикологът и фолклорист акад. Крум Георгиев, уредникът-етнолог в Регионален исторически музей – Велико Търново д-р Илия Вълев и фолклористът и кмет на Община Свищов Генчо Генчев. Съборът е с конкурсен характер и награден фонд от 2015 година насам. Наградите на лауреатите са парична в размер на 100 лева, диплом и плакет.  Връчват се и три специални парични награди на кметовете на трите общини, като всяка е с размер 200 лева, плакет и диплом. Всички участници в Петропавловския събор на народното творчество ще получат грамоти за участие и сувенири със знака на събора. Програмата в двата дни започва от 08.30 часа. \r\nНадежда КРЪСТЕВА", "date": "2019.06.17", "title": "Велико Търново: Над 4000 изпълнители ще вземат участие в XV-то издание на Петропавловския събора на народното творчество край Лясковец"}
{"url": "http://www.focus-news.net/news/2019/06/17/2670793/sofiya-42-godishen-mazh-e-blasnat-ot-vlak-v-zemlishteto-na-gara-lakatnik.html", "text": "42-годишен мъж е блъснат от влак в землището на гара \"Лакатник\". Това съобщиха от  ОДМВР – София . Около 17.00 часа на 16 юни в РУ - Своге се получил сигнал от началник влак София - Варна за прегазен мъж в землището на гара \"Лакатник\", който по време на инцидента се е намирал между релсите на трасето. Извършен е оглед на местопроизшествието. Установена е самоличността на загиналия - на 42 години от Златица. Машинистите са изпробвани за употреба на алкохол, резултатите им са отрицателни. Образувано е досъдебно производство.", "date": "2019.06.17", "title": "София: 42-годишен мъж е блъснат от влак в землището на гара \"Лакатник\""}
{"url": "http://www.focus-news.net/news/2019/06/17/2670797/sofiya-tyaloto-na-55-godishen-mazh-e-otkrito-v-yazovir-bebresh.html", "text": "Тялото на 55-годишен мъж е открито в язовир „Бебреш“. Това съобщиха от пресцентъра на  ОДМВР – София .  Сигналът е получен около 08.33 часа на 16 юни в РУ - Ботевград. На място е изпратена дежурна оперативна група, която извършила оглед. След изваждане на тялото от водата е установена самоличността на мъжа -  на 55 години от София. Не са констатирани видими следи от насилие. По случая е образувано досъдебно производство.", "date": "2019.06.17", "title": "София: Тялото на 55-годишен мъж е открито в язовир „Бебреш“"}
{"url": "http://www.focus-news.net/news/2019/06/17/2670796/momchil-marinov-im-iskra-kazanlak-naselenieto-v-regiona-e-edno-ot-nay-gramotnite-v-epohata-na-vazrazhdaneto.html", "text": "Населението в Казанлък е едно от най-грамотните в епохата на Възраждането. Това каза в интервю за предаването „Съкровищница на тайните“ на   Радио „Фокус“  Момчил Маринов, директор на Исторически музей „Искра“ – Казанлък. Като център на Розовата долина Казанлък е и средище в годините на Възраждането. Той е своеобразна пресечна точка между развити и на моменти бурно развиващи се центрове като Габрово, Копривщица и Пловдив, каза още той. „С определеното подобрение на икономическата конюнктура в средата на 19 век и малко след това Казанлък добива възможност, а и желание на неговите жители и голяма част от обществото, да следва модерните тенденции. Ще припомня, че едно от първите класни училища, едно от първите на практика в цялото ни българско землище, е  основано в Казанлък и въпреки че настоятелните желания на будителите тогава да привлекат може би най-известния наш педагог от това време Неофит Рилски като главен учител в своето школо, на практика се оказват неуспешни по ред много интересни и субективни причини“, обясни Момчил Маринов. Той припомни, че Казанлък и регионът нямат този мощен емигрантски потенциал, с който разполага да кажем Габрово с множество дарители и спомоществователи. „Малко известен факт е, че през 1875 година в Казанлък е построена първата читалищна сграда, първото читалище, което има материален фонд и изобщо здание, в което да функционира, да общуват основателите на Ученолюбива дружинка „Искра“. Припомням, че първите читалища, дори в момента продължава да се води един доста доброжелателен, но напрегнат спор дали е в Лом, в Шумен, в Свищов. Но факт е, че едно от първите читалища също е в Казанлък, без да влизаме в ролята на някакъв изкуствен местен патриотизъм“, добави Момчил Маринов. Икономическото развитие в този период и възможностите за контактуване в различни сфери водят до нарастване на образователните потребности, респективно и до търсенето на книжнина, все по-модерна, поясни той. „Ясно е, че нарасналите търговски възможности не са закостеняло понятие и няма как с консервативни похвати тези успехи да се задържат“, каза още Момчил Маринов. \r\nМарияна ВАЛЕНТИНОВА", "date": "2019.06.17", "title": "Момчил Маринов, ИМ „Искра“ – Казанлък: Населението в региона е едно от най-грамотните в епохата на Възраждането"}
{"url": "http://www.focus-news.net/news/2019/06/17/2670798/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи  за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nМария КУРТЕВА", "date": "2019.06.17", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/06/17/2670774/neos-kosmos-gartsiya-gartsiya-i-kipar-iskat-es-da-nalozhi-sanktsii-sreshtu-turtsiya.html", "text": "Министър-председателят на Гърция Алексис Ципрас проведе заседание с Комитета по външна политика и отбрана на страната, съобщава електронното издание  Neos Kosmos . \r\nГърция и Кипър ще предприемат съвместни действия срещу Турция в следствие на нарастващото напрежение в Източното Средиземноморие, продиктувани от намеренията на Турция да започне нелегално сондиране за природен газ западно от остров Кипър. Откриването на значителни залежи в този район през 2011 г. стана източник на напрежение между кипърското правителство и властите в северната част на острова. \r\nПо данни на Кипърската информационна агенция правителството в Никозия разполага с информация, че Турция се готви за извършване на сондажи западно от остров Пафос, където сондажният кораб „Фатих“ е закотвен още от месец май насам. Все пак според правителствения говорител на Кипър Продромос Продрому информацията по този въпрос е противоречива. \r\nСпоред твърденията на Кипър, районът на тази повишена активност влиза в Изключителната икономическа зона (ИИЗ) на страната, но от Анкара твърдят, че той се намира в континентален шелф на Турция. Гърция и Кипър призовават своите европейски партньори спешно да наложат санкции срещу Турция, ако се докаже, че Анкара извършва сондажи там.", "date": "2019.06.17", "title": "Neos Kosmos (Гърция):  Гърция и Кипър искат ЕС да наложи санкции срещу Турция"}
{"url": "http://www.focus-news.net/news/2019/06/17/2670802/stara-zagora-blizo-200-signala-sa-registrirani-na-goreshtiya-telefon-na-obshtinata-za-perioda-14-16-yuni.html", "text": "На безплатния „горещ“ телефон на Община Стара Загора - 0800 157 37, от 14 до 16 юни, са отчетени близо 200 сигнала. Това съобщиха от пресцентъра на  Общината . Граждани са подали информация за около 40 неправилно паркирани МПС. Съобщено е за автомобилни гонки по ул. „Христо Ботев“ в отсечката между бул. „Руски“ и „Св. Патриарх Евтимий“, както и за силен шум от форсиране на двигател на мотор в района на бензиностанция в централната част на кв. „Три чучура“.  \r\nОт бездомни кучета са се оплакали живущи в село Калитиново. Безпризорни животни са забелязани и около паркинга на голям магазин в източната част на града. Информацията е насочена към Общинския приют за безстопанствени животни. Подаден е сигнал за разходка на домашни любимци в двора на XIII ОУ „Св. Паисий Хилендарски“. Гражданин е съобщил и за стреляне по бездомно куче от тераса на блок в кв. „Зора“.  \r\nДесетки проверки са извършени по сигнали за бране/събиране/метене на липов цвят. На установените нарушители са съставени Актове за установяване на административно нарушение.  \r\nОплакване е постъпило от системно опасно каране на велосипеди от тийнейджъри на площада пред Общинска администрация, с което се застрашава здравето на по-малките старозагорци, разхождащи се там с родителите си. Подаден е сигнал и за неспиране на спирка от обществения транспорт по Линия 21 – село Лясково. При потвърждение за нарушение ще последват санкции за водача на автобуса.  \r\nУвеличават се сигналите с оплакване от граждани през почивните дни за струпване на шумни компании около жилищни сгради в тъмната част на деня и силна музика от апартаменти. Около 10 са подадените оплаквания за шум от заведения.  \r\nСлед дъждовната буря в неделния ден граждани са сигнализирали за няколко пострадали от вятъра дървета. Работата по обезопасяване и разчистване на клони продължава.  \r\nСлед получена информация на Горещия телефон е отремонтирано улично осветление и светофарни уредби.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.06.17", "title": "Стара Загора: Близо 200 сигнала са регистрирани на „горещия“ телефон на Общината за периода 14 – 16 юни"}
{"url": "http://www.focus-news.net/news/2019/06/17/2670803/vidin-narodniyat-predstavitel-ot-gerb-vidin-vladimir-toshev-otkri-folkloren-sabor-v-grad-dimovo.html", "text": "Народният представител от ГЕРБ-Видин Владимир Тошев откри фолклорен събор в град Димово, съобщиха от  Областния съвет на партията . За 11-та поредна година в Димово бе проведен фолклорният събор „Жива вода“. Тазгодишното издание на събора събра в града самодейци от 22 читалища от Северозападна България, както и гости от Сърбия и Румъния. Фестивалът бе открит от народния представител от ГЕРБ-Видин Владимир Тошев и кмета на Димово Лозан Лозанов. Владимир Тошев поздрави организаторите от Община Димово и НЧ „Паисий Хилендарски – 1927“. „За 11-та година фестивалната сцена оживява в цветове, звуци и ритми, които изпълват сърцата ни с гордост и любов. От сърце ви благодаря за ентусиазма и хъса, с които пазите и популяризирате нашия фолклор. За гостоприемството, с което посрещате гости от близо и далеч. За прекрасната организация на този празник на българщината“, каза Владимир Тошев. Народният представител пожела успех на участниците в 11-то издание на фолклорния събор “ Жива вода“. Името на събора не е случайно. Свързано е с лековитата вода на извора, който блика край Изворския манастир. Легендата разказва, че живата вода помогнала на сляпо овчарче да прогледне. Българският фолклор е богат и пъстър, както е богат и пъстър животът. А нашият народ е вплел в творчеството си и радостта, и болката си, затова е толкова многообразно, въздействащо и незабравимо – е посланието на организаторите на фолклорния събор.", "date": "2019.06.17", "title": "Видин: Народният представител от ГЕРБ-Видин Владимир Тошев откри фолклорен събор в град Димово"}
{"url": "http://www.focus-news.net/news/2019/06/17/2670800/sofiya-mazh-e-s-opasnost-za-zhivota-sled-katastrofa-v-zemlishteto-na-selo-ogoya.html", "text": "Мъж е с опасност за живота след катастрофа в землището на село Огоя. Това съобщиха от  ОДМВР – София . Около 23 часа на 14 юни в РУ - Своге бил подаден сигнал за пътнотранспортно произшествие в землището на с. Огоя. При огледа на местопроизшествието е установено, че лек автомобил „Ауди 80“ е напуснал пътното платно и е катастрофирал челно в крайпътно дърво. Водачът е настанен за лечение с опасност за живота. Образувано е досъдебно производство по случая.", "date": "2019.06.17", "title": "София: Мъж е с опасност за живота след катастрофа в землището на село Огоя"}
{"url": "http://www.focus-news.net/news/2019/06/17/2670799/superkompyutar-kato-na-nasa-shte-zaraboti-v-balgariya-prez-2020-g-obzor.html", "text": "България е една от осемте държави в Европейския съюз, в които през следващите години ще бъдат изградени центрове за свръхбързи изчисления. Суперкомпютърът ще заработи у нас през 2020 г., като общата стойност на проекта е 18 млн. лв. - от тях 12 млн. лв. ще бъдат дадени от българската държава, а 6 млн. лв. – от Европейската комисия. Машината ще може да извършва 4 милиарда операции в секунда и ще бъде разположена в София Тех Парк. \r\nТемата за суперкомпютъра беше обсъдена на среща на премиера Бойко Борисов с еврокомисаря по цифровата икономика Мария Габриел и с ръководителя на Генерална дирекция „Свързаност“ в Еврокомисията Роберто Виола. Министър-председателят заяви, че новата машина ще даде огромна възможност за автомобилните производители, медицината и строителния бранш в България, като ще бъде на разположение на бизнеса и на научните общности в цяла Югоизточна Европа. „Ние даваме на хората, занимаващите се с инвестиции, работно място, което ще работи 24 часа в денонощието. Това дава огромна възможност за автомобилните производители в България, защото всеки един детайл може да бъде тестван с милиони вариации на това, което може да му се случи. Мостовете на магистралите и сградите също ще се тестват как биха реагирали, изобщо целият строителен бранш. Да не говорим и за сферата на медицината – особено за ваксините“, посочи Борисов. Премиерът даде категоричната си подкрепа за този процес още в началната му фаза, когато в рамките на Българското председателство на Съвета на ЕС беше организирана международна конференция за дигиталното бъдеще на Европа през април миналата година. Той приветства решението на ЕК да вложи 840 млн. евро в развитието на тази важна сфера и е категоричен, че България има сериозен потенциал да бъде регионален лидер в областта на суперкомпютрите. \r\nОт своя страна, еврокомисарят Мария Габриел посочи, че със суперкомпютъра България прави крачка напред, за да бъде сред лидерите в Европа. Тя обясни, че Европа прави инвестиция от 1 млрд. евро, с които ще си върне лидерството и ще бъде сред първите три супер сили в света. „Темата за суперкомпютрите е пример как по време на Българското председателство се задават темите от дневния ред на ЕС“, заяви Мария Габриел. \r\nРъководителят на Генерална дирекция „Свързаност“ към ЕК Роберто Виола подчерта, че компютърът, който ще бъде изграден в България, е толкова мощен, колкото този в НАСА. „Това ще бъде най-мощният суперкомпютър – ще бъде сред първите 10 в Европа и сред първите 50 в света“, заяви Виола. Той посочи, че има три основни сфери на приложение – медицина, екология и свързаност. \r\nЦветилена СИМЕОНОВА", "date": "2019.06.17", "title": "Суперкомпютър като на НАСА ще заработи в България през 2020 г. (ОБЗОР)"}
{"url": "http://www.focus-news.net/news/2019/06/17/2670795/blagoevgrad-2-632-sedmoklasnitsi-ot-oblastta-sa-se-yavili-na-vanshnoto-otsenyavane-po-balgarski-ezik-i-literatura.html", "text": "2 632 седмокласници от областта са се явили на външното оценяване по български език и литература. Това каза за  Радио „Фокус“ – Пирин  Методи Попов, началник на отдел „Инспектиране и организационно-методическа дейност“ към Регионално управление на образованието – Благоевград. „От 2 736 подлежащи на външно оценяване днес се явиха 2 632, което означава, че 104 деца са отсъствали“, каза още Попов. Той добави, че задължителният изпит се е провел в 86 учебни заведения в областта. Според Попов националното външно оценяване по български език и литература е преминало спокойно. „Не сме имали никъде притеснения и проблеми по отношение организацията и провеждането на националното външно оценяване. Изпитът премина в спокойна, нормална обстановка. Поне към този момент нямаме информация за друг“, допълни Попов.  \r\nТой отбеляза, че на 19 и 21 юни предстоят националните външни оценявания по математика и чужд език (по желание на ученика). Изпитите ще започват в 09.00 часа, като на задължителна проверка ще подлежат 2 736 ученика от цялата област. \r\nЛивия НИНОВА", "date": "2019.06.17", "title": "Благоевград: 2 632 седмокласници от областта са се явили на външното оценяване по български език и литература"}
{"url": "http://www.focus-news.net/news/2019/06/17/2670804/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.06.17", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/06/17/2670806/sofiya-zhena-e-namushkana-s-nozh-pri-skandal-sas-sina-.html", "text": "Жена е намушкана с нож при скандал със сина ѝ. Това съобщиха от  ОДМВР – София . Сигналът е получен около 18.00 часа на 15 юни в РУ- Пирдоп за жена, ранена с нож в дома й в с. Чавдар. На адреса незабавно били изпратени полицейски служители, които изяснили, че жената е пострадала при възникнал скандал със сина ѝ, който ѝ е нанесъл удар с нож в областта на корема. Пострадалата е настанена в болнично заведение без опасност за живота. 36- годишният извършител е задържан за срок до 24 часа. По случая е образувано досъдебно производство под наблюдението на районната прокуратура.", "date": "2019.06.17", "title": "София: Жена е намушкана с нож при скандал със сина ѝ"}
{"url": "http://www.focus-news.net/news/2019/06/17/2670805/gabrovo-28-godishna-zhena-e-postradala-pri-katastrofa-s-mototsiklet-v-prohoda-shipka.html", "text": "28-годишна жена е пострадала при катастрофа с мотоциклет в прохода Шипка, съобщиха от  ОДМВР –Габрово . Инцидентът е станал на 16 юни при движение в посока град Казанлък. 28-годишната жителка на град Костинброд е катастрофирала. Тестът за употреба на алкохол е отчел нулев резултат. Пострадалата е прегледана в МБАЛ – Габрово и е освободена с диагноза контузия на подбедрена част на крака.", "date": "2019.06.17", "title": "Габрово: 28-годишна жена е пострадала при катастрофа с мотоциклет в прохода Шипка"}
{"url": "http://www.focus-news.net/news/2019/06/17/2670784/kathimerini-ministerstvoto-na-otbranata-na-gartsiya-otricha-informatsiyata-za-pridvizhvane-na-voyski.html", "text": "Министерството на отбраната на Гърция отрича да е извършвано извънредното придвижване на войски към островите на страната в източната част Егейско море в близост до Турция, съобщава електронното издание на атинския ежедневник  Kathimerini . \r\n„Публикуваната неотдавна информация в уеб сайт, според която гръцки въоръжени сили спешно са били предислоцирани по островите в източната част на Егейско море, не отговаря на истината“, се казва в изявление на МО в Атина. „Оперативното разположение на гръцки въоръжени сили е в нормалните граници. Всички придвижвания, които са направени, са част от учение, завършило в петък, 14 юни“, се подчертава още в разпространеното официално съобщение.", "date": "2019.06.17", "title": "Kathimerini: Министерството на отбраната на Гърция отрича информацията за придвижване на войски"}
{"url": "http://www.focus-news.net/news/2019/06/17/2670807/kyustendil-v-grada-se-provede-obuchenie-na-tema-preventsiya-trafika-na-detsa-za-seksualna-eksploatatsiya-v-balgariya.html", "text": "В града се проведе обучение на тема „Превенция трафика на деца за сексуална експлоатация в България”, предаде репортер на  Радио „Фокус” – Кюстендил . Обучението се проведе в залата на общинския парк-хотел „Кюстендил”. В него участваха професионалисти, работещи с деца, приемни родители, Областният екип по приемна грижа, специалисти от общински социални услуги, педагогически съветници от училищата на територията на община Кюстендил, представител на Дирекция „Социално подпомагане“. Целта на обучението бе участниците да повишат познанията си разпознаване на първоначалните признаци на трафик, както и повишаване на уменията за работа с деца по тази трудна за възприемане от тях тема. Акцентите в обучението бяха: видовете трафик, причини, методи за въвличане и рискови фактори от семейството за въвличане в трафик. Обърнато бе внимание на  стратегиите за справяне, ролята на семейството и основните последици от трафика на деца с цел сексуална експлоатация, както и на уменията за възрастни и професионалисти, работещи с деца или деца в риск. \r\nВенцеслав ИЛЧЕВ", "date": "2019.06.17", "title": "Кюстендил: В града се проведе обучение на тема „Превенция трафика на деца за сексуална експлоатация в България”"}
{"url": "http://www.focus-news.net/news/2019/06/17/2670808/burgas-obshtinata-shte-vavede-v-eksploatatsiya-rekonstruiranoto-prostranstvo-pri-blokove-94-95-i-96-v-k-s-meden-rudnik-na-18-yuni.html", "text": "От 10.30 часа на 18 юни Община Бургас ще въведе в експлоатация реконструираното пространство при блокове 94, 95 и 96 в зона „В“ на к-с „Меден рудник“. Това съобщиха от пресцентъра на  Община Бургас . Там беше изградена нова улица за улесняване транспортния достъп на хората до техните жилища. Обособени са нови паркоместа, две детски площадки и кътове за отдих. Желаещите да спортуват вече имат на свое разположение тенис маса и игрище за бадминтон. Не са забравени табладжиите и шахматистите. Изцяло е подменено с ново градското обзавеждане – пейки, кошчета за отпадъци и парково осветление. Оформени са алеи за пешеходци, велосипедисти и за каране на ролери.  \r\nОбщина Бургас изпълни това благоустрояване с европейски средства, спечелени по проекта „Осигуряване на балансирана градска среда в ЦГЧ, ж.к „Възраждане“ и ж.р. „Меден рудник“ – етап 1″, финансиран по Оперативна програма „Региони в растеж“ 2014-2020, ДБФП № BG16RFOP001-1.004-0003-C01/04.01.2017.", "date": "2019.06.17", "title": "Бургас: Общината ще въведе в експлоатация реконструираното пространство при блокове 94, 95 и 96 в к-с „Меден рудник“ на 18 юни"}
{"url": "http://www.focus-news.net/news/2019/06/17/2670809/kyustendil-nova-detska-ploshtadka-shte-bade-izgradena-v-zhilishten-kompleks-elitsa-v-dupnitsa.html", "text": "Нова детска площадка ще бъде изградена в жилищен комплекс „Елица” в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. На мястото на стария кът за най-малките до дни ще бъде изградена напълно нова площадка със средства в размер на 10 000 лева, които са спечелени по проект „За чиста околна среда”. Освен нови съоръжения за игра, ще бъде изградена и ограда и обособено място за отдих. Старите съоръжения са демонтирани.  \r\n„В същото време продължава работата и по детската площадка в кв. „Възход“, която се възстановява от миналата седмица. Работниците от „Строителния отдел“ към Общината бяха неприятно сюрпризирани тази сутрин, след като се оказа, че част от железните елементи за оградата са избити, а напълно увредена е и вратичката за влизане в площадката, която живущите са прибрали. Тя ще бъде отново ремонтирана и поставена. След приключване на дейностите по детския кът ще бъде възстановена отново и изпочупената площадка в градинката зад полицията в града. Само през миналата година, тя бе ремонтирана 4 пъти и два пъти от началото на тази”, каза Христо Апостолов. \r\nВенцеслав ИЛЧЕВ", "date": "2019.06.17", "title": "Кюстендил: Нова детска площадка ще бъде изградена в жилищен комплекс „Елица” в Дупница"}
{"url": "http://www.focus-news.net/news/2019/06/17/2670812/pregled-na-mezhdunarodnite-novini-do-1300-chasa-agentsiya-fokus.html", "text": "Югозападната ни съседка ще поиска от Унгария да екстрадира бившия премиер и беглец от македонското правосъдието Никола Груевски заради събитията от 27 април 2017 г. в парламента в Скопие, останали в историята като „кървавия четвъртък“, предава електронната медия  A1 On . \r\nМинистърът на правосъдието Рената Дескоска увери, че всички необходими документи са вече подготвени и предстои изпращането им на унгарските власти. „Цялото досие за 27 април на Прокуратурата и съда дойде миналата седмица. Тези дни ще бъдат изпратени в Будапеща\", поясни Дескоска. \r\n***  В интервю за прищинския ежедневник  Koha Ditore , Едуард Джоузеф, експерт от Балканите и старши научен сътрудник в Центъра за трансатлантически отношения, предупреди, че идеята за обединението на Косово с Албания е безотговорен подход, който само подбужда сепаратизма на косовските сърби. \r\nДжоузеф също направи предложение за споразумение между Косово и Сърбия по модела на  договора между Атина и Скопие за новото име на Македония. „С цел постигане на историческата цел за пълна независимост на Косово албанците, парадоксално, трябва да признаят връзката със сърбите в Косово. Прищина трябва да приеме, че Белград има законни претенции и връзки с Косово. Това не е лесно, но Гърция и Северна Македония доказаха, че това може да се направи“, подчерта Джоузеф. \r\n***  Комисарят на ЕС по въпросите за разширяването и политиката на съседство Йоханес Хан ще посети Кишинев, за да проведе преговори с новото правителство на Молдова. Съответното австрийският политик обяви при пристигането си на заседание на министрите на външните работи на Общността в Люксембург, предава  TACC . \r\n„Още тази седмица ще посети Кишинев, за да проведа преговори с новото правителство“, цитира агенцията думите на Хан. \r\nКризата в Молдова започна на 8 юни, когато Социалистическата партия (ПСРМ), която подкрепи президента Игор Додон, се договори с блока АКУМ да се противопостави на Демократическата партия (ДПМ), която контролира парламента и кабинета. Зинаида Гречани, социалистически лидер, бе избрана за председател на парламента и бе сформирано правителство начело с Мая Санду, която е една от лидерите на АКУМ. \r\nВеднага след това ДПМ внесе жалба пред Конституционния съд, който обяви всички тези решения за противоконституционни. Съдиите отстраниха Додон от президентския пост, така че Павел Филип, действащ министър и член на Демократическата партия, подписа указ за разпускането на парламента. Додон разгледа това като опит за узурпиране на властта. \r\nЕС, Русия, САЩ, Обединеното кралство и редица други страни изразиха подкрепа за молдовския парламент и за решенията на депутатите, след което кабинетът на Филип подаде оставка. \r\n***  Белград и Прищина скоро ще получат насоки за намиране на окончателно решение на косовския въпрос от Запада, но той ще остави място за евентуални „изменения\" и от двете страни, пише електронното издание на водещия белградски ежедневник  Srbija Danas . \r\nНовите „препоръки“ на Запада, които предвиждат ускоряване на процеса на нормализация на двустранните отношения между Сърбия и Косово, ще бъдат представени на срещата на високо равнище в Париж, насрочен за 1 юни – и, разбира се, в случай че тя изобщо се състои.  \r\nПрипомня се, че през 2005 г. Контактната група установи три основни принципа за преговори за статута на Косово: да няма разделение на територията му, да няма връщане към ситуацията от 1999 г. и да не се присъединява към съседните страни. \r\nБившият сръбски посланик в Берлин и Виена Милован Бозинович смята, че поведението на настоящите ключови участници в преговорния процес може да създаде впечатлението, че вече съществува рамка за диалог относно окончателното решение, и че и двете страни са подложени на натиск да спазват тези насоки. \r\nПо повод призива на Белия дом към Белград и Прищина оставят настрана острата реторика и да работят по споразумение, което се фокусира върху „взаимното признаване\", Бозинович казва, че ако митата бъдат отменени и диалогът продължи, Сърбия не трябва да позволява поемането на нови ангажименти, преди Брюкселското споразумение да бъде приложено и сформирана Общността на сръбските общини (ОСО). \r\n„Ще бъде грешка да се направи компромис по вече подписаното споразумение. Фактът, че Сърбия се стреми към автономия за ОСО, не е нещо толкова фрапантно. Ако се разколебаем и отстъпим, това само ще засили апетитите на албанците“, предупреди Божинович. \r\nДипломатът Зоран Миливоевич смята, че при настоящите обстоятелства е трудно да се продължат преговорите, ако първоначалната позиция е Брюкселско споразумение и формирането на ОСО. „Може да има начин, който не би бил безусловно признаване на Косово или безусловно непризнаване, а някакво средно решение. Признаването на Косово, както се казва, не може да бъде основа за диалог“, твърди Миливоевич. \r\nТой добави, че Сърбия също трябва да търси гаранции за отношенията със Запада и продължаването на европейската интеграция на страната. \r\n***  Съперниците на сочения като най-вероятния следващ министър-председател на Великобритания – Борис Джонсън, го разкритикуваха остро заради отказа му да присъства на първия телевизионен дебат между претендентите за лидерския пост в Консервативната партия. В резултат бившият първи дипломат на Лондон се съгласи да се включи във втория, който ще се проведе по-късно тази седмица, пише изданието  Politico  в европейската си редакция.  \r\nМинистърът на външните работи на Обединеното кралство Джереми Хънт, който заедно с още четирима кандидати взе участие в дебата по Канал 4 в неделя, попита:  „Ако екипът на Борис не го пуска да разисква с петима приятелски настроени негови колеги,  то как ще се справи той с 27 страни от Европейския съюз?“. \r\nДжонсън, който потвърди, че ще вземе участие във втория телевизионен дебат за BBC по-късно тази седмица, беше представен от… празен подиум. \r\nВ ожесточен дебат Хънт и други кандидати за наследник на поста на Тереза Мей  се сблъскаха с бившия министър по Брекзит Доминик Рааб за неговата готовност да се опита да спре парламента да приеме излизането на страната от ЕС без споразумение, в случай на неуспех на предоговарянето му с Брюксел. \r\nУточнява се, че депутатите от Консервативната партия ще гласуват отново във вторник, като кандидатът, който събере най-малко гласове, ще отпадне от състезанието. Това ще важи и за всички останали, които получат по-малко от 33 гласа. Друг кръг на гласуване ще се проведе в сряда, а след това предстоят два кръга в четвъртък, когато ще останат само двама кандидати. Всички кандидати, които все още са в състезанието, ще участват във втори телевизионен дебат за BBC във вторник вечерта. \r\n***  Министър-председателят на Гърция Алексис Ципрас заяви, че „провокацията на Турция и нарушаването на международното право\" в Изключителната икономическа зона на Кипър (ИИЗ) са признак за слабост и призова за налагане на санкции от страна на Европейския съюз  срещу Турция, ако се потвърди, че корабът „Фатих“ извършва сондажни дейности в спорния район, съобщава електронното издание на атинския ежедневник  Kathimerini . \r\nЦипрас потвърди, че е провел разговори с президента на Република Кипър Никос Анастасиадис за стъпките, които двете страни трябва да предприемат, за да представят случая на Европейския съвет през следващата седмица. Той каза, че ЕС многократно е осъждал нарушенията на международното право от страна на Турция и нейните безкрайни провокации. \r\nСпоред Ципрас международната позиция на Гърция и Кипър е значително укрепена заради регионалните съюзи, които двете страни са сключили в Югоизточното Средиземноморие, а в случая на Гърция правителството най-накрая е сложило край на десетилетния спор за името на „със своя съсед на север, сега преименуван на Северна Македония,  ход, който подобри международната роля и доверието в Гърция\". \r\nОпозиционната „Нова Демокрация“ отговори с повторно публикуване на два откъса от телевизионни интервюта, дадени от нейния лидер Кириакос Мицотакис на 14 и 22 май, в които той изрично призова за санкции на ЕС срещу Турция, ако тя продължи със сондажите в ИИЗ на Кипър. \r\nЦипрас направи изявлението си след заседанието на кабинета по въпросите за отбраната и външната политика, което продължи няколко часа. \r\n***", "date": "2019.06.17", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/06/17/2670810/vitsepremierat-mariyana-nikolova-razvitieto-na-sotsialniya-dialog-na-vsichki-niva-e-klyuchova-predpostavka-za-postigane-na-progres.html", "text": "100 години представители на правителства, работодатели и работници работят съвместно за преодоляване на неравенствата и изграждане на дълготраен мир на основата на социална справедливост. С тези думи вицепремиерът Марияна Николова се обърна към участниците в 108-ата сесия на Международната конференция на труда по време на сутрешното пленарно заседание. Тя подчерта, че едновековният юбилей на Международната организация на труда е не само повод за равносметка, но и повод „да отправим поглед към бъдещето – към възможностите и предизвикателствата, които ни открива то в променящия се свят на труда.“ \r\nЗаместник министър-председателят по икономическата и демографската политика изтъкна, че България е извървяла дълъг път от членството си от 6 декември 1920 г. до наши дни. „Ратифицирали сме 101 Конвенции на организацията и се стремим към постоянно усъвършенстване на тяхното прилагане. В тази мисия е особено важна ролята и подкрепата, която оказват социалните ни партньори. Развитието на социалния диалог на всички нива е ключова предпоставка за постигане на прогрес“, подчерта вицепремиерът.", "date": "2019.06.17", "title": "Вицепремиерът Марияна Николова: Развитието на социалния диалог на всички нива е ключова предпоставка за постигане на прогрес"}
{"url": "http://www.focus-news.net/news/2019/06/17/2670813/targovishte-11-rasteniya-konop-sa-izzeti-pri-proverka-na-dvor-na-kashta-v-selo-velikdenche.html", "text": "11 растения коноп са иззети при проверка на двор на къща в село Великденче. Това съобщиха от  ОДМВР - Търговище . На 14 ни 2019 г. при извършена полицейска проверка в двор на къща в с. Великденче, община Омуртаг, стопанисвана от 24-годишен мъж, е установено, че същият е засадил и отглежда 11 броя растения от вида коноп. При извършен полеви наркотест е установено, че тези растения реагират на наркотичното вещество канабис. Мъжът е задържан в РУ - Омуртаг. По случая е образувано досъдебно производство по описа на РУ - Омуртаг.", "date": "2019.06.17", "title": "Търговище: 11 растения коноп са иззети при проверка на двор на къща в село Великденче"}
{"url": "http://www.focus-news.net/news/2019/06/17/2670787/protothema-provedeno-e-izvarnedno-zasedanie-na-saveta-za-otbrana-na-gartsiya-za-provokatsiite-na-turtsiya-kam-kipar.html", "text": "Държавният глава на Турция Реджеп Тайип Ердоган не се съобразява с призивите на международната общност да спре сондажите в изключителната икономическата зона (ИИЗ) на Кипър, се подчертава в статия на електронното издание на атинския ежедневник  Protothema . \r\nНа извънредно заседание на Правителствения съвет по външна политика и отбрана (KYSEA) на Гърция, проведено в неделя (16.06) по искане на премиера Алексис Ципрас, са дискутирани различни сценарии за евентуална ескалация в отношенията между Гърция и Турция, в резултат на провокациите срещу Кипър. За провеждането му Ципрас е прекъснал предизборната си обиколка в Додеканезите и се е завърна в столицата. \r\nВ телефонен разговор президентът на Р Кипър Никос Анастасиадис и гръцкият министър-председател са обсъдили обстановката в Източното Средиземноморие, провокациите от страна на Турция и предприемането на координирани действия от двете страни. \r\nТурция отхвърля всички призиви от страна на ЕС, САЩ и страни като Франция и Испания и продължава подготовката си за сондажи в ИИЗ на Кипър.  Ердоган дори си позволи лично да нападне френски президент Еманюел Макрон, като заяви пред репортери: „Какво право има Франция да говори за Източното Средиземноморие? Макрон не е в час. Той не знае. Ние имаме права в Кипър и няма да се откажем от тях“. \r\nДържавният департамент на САЩ определи действията на Турция в ИИЗ като провокативни. \r\nСпоред кипърското правителство има индикации за сеизмическа активност в неговата ИИЗ, но трябва да се докаже дали тя се дължи на сондажните действия на турския сондажен кораб „Фатих“.", "date": "2019.06.17", "title": "Protothema: Проведено е извърнедно заседание на Съвета за отбрана на Гърция за провокациите на Турция към  Кипър"}
{"url": "http://www.focus-news.net/news/2019/06/17/2670814/prezidentat-rumen-radev-shte-otkrie-15-oto-izdanie-na-petropavlovskiya-sabor-na-narodnoto-tvorchestvo-kray-lyaskovets.html", "text": "Президентът Румен Радев ще открие 15-ото издание на Петропавловския събор на народното творчество „Хоро се вие край манастира“ край Лясковец. Това съобщи кметът на Община Лясковец д-р Ивелина Гецова, предаде репортер на  Радио „Фокус“ – Велико Търново . Откриването е на 22 юни от 11.30 часа. По традиция съборът ще започне с изпълнение на песента „Хоро се вие покрай манастира“. Гост изпълнител е народният певец Здравко Мандаджиев с танцово шоу „Кабири“ с ръководител Боян Алексиев. \r\nД-р Ивелина Гецова припомни, че още през 1993 година общините Велико Търново, Горна Оряховица и Лясковец са поставили началото на Петропавловския събор на народното творчество с участието на фолклорни колективи от всички етнографски области на България. Националният събор се провежда на всеки 2 години в навечерието на Петровден в околностите на манастира „Св. св. Петър и Павел”, намиращ се над град Лясковец и има характер на всенародни игри и надпявания. „Повече от две десетилетия съборът заема значимо място в духовния живот на хората от региона. Хилядите участници и зрители, както и присъствието на най-добрите фолклорни специалисти от България му определиха името на „Малката Копривщица“, посочи д-р Гецова. \r\nТя допълни, че Петропавловският събор има запазен знак, изработен от художника Марчо Караджов, присъстващ на флага и рекламните материали. Съборът е форум на международно сътрудничество и сцена , на която са се изявявали гост-изпълнители от Унгария, Гърция, Италия, Дания, Сърбия, Словакия, Черна гора, Полша, Грузия, Молдова, Румъния, Tурция и др. \r\nГостували са най-популярните народни изпълнители като Илия Аргиров, оркестър „Хоро“, Калинка Згурова, Христина Лютова, Любка Рондова, Иван Дяков, Николай Славеев, Росица Пейчева, Николина Чакардъкова и други. \r\nНадежда КРЪСТЕВА", "date": "2019.06.17", "title": "Президентът Румен Радев ще открие 15-ото издание на Петропавловския събор на народното творчество край Лясковец"}
{"url": "http://www.focus-news.net/news/2019/06/17/2670817/dobrich-s-tematichno-lyatno-uchilishte-priklyuchiha-deynostite-po-dvugodishniya-obshtinski-proekt-zaedno-uchim-tvorim-i-igraem.html", "text": "С тематично лятно училище приключиха дейностите по двугодишния общински проект „Заедно учим, творим и играем“, финансиран от Центъра за образователна интеграция на децата и учениците от етническите малцинства, съобщиха от  пресцентъра на Община Добрич . Най - добре представилите се ученици от групите за допълнително изучаване на книжовен български език имаха възможност да се включат в инициативата. Общо четиридесет деца от ОУ „Христо Смирненски“  и Обединено училище „Йордан Йовков“ посетиха  Центъра за защита на природата и животните, Градски парк „Свети Георги“, Музея по нова и най-нова история  и Етнографската къща. С множество игри и състезания, в различна от училищната среда,  децата получиха нови знания.  Най-вълнуващо и очаквано бе посещението на Морската столица – Варна, където децата посетиха Делфинариума.  За най - малките участници в проекта – децата от ДГ №32 „Зорница“ бе организирано посещение на постановката „Синият таралеж“ на ДКТ „Дора Габе“.", "date": "2019.06.17", "title": "Добрич: С тематично лятно училище приключиха дейностите по двугодишния общински проект „Заедно учим, творим и играем“"}
{"url": "http://www.focus-news.net/news/2019/06/17/2670818/haskovo-obshtina-dimitrovgrad-e-otlichena-za-aktivni-sotsialno-otgovorni-politiki-i-tsyalosten-prinos-za-sotsialnoto-razvitie-na-balgariya.html", "text": "Община Димитровград е отличена за активни социално отговорни политики и цялостен принос за социалното развитие на България от Националния алианс за социална отговорност (НАСО), по време на международен форум „Партньорство за по-добри социални услуги, заетост и развитие“. Това съобщиха от пресцентъра на  Община Димитровград .  \r\nОфициални гости на събитието бяха Султанка Петрова -  зам.-министър на Министерството на труда и социалната политика, Люк Зелдерло -  генерален секретар на Европейската асоциация на доставчиците на услуги за хора с увреждания (EASPO), Елеонора Лилова - председател на Държавната агенция за закрила на детето, Силвия Георгиева - изпълнителен директор на Националното сдружение на общините в Република България. Във форума, който се проведе на 13 и 14 юни участваха над 200 представители на държавни институции, общини, доставчици на социални услуги, неправителствени организации.", "date": "2019.06.17", "title": "Хасково: Община Димитровград е отличена за активни социално отговорни политики и цялостен принос за социалното развитие на България"}
{"url": "http://www.focus-news.net/news/2019/06/17/2670815/afp-pri-troen-samoubiystven-atentat-na-boko-haram-v-nigeriya-sa-zaginali-17-dushi.html", "text": "Терористичната групировка „Боко Харам“ извърши тройна самоубийствена атака в североизточната част на Нигерия, в резултат на която загинаха 17 души, предава  AFP . \r\nНападателите са детонирали експлозивите пред заведение, в което футболни фенове са гледали двубой. Инцидентът се е случил с неделя, поясниха местните служби за извънредни ситуации. Тереза Герова", "date": "2019.06.17", "title": "AFP: При троен самоубийствен атентат на „Боко Харам“ в Нигерия са загинали 17 души"}
{"url": "http://www.focus-news.net/news/2019/06/17/2670801/a1-on-makedoniya-shte-se-iska-ekstraditsiyata-na-gruevski-ot-ungariya-kato-organizator-na-karvaviya-chetvartak.html", "text": "Югозападната ни съседка ще поиска от Унгария да екстрадира бившия премиер и беглец от македонското правосъдието Никола Груевски заради събитията от 27 април 2017 г. в парламента в Скопие, останали в историята като „кървавия четвъртък“, предава електронната медия  A1 On . \r\nМинистърът на правосъдието Рената Дескоска увери, че всички необходими документи са вече подготвени и предстои изпращането им на унгарските власти. „Цялото досие за 27 април на Прокуратурата и съда дойде миналата седмица. Тези дни ще бъдат изпратени в Будапеща\", поясни Дескоска. Тереза Герова", "date": "2019.06.17", "title": "A1 On (Македония): Ще се иска екстрадицията на Груевски от Унгария като организатор на „кървавия четвъртък“"}
{"url": "http://www.focus-news.net/news/2019/06/17/2670819/pleven-nad-300-kilograma-tyutyun-sa-izzeti-pri-proverki-v-selo-bukovlak.html", "text": "Над 300 килограма тютюн са иззети при проверки в село Буковлък, предприети в хода на специализирана операция от служители на сектор „Противодействие на икономическата престъпност“, Първо и Второ РУ - Плевен. Това съобщиха от пресцентъра на  МВР . Близо до стопански постройки в селото са установени машина с електрически двигател, пригодена за рязане на тютюневи листа с листна маса по нея, четири варела с вода и жълто-кафява листна маса, наподобяваща тютюн, газова бутилка със свързани 4 горелки, електронна везна, разсипан по тютюн. В стопанските постройки е засечен 21-годишен, а в двора - микробус \"Мерцедес 208д\" с пет бали с листна маса, вероятно тютюн - 210 килограма. Съставени са протоколи за извършените проверки. Иззети са откритите машина, уреди и бусът По случая е образувано досъдебно производство. Работата продължава разследващ полицай.   \r\nПри друга проверка в селото, в един от имотите са открити и иззети около 92 кг ситно нарязана и към 80,2 кг  едролистна маса с мирис на тютюн, машина за рязане на тютюн, четири нагревателя за топлинна обработка на тютюн, електронна везна. За случаите е уведомен дежурен прокурор от РП - Плевен, образувани са досъдебни производства. Работата по продължават разследващи полицаи.", "date": "2019.06.17", "title": "Плевен: Над 300 килограма тютюн са иззети при проверки в село Буковлък"}
{"url": "http://www.focus-news.net/news/2019/06/17/2670811/varna-3841-sedmoklasnitsi-v-oblastta-se-yavili-na-vanshnoto-otsenyavane-po-balgarski-ezik-i-literatura.html", "text": "3841 седмокласници са се явили на външното оценяване по български език и литература във Варненска област. Това съобщи за  Радио „Фокус“ – Варна  Венцеслава Генова, началник на Регионалното управление по образованието във Варна. По думите й само 67 ученици не са се явили на изпита по-рано днес. „Няма никакви сигнали за нарушения, за опити за преписване, за подсказване. Няма никакви такива непозволени действия от страна на учениците“, посочи Венцеслава Генова. Тя съобщи, че общо 90 училища в областта са участвали в провеждането на националното външно оценяване. Началникът на Регионалното управление по образование съобщи, че за изпита по математика, който ще се проведе на 19 юни, отново са предвидени изпитни зали за близо 4000 деца. „Трябва да се явят 3908. Толкова очакваме, толкова е випускът VII клас, но колко ще се явят не мога да кажа. Те са толкова, колкото са и днеска, като очакван брой, като подсигурени от РУО –Варна работни места, изпитни материали, осигурени квестори, но колко ще се явят не знам“, заяви Венцеслава Генова. Тя посочи, че част от причините, поради които децата пропускат изпитите, са както здравословни, така и семейни.  \r\nБояна АТАНАСОВА", "date": "2019.06.17", "title": "Варна: 3841 седмокласници в областта се явили на външното оценяване по български език и литература"}
{"url": "http://www.focus-news.net/news/2019/06/17/2670822/afp-osem-dushi-sa-zaginali-pri-potavane-na-migrantska-lodka-kray-bregovete-na-turtsiya.html", "text": "Осем души загинали при потъване на лодка, превозваща нелегални мигранти край бреговете на Турция, предава  AFP , като се позовава на информация от бреговата охрана на съседната ни страна. \r\nУточнява се, че са спасени 31 мигранти край Бодрум. Инцидентът се е случил на пет километра от гръцкия остров Кос. Операциите по издирването на оцелели продължават.  \r\nНе се привежда информация за националността на мигрантите.  Тереза Герова", "date": "2019.06.17", "title": "AFP: Осем души са загинали при потъване на мигрантска лодка край бреговете на Турция"}
{"url": "http://www.focus-news.net/news/2019/06/17/2670821/oblastniyat-upravitel-ilian-todorov-simeon-sakskoburggotski-da-ne-se-pritesnyava-zabranil-sam-prodazhbata-na-darzhavni-imoti.html", "text": "„С хижите „Ситняково“ и „Саръгьол“ не може да се случи това, което стана с „Царските конюшни“. Още с встъпването си в длъжност съм издал Заповед №ОА-138/08.06.2017 г., с която категорично забранявам продажбата на държавни имоти“. Така областният управител на Софийска област Илиан Тодоров коментира опасенията на Симеон Сакскобургготски, изразени в телевизионно интервю, че хижите „Ситняково“ и „Саръгьол“, които се намират на територията на Софийска област, ще последват съдбата на „Царските конюшни“, съобщиха от пресцентъра на  Областната администрация .  \r\nТодоров подчертава, че за него продажбата на държавни имоти е напълно неприемлива, затова в мандата му няма да бъде продаден нито един държавен имот, намиращ се на територията на областта.  \r\nПрипомняме, че Илиан Тодоров забрани продажбата на държавни имоти, като това беше една от първите заповеди, които издаде след встъпването си в длъжност.", "date": "2019.06.17", "title": "Областният управител Илиан Тодоров: Симеон Сакскобургготски да не се притеснява, забранил съм продажбата на държавни имоти"}
{"url": "http://www.focus-news.net/news/2019/06/17/2670823/smolyan-v-zlatograd-zapochva-priem-na-zayavleniya-za-sotsialno-zdravnata-usluga-patronazhna-grizha-za-vazrastni-hora-i-litsa-s-uvrezhdaniya.html", "text": "От днес в Златоград започва прием на заявления за предоставяне и ползване на социално-здравната услуга по Проект № BG05M9OP001-2.040-0039-C001 „С грижа за хората в нужда “ по Процедура: BG05M9OP001-2.040 „Патронажна грижа за възрастни хора и лица с увреждания – Компонент 2” по Оперативна програма ”Развитие на човешките ресурси” 2014-2020 г. Община Златоград е водеща организация по проекта, а партньор е Община Чепеларе. Това съобщиха от  Община Златоград . \r\nПатронажната грижа ще се предоставя в периода 01 септември 2019 - 31 август 2020 г. със следните дейности: медицинска рехабилитация, двигателна рехабилитация, психологическа подкрепа и домашен помощник. \r\nЗа ползване на мобилната социално-здравна услуга, която ще се предоставя по домовете от квалифициран персонал, могат да кандидатстват: Възрастни над 65 годишна възраст (навършили 66 години), със затруднения, ограничения или невъзможност за самообслужване; Хора с увреждания и здравни проблеми и техните семейства с ограничения или невъзможност за самообслужване. \r\nСлед извършване на оценка на одобрените лица ще бъде предоставена комплексна услуга до 2 часа на ден – ежедневно или периодично, според потребностите, като не се допуска дублиране на дейностите с ползваните услуги/дейности по други програми и проекти . \r\nКандидатите за ползване на патронажната грижа подават следните документи: заявление (по образец), документ за самоличност (за справка); документ за самоличност на законния представител – настойник, попечител (за справка); експертно решение на ТЕЛК/ НЕЛК (копие); медицински протокол на ЛКК (копие); други медицински документи – актуална епикриза и др. (копие); удостоверение за настойничество/попечителство (копие); декларация за информирано съгласие (по образец). \r\nЗа предоставяне на социално-здравната услуга „Патронажна грижа за възрастни хора и лица с увреждания“ Община Златоград набира следните специалисти: Медицински специалисти – 2 бр.; Рехабилитатор – 1бр. (непълно работно време), Психолог – 1бр; Домашни помощници – 3 бр. (на непълно работно време). \r\nКандидатите за предоставяне на патронажната грижа подават следните документи: Документ за самоличност (за справка);Автобиография (по образец); Служебна бележка от месторабота (ако кандидатът работи); Копие на документ за завършено образование; Копие на сертификат/и или удостоверение за завършени обучителни курсове по сходни програми/проекти за социални услуги; Декларация за обработка на лични данни (по образец); Декларация за информирано съгласие (по образец). \r\nЗа Община Златоград документи се приемат в сградата на Център за социална рехабилитация и интеграция град Златоград – ул. „Салвей“ №1, всеки работен ден от 08.00 до 12.00 и от 13.00 до 17.00 в периода 17 юни 2019 г. – 19 юли 2019 г. Лице за контакт: Николай Шопов, ръководител на проекта – 0894744396", "date": "2019.06.17", "title": "Смолян: В Златоград започва прием на заявления за социално-здравната услуга „Патронажна грижа за възрастни хора и лица с увреждания“"}
{"url": "http://www.focus-news.net/news/2019/06/17/2670826/plovdiv-lekari-preduprezhdavat-che-zachestyavat-sluchaite-na-ataki-ot-karlezhi-i-chervei-sled-poroite-i-s-pokachvane-na-temperaturite.html", "text": "Зачестяват случаите на атаки в очите от кърлежи и червеи след пороите и с покачване на температурите. Това съобщи за  Радио „Фокус“ - Пловдив  д-р Гергана Попова, началник на отделението по очни болести в УМБАЛ - Пловдив. Тя припомни, че и миналата година по това време пациенти са търсили помощ при специалистите. \r\nПациентка се обърнала за съдействие с оплакване, че нещо ѝ дразни в окото. При прегледа медиците откриват 8 - 9 миниатюрни червейчета с размер около 2 мм всяко в конюнктивния сак. Не е ясно как точно са попаднали в окото, тя предполага, че е станало, докато е била на разходка в гората. Със същите оплаквания е било и момче на 14 години, което редовно ходи на тренировки на Гребната база. При друга жена е открит кърлеж на клепача, който е бил успешно отстранен. \r\nНай-неприятният случай е на пациентка с оплакване от постоянно дразнене в едното око и чувство за чуждо тяло. При огледа под конюнктивата се установява  червей с дължина 1 см, нагънат като топка. Докато я подготвят за оперативна интервенция, той успял да „изчезне“. Дори изследването с ядрено-магнитен резонанс не успяло да го открие. В момента е под наблюдение. Вероятно е ларвата е попаднала по време на преход в планината през почивните дни. \r\n„Най-често пациентите търсят помощ след разходки сред природата, особено ако са си правили пикник и са седели на тревата“, каза д-р Попова. \r\nДругият поток от пациенти пристига от Гребната база в Пловдив. Според нея най-голям е рискът за децата в тези случаи, защото тичат по неокосените треви и тъй като са по-ниски на ръст, лесно стават жертва на насекоми. \r\nЛечението е хирургично, след това пациентите провеждат медикаментозно и задължително се наблюдават от очен специалист. \r\nМиналата пролет са обслужени десетина пациенти, хубавото е, че при нито един от тях не се е стигнало до усложнения и последици. \r\nЛекарите препоръчват хората да се пазят от неокосени ливади и с повишено внимание да посещават дори тревни площи, които са обработвани. През топлите месеци е задължително да носят очила, които биха ги предпазили от летящи и пълзящи насекоми, както и от силните слънчеви лъчи.", "date": "2019.06.17", "title": "Пловдив: Лекари предупреждават, че зачестяват случаите на атаки от кърлежи и червеи след пороите и с покачване на температурите"}
{"url": "http://www.focus-news.net/news/2019/06/17/2670825/zamestnik-ministar-tanya-mihaylova-shte-prisastva-na-natsionalna-konferentsiya-na-tema-evropeyskite-izmereniya-v-profesionalnoto-obrazovanie-i-obuchenie.html", "text": "Заместник-министърът на образованието и науката Таня Михайлова ще присъства на национална конференция на тема „Европейските измерения в професионалното образование и обучение“. Това съобщиха от пресцентъра на  Министерството . Конференцията, организирана от НАПОО като представител на България в европейската мрежа за професионално образование и обучение ReferNet, ще бъде открита в 10.00 часа на 18 юни 2019 година в хотел „Форум“ в София.", "date": "2019.06.17", "title": "Заместник-министър Таня Михайлова ще присъства на национална конференция на тема „Европейските измерения в професионалното образование и обучение“"}
{"url": "http://www.focus-news.net/news/2019/06/17/2670824/kyustendil-izvarsheni-sa-proverki-otnosno-grazhdanskata-registratsiya-na-teritoriyata-na-obshtinata.html", "text": "Извършени са проверки относно гражданската регистрация на територията на общината, предаде репортер на  Радио „Фокус” – Кюстендил . Проверките са обхванали всички населени места. Та са извършени в рамките на три дни от екипи, в чиито състав са били включени представители на ЕСГРАОН, Община Кюстендил, Областна администрация и Районно управление на МВР – Кюстендил. Проверките са имали за цел да се установи дали са спазвани изискванията на Закона за гражданска регистрация. Проверката е установила, че в 45 от малките населени места в община Кюстендил не са извършвани адресни регистрации за периода от 27 април 2018 година до 27 април 2019 година. В 22 от населените места са извършвани регистрации, но не са установени нарушения на законодателството. Нарушения са открити при извършване на проверки на адресно регистрирани лица в селата Раждавица и Коняво. При единия случай в представен документ към заявление за постоянен адрес е установено, че самата сграда е предназначена за производствени нужди. При другия случай сградата е вписана като стопанска постройка. Комисията е излязла със становище, че адресните регистрации в тези сгради трябва да бъдат заличени. \r\nВенцеслав ИЛЧЕВ", "date": "2019.06.17", "title": "Кюстендил: Извършени са проверки относно гражданската регистрация на територията на общината"}
{"url": "http://www.focus-news.net/news/2019/06/17/2670827/varna-39-godishniyat-mazh-obvinen-za-krazhba-ot-hotel-v-kurorta-sveti-konstantin-i-elena-ostava-v-aresta.html", "text": "Уважено е искането на Районната прокуратура във Варна за вземане мярка за неотклонение „Задържане под стража“ на мъж, извършил кражба, представляваща опасен рецидив, съобщиха от пресцентъра на  Апелативна прокуратура – Варна . Състав на Варненския районен съд е уважил искането на Районната прокуратура и със свое определение е взел мярка за неотклонение „Задържане под стража“ на 39-годишния Алпер А.  \r\nМъжът е бил привлечен като обвиняем за извършена кражба от хотелска стая на 15 юни тази година в курорта Свети Константин и Елена край Варна. С изключителна ловкост той се покатерил до шестия етаж. Проникнал в стая и отнел 70 лева с намерението противозаконно да ги присвои.  \r\nОбвиняемият е осъждан няколко пъти. В краткия период между изтърпяване на присъда и излизането на свобода 39-годишният мъж извършвал ново деяние, което води до извода, че Алпер е с трайно изградени престъпни навици. Определението на Варненския районен съд, с което е била взета мярка за неотклонение „Задържане под стража“ на Алпер А., подлежи на обжалване пред Окръжния съд във Варна.", "date": "2019.06.17", "title": "Варна: 39-годишният мъж, обвинен за кражба от хотел в курорта Свети Константин и Елена, остава в ареста"}
{"url": "http://www.focus-news.net/news/2019/06/17/2670829/sport-otneha-pravata-na-balgarski-tenisisti-zaradi-koruptsiya.html", "text": "Правата на българските тенисисти - братята Карен и Юри Хачатрян - са спрени заради предполагаеми корупционни действия. Това се казва в съобщение от Tennis Integrity Unit (TIU) - организацията, която се занимава с разследването на уредени мачове в тениса.  \r\nПравата на двамата братя са спрени от 15 юни заради разследване срещу тях за предполагаеми нарушения на Програмата за противодействие на корупцията в тениса. Братята нямат право право да се състезават или да присъстват на събития, организирани или признати от ръководните органи на спорта.", "date": "2019.06.17", "title": "Спорт: Отнеха правата на български тенисисти заради корупция"}
{"url": "http://www.focus-news.net/news/2019/06/17/2670831/govoritelyat-na-kremal-dmitriy-peskov-sasht-vse-oshte-ne-sa-predstavili-predlozhenie-za-sreshta-mezhdu-putin-i-tramp-na-g-20.html", "text": "Вашингтон все още не е формулирал предложения за среща на президентите на Руската федерация и САЩ - Владимир Путин и Доналд Тръмп – в кулоарите на форума Г-20, но това не изключва контакти между двамата  „на крака\". Това съобщи пред журналисти говорителят на Кремъл Дмитрий Песков, предава  TACC .  \r\n„Няма новини за възможна пълнофроматна среща между президентите Путин и Тръмп в Осака. Това означава, че американската страна все още не е формулирала никакви инициативи или предложения по този въпрос.Разбира се, като се има предвид, че и президентът Тръмп и президентът Путин ще вземат участие в Г-20, не може да се изключи кратка комуникация между тях на крака, но това няма да бъде пълноформатна среща\", поясни Песков. \r\nСрещата на върха на Г-20 ще се проведе в периода 28-29 юни в японския град Осака. \r\nПредишната среща между Путин и Тръмп бе планирана на форума на Г20 в Аржентина през декември миналата година, но американският президент отмени участието си в нея само ден преди договорената дата. В тази връзка руската страна заяви, че е готова за диалога със САЩ, но при условие, че съществената и конкретна инициатива за такъв контакт  дойде от Вашингтон. \r\nПо-рано съветникът на президента Юрий Ушаков заяви пред репортери, че възможността за среща Тръмп-Путин „виси във въздуха“. На 14 май в черноморския курорт Сочи американският държавен секретар Майк Помпео се срещна с Путин. Той говори за потенциалната готовност за провеждане на такава среща, но американската страна така и не е изпращала официално искане. Тереза Герова", "date": "2019.06.17", "title": "Говорителят на Кремъл Дмитрий Песков: САЩ все още не са представили предложение за среща между Путин и Тръмп на Г-20"}
{"url": "http://www.focus-news.net/news/2019/06/17/2670816/adelina-stefanova-hram-vavedenie-bogorodichno-blagoevgrad-sveti-duh-se-izobrazyava-v-tsarkvite-kato-galab.html", "text": "Свети Дух се изобразява в църквите като гълъб. Това каза за  Радио „Фокус“ – Пирин  Аделина Стефанова, уредник в храм „Въведение Богородично“ - Благоевград. Тя обясни, че според представите на християнската вяра той дава живот на тварите и освещава човешките души и тела, поради което в храмовете се раздават орехови клонки. „Така и днес ще бъдат раздавани орехови клонки на всеки един, посетил храма. Орехът не е само църковно, но и медицинско растение. Той донася много йод на организма и затова ние обичаме да консумираме този плод. Листата също помагат, когато бъдат попарени с вряла вода и след това се използва за къпане на малките деца и ни лекуват от рахит. Важно е да посетим храма, да се помолим на иконите, да уважим празниците на живите и на мъртвите“, коментира тя. Аделина Стефанова допълни, че с този ден започва Русалската седмица, приемана за особено опасен период. По думите ѝ тогава идват русалийките, които според народно поверие са душите на млади удавници, които прелитали отвъд Дунав във вид на бели и жълти пеперуди. \r\nЛивия НИНОВА", "date": "2019.06.17", "title": "Аделина Стефанова, храм „Въведение Богородично“ - Благоевград: Свети Дух се изобразява в църквите като гълъб"}
{"url": "http://www.focus-news.net/news/2019/06/17/2670830/momchil-marinov-im-iskra-kazanlak-uchiteli-i-targovtsi-sa-sred-daritelite-na-knizhninata-izdavana-v-grada-prez-vazrazhdaneto.html", "text": "Учители и търговци са сред дарителите на книжнината, издавана в града през Възраждането. Това каза в интервю за предаването „Съкровищница на тайните“ на   Радио „Фокус“   Момчил Маринов, директор на Исторически музей „Искра“ – Казанлък. „Ясно е, че за да си грамотен, образован, адекватен, едно от условията е да имаш успех в лично и професионално измерение. Т.е. това културно търсене не е някакво самоцелно. Голяма част от учителите, интелигенцията, търговците са един вид предварителни дарители на книжните тела и на учебниците, които се издават тогава. Техните имена се записват и се отчитат по своеобразен начин на страниците на тези издания. Това е изключително ценен исторически извор, наред с всичко останало, защото дава много информация. Освен за конкретната картина в българските региони, намираме отговор на въпроса какъв процент на населението е имало желание да се образова по съвременен начин, да помага чисто икономически и духовно, до кои региони, в каква част и в какъв мащаб са стигали културните влияния на епохата. Спомоществователството, независимо дали става въпрос за издигане на чешми, храмове, училищни сгради, читалищни сгради или просто за издаването на учебници, поради липсата на фактическа  българска държавност тогава и институции като банки, като държавни учредения, е играла огромна, незаменима и  незабравима помощ и роля за осъществяването на тази конюнктура, с която ние абсолютно заслужено се гордеем, колкото и казионни и клиширано да звучи сега“, коментира Момчил Маринов. \r\nМарияна ВАЛЕНТИНОВА", "date": "2019.06.17", "title": "Момчил Маринов, ИМ „Искра“ – Казанлък: Учители и търговци са сред дарителите на книжнината, издавана в града през Възраждането"}
{"url": "http://www.focus-news.net/news/2019/06/17/2670828/stara-zagora-startira-vtori-priem-na-dokumenti-za-finansovo-podpomagane-na-dvoyki-za-asistirana-reproduktsiya-v-grada.html", "text": "На 1 юли, от 9.00 часа, в зала 216 на Община Стара Загора започва втори прием на документи за финансово подпомагане на процедури по асистирана репродукция на съпрузи и лица, живеещи на съпружески начала, съобщиха от  пресцентъра на Община Стара Загора .  Входирането в администрацията на нужната документация може да се прави всеки работен ден от 9.00 часа до 12.30 часа, а крайният срок е 5 юли, 12.30 часа. \r\nДвойките с репродуктивни проблеми, живущи на територията на Община  Стара Загора, могат да получат финансово подпомагане на процедури и дейности по асистирана репродукция със средства, предвидени в общинския бюджет съгласно Правилника - един път годишно в рамките на текущата година, при условие, че не са одобрени за финансово подпомагане от други фондове за същия период и за същата процедура. \r\nВсички критерии, както и необходимите формуляри, са публикувани в сайта на Община Стара Загора, в секция Обявления на Общински съвет. (https://www.starazagora.bg/bg/obyavleniya-na-obshtinski-savet/vtori-priem-na-dokumenti-za-finansovo-podpomagane-na-protseduri-i-deynosti-po-asistirana-reproduktsiya-na-sapruzi-i-litsa-zhiveeshti-na-sapruzheski-nachala-s-reproduktivni-problemi-na-teritoriyata-na-obshtina-stara-zagora-za-2019-g) \r\nНа заседанието си през май, Общинският съвет взе решение за подпомагане на кандидатствалите за финансова помощ 28 двойки с по 2 хил. лева, но в гласувания Бюджет на Общината за асистирана репродукция остават още средства. Това е и причината да бъде обявен втори прием на документи.", "date": "2019.06.17", "title": "Стара Загора: Стартира втори прием на документи за финансово подпомагане на двойки за асистирана репродукция в града"}
{"url": "http://www.focus-news.net/news/2019/06/17/2670836/ia-meditsinski-nadzor-se-samosezira-po-sluchay-na-pochinal-28-godishen-mazh-ot-vratsa.html", "text": "След излъчен телевизионен репортаж ИА „Медицински надзор“ се самосезира и започва проверка в ЦСМП – Враца  и МБАЛ „Христо Ботев“ във Враца по случай с починал по време на медицинско обслужване 28-годишен мъж от същия град, съобщиха от  изпълнителната агенция . Министърът на здравеопазването Кирил Ананиев е информиран за образуваната проверка и резултатите от нея ще му бъдат докладвани, когато тя приключи.", "date": "2019.06.17", "title": "ИА „Медицински надзор“ се самосезира по случай на починал 28-годишен мъж от Враца"}
{"url": "http://www.focus-news.net/news/2019/06/17/2670838/varna-dve-novi-ekspertizi-sa-naznacheni-po-delo-sreshtu-advokat-obvinen-v-razprostranenie-na-narkotitsi-v-zatvora-v-grada.html", "text": "Варненският окръжен съд назначи две нови експертизи по дело срещу адвокат Йордан Р., обвинен в разпространение на наркотици сред лишени от свобода.  Това съобщиха от пресцентъра на  Окръжен съд – Варна . \r\nСъдебно-техническа експертиза ще даде отговор, дали е било въздействано върху видеофайловете от регистратора на таксито, с което подсъдимият е пътувал до затворническото общежитие в Разделна. Първоначално таксито е било поръчано от жена в близост до Руското училище, която е предала пакет предназначен за адвокат Йордан Р. и пари, за да бъде транспортиран той до Разделна. Записите от автомобила бяха изгледани в съдебна зала. Видео, което да показва, как е бил предаден пакета с наркотици от жената на водача нямаше. Таксиметровият шофьор обясни, че когато картата памет на регистратора се запълни най- старите записи започват да се изтриват и вероятно това е причината записът да липсва. \r\nСъдебният състав назначи съдебно-техническа експертиза, която да установи по какъв начин видеорегистраторът прави записи и дали е било въздействано върху картата памет на таксиметровия автомобил. Уважено беше и искането за назначаване на експертиза, която да установи дали са били дописвани или променяни данни в книгите за посетители на Затвора – Варна. \r\nОт съда припомнят, че обвинението спрямо 52-годишния мъж е за разпространение на наркотици сред лишените от свобода. Според прокуратурата на 29 октомври 2015 г. в Затвора – Варна Йордан Р. е внесъл 0,46 гр хероин на стойност 41,40 лв., а на 1 декември 2017 г. в Затворническото общежитие от открит тип „Разделна“ е внесъл 4,35 гр хероин на стойност 282,75 лв. и 5,03 гр амфетамин на стойност 150,90 лв. \r\nПрестъплението, в което е обвинен Йордан Р., според НК е тежко и за него се предвижда наказание „лишаване от свобода“ от 2 до 8 години и „глоба“ от 5 000 до 20 000 лв. \r\nАдвокатът беше задържан под стража през декември 2017 г., като по-късно мярката му за неотклонение беше променена в „парична гаранция“. Обвинителният акт беше внесен в съда на 27 февруари 2019 г. \r\nДелото продължава с разпит на свидетели, като следващите съдебни заседания са насрочени за 3 юли 2019 г. и 17 септември 2019 г.", "date": "2019.06.17", "title": "Варна: Две нови експертизи са назначени по дело срещу адвокат, обвинен в разпространение на наркотици в затвора в града"}
{"url": "http://www.focus-news.net/news/2019/06/17/2670833/kyustendil-obshtina-dupnitsa-nabira-personal-za-nov-sotsialen-tsentar.html", "text": "Община Дупница набира персонал за нов социален център. Това съобщи за  Радио „Фокус” – Кюстендил  Христо Апостолов, пресаташе на Община Дупница. Седем са свободните работни места, които разкрива Община Дупница в трудово правоотношение за социалната услуга в общността „Дневен център за пълнолетни лица с увреждания”. Позициите са: социален работник, психолог, рехабилитатор,  арттерапевт, медицинска сестра, санитари. Подаването на документи е до 24 юни в деловодството на общинска администрация. Комисия ще се запознае с документите на кандидатите и ще допусне до участие в процедурата тези, които отговарят на изискванията. Вторият етап е провеждане на интервю за оценка на професионалната  мотивация и познания с допуснатите кандидати. \r\nВенцеслав ИЛЧЕВ", "date": "2019.06.17", "title": "Кюстендил: Община Дупница набира персонал за нов социален център"}
{"url": "http://www.focus-news.net/news/2019/06/17/2670835/kyustendil-vremenno-se-ogranichava-dvizhenieto-po-izprevarvashtata-lenta-pri-km-53-na-avtomagistrala-struma-v-posoka-sofiya-poradi-patnotransportno-proizshestvie.html", "text": "Временно се ограничава движението по изпреварващата лента при км 53 на автомагистрала „Струма“ в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се осъществява в активната и аварийна лента и се регулира от „Пътна полиция“.", "date": "2019.06.17", "title": "Кюстендил: Временно се ограничава движението по изпреварващата лента при км 53 на автомагистрала „Струма“ в посока София поради пътнотранспортно произшествие"}
{"url": "http://www.focus-news.net/news/2019/06/17/2670841/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  отново ще проследим актуалните теми за Община Петрич. Решава се проблемът с пътя до античен град Хераклея Синтика в община Петрич. С решение на Министерски съвет в края на миналия месец бяха отпуснати 1,4 млн. лв. за цялостно асфалтиране н пътя от село Рупите към обект Античен град Хераклея Синтика. Става въпрос за отсечка от 2,4 км. Зам.-кметът по строителство към Община Петрич – Минка Салагьорова ще ни разкаже повече за проекта и съответно кога започва неговото изпълнение. Фолклорният общински събор за самодейни състави „Южен Гердан” е истински преглед на народното певческо и танцувално изкуство в Петричката община. Фестивалът има за цел да популяризира и съхранява за поколенията фолклорното богатство на Петричкия край. Подробности за тазгодишното му издание научаваме от Методи Бисерков, началник на отдел „Образование“ към Община Петрич. Очакваме и Вас на телефоните в студиото - 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува, по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник, от 15.00 до 16.00 часа, с водещ Натали Стефанова.", "date": "2019.06.17", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/06/17/2670832/ek-komisar-mariya-gabriel-obsadi-s-premiera-boyko-borisov-balgarskoto-domakinstvo-na-evropeyskiya-superkompyutar.html", "text": "Българският еврокомисар по цифровата икономика и общество Мария Габриел обсъди в София с министър-председателя Бойко Борисов домакинството на България на един от 8-те европейски суперкомпютри. На срещата присъства и ръководителят на Генерална дирекция „Съобщителни мрежи, съдържание и технологии“ на Европейската комисия Роберто Виола, съобщават от  Отдел \"Преса и медии\" на Представителството на ЕК в България.", "date": "2019.06.17", "title": "ЕК: Комисар Мария Габриел обсъди с премиера Бойко Борисов българското домакинство на европейския суперкомпютър"}
{"url": "http://www.focus-news.net/news/2019/06/17/2670843/sport-part-shte-bade-domakin-na-finala-na-fed-kap.html", "text": "Австралийският град Пърт бе избран за домакин на финала на неофициалното световно отборно първенство по тенис за жени – „Фед Къп“. \r\nДвубоите за титлата между домакина Австралия и Франция ще се играят  на 9 и 10 ноември. За последно Пърт организира финал на „Фед Къп\" през 1971 година, когато австралийките спечелиха турнира след успех с 3:0 над Великобритания.", "date": "2019.06.17", "title": "Спорт: Пърт ще бъде домакин на финала на „Фед Къп“"}
{"url": "http://www.focus-news.net/news/2019/06/17/2670844/burgas-pred-pametnika-na-24-ti-chernomorski-pehoten-polk-shte-se-sastoi-zaupokoyna-molitva-v-pamet-na-geroite-dali-zhivota-si-za-osvobozhdenieto-na-makedonskite-balgari.html", "text": "Пред паметника на 24-ти Черноморски пехотен полк ще се състои заупокойна молитва в памет на героите, дали живота си за освобождението на македонските българи. Това съобщиха от пресцентъра на  Община Бургас . Поводът е честването на Свети Дух - Ден на Македония. От 17.30 часа на паметника на полка пред Военен клуб - Бургас ще се проведе тържествен ритуал и заупокойна молитва в памет на всички герои, загубили живота си за освобождението на македонските българи от вековното чуждо иго. \r\nНа този ден с преклонение си спомняме за знайните и незнайни герои, паднали за нейната свобода. Свеждаме глави пред саможертвата на участниците в освободителните борби и отдаваме почит пред тяхното дело.", "date": "2019.06.17", "title": "Бургас: Пред паметника на 24-ти Черноморски пехотен полк ще се състои заупокойна молитва в памет на героите, дали живота си за освобождението на македонските българи"}
{"url": "http://www.focus-news.net/news/2019/06/17/2670847/targovishte-vremenno-se-ogranichava-dvizhenieto-po-pat-202-gagovo-opaka-poradi-padnalo-darvo-na-patnoto-platno.html", "text": "Временно се ограничава движението по път III-202 Гагово - Опака поради паднало дърво на пътното платно. Това съобщиха от пресцентъра на  Агенция „Пътна инфраструктура“ . Водачите изчакват на място.", "date": "2019.06.17", "title": "Търговище: Временно се ограничава движението по път III-202 Гагово - Опака поради паднало дърво на пътното платно"}
{"url": "http://www.focus-news.net/news/2019/06/17/2670840/kyustendil-tovaren-avtomobil-se-e-blasnal-v-mantinela-pri-km-53-na-avtomagistrala-struma-shofyorat-e-transportiran-v-bolnitsa.html", "text": "Товарен автомобил се е блъснал в мантинела при км 53 на автомагистрала „Струма”. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По първоначална информация шофьорът на товарния автомобил е загубил контрол над моторното превозно средство и се е ударил в мантинелата. Той е транспортиран за преглед в лечебно заведение. Към момента пътното произшествие се обслужва. Движението в посока София се регулира от представители на „Пътна полиция”. \r\nВенцеслав ИЛЧЕВ", "date": "2019.06.17", "title": "Кюстендил: Товарен автомобил се е блъснал в мантинела при км 53 на автомагистрала „Струма”, шофьорът е транспортиран в болница"}
{"url": "http://www.focus-news.net/news/2019/06/17/2670848/afp-si-dzinpin-obyavi-vizita-v-severna-koreya-tazi-sedmitsa.html", "text": "Държавният глава на Китай Си Дзинпин ще посети Северна Корея тази седмица, предава  AFP , като пояснява, че визитата е първата по рода си на китайски президент за повече от десетилетие. \r\nСи Дзинпин ще бъде на двудневно държавно посещение в Пхенян, което ще започне в четвъртък, по покана на севернокорейския лидер Ким Чен-ун, съобщиха медиите на Пекин. \r\nПрез изминалата година Китай и Северна Корея положиха усилия за подобряване на двустранните отношения. Те се влошиха след решението на Пекин да подкрепи поредица от санкции на ООН срещу Пхенян за ядрените дейности на изолираната комунистическа страна. \r\nЛидерът на Северна Корея Ким пътува до Китай четири пъти през изминалата година, за да се срещне с президента на страната.  \r\nПътуването до Северна Корея е само една седмица преди срещата на върха на Г-20 в Япония, където американският президент Доналд Тръмп очаква да се срещне с китайския държавен глава, за да обсъдят търговския спор между Пекин и Вашингтон. Тереза Герова", "date": "2019.06.17", "title": "AFP: Си Дзинпин обяви визита в Северна Корея тази седмица"}
{"url": "http://www.focus-news.net/news/2019/06/17/2670850/the-times-boris-dzhonsan-ne-se-nuzhdae-ot-pakt-s-partiyata-na-naydzhal-faradzh-tvardi-negov-savetnik.html", "text": "Джеймс Клевърли, един от съветниците на най-вероятния наследник на Тереза Мей на лидерския пост в Консервативната партия – Борис Джонсън, твърди, че ексцентричният политик не се нуждае от „пакт“ с водената от Найджъл Фарадж Партия „Брекзит“, за да спечели подкрепата на торите в Камарата на общините, пише националният ежедневник  The Times . \r\nПо-рано бе съобщено, че консерваторите са започнали неофициални преговори с Фарадж, за да разберат дали неговата партия ще застане зад торите, подкрепящи Брекзит, на предсрочните избори в страната. В замяна на това консерваторите не биха оспорили места в градовете, където те са слаби, а партията на Фарадж има по-голям шанс да победи Лейбъристката партия. \r\nВъпреки това, Джеймс Клевърли, който работи с Джонсън, когато той заемаше кметския пост в Лондон, каза, че ако бившият външен министър стане министър-председател, няма да му се наложи да сключва пактове с Партия „Брекзит“. Тереза Герова", "date": "2019.06.17", "title": "The Times: Борис Джонсън не се нуждае от пакт с партията на Найджъл Фарадж, твърди негов съветник"}
{"url": "http://www.focus-news.net/news/2019/06/17/2670849/veliko-tarnovo-viii-regionalen-festival-na-balgarskata-pogacha-se-provede-v-svishtovskoto-selo-ovcha-mogila.html", "text": "VIII Регионален фестивал на българската погача се проведе в свищовското село Овча могила, съобщиха от пресцентъра на  Общината . Фестивалът, организиран от Народно читалище „Съзнателност 1899“ и кметството на село Овча могила,бе открит от председателя на Читалището и кмет на селото Нели Великова. Тя приветства участниците и гостите, и им пожела успех, а за празничното настроение се погрижиха съставите, и оркестърът към Народното читалище. \r\nКакто всяка година, фестивалът започна с традиционното замесване на домашен хляб в нощви, а майсторство при месенето му показа баба Петка Кенова, която предаде уменията си, научени от нейната майка и баба. В осмото издание на фестивала се включиха 38 участника от общината и региона, които представиха 51 експоната. Жури с председател Диана Блажева и членове – Таня Ликова и Гинка Стоянова оцениха хлебните изделия, които бяха разделени в три категории: „Обреден хляб“, „Съвременни хлябове“ и „Други тестени изделия“. \r\nЗа седма поредна година във фестивала отново участва председателят на ОбС – Свищов д-р Кристиян Кирилов, който заслужено зае трето място в категорията „Съвременни хлябове“. Наградата за цялостно представяне и едновременно с това за най-възрастен участник бе връчена на 85-годишната Виолета Лазарова от с. Деляновци, а с грамота за „най-малък участник“ беше удостоен 7-годишният Петър Гергинов от гр. Горна Оряховица. За първи във фестивала взеха участие потребители на Дома за стари хора „Мария Луиза“ – гр. Свищов, които освен с награда си тръгнаха заредени с много емоции и добро настроение. \r\nНаградите и дипломите на победителите в трите категории бяха връчени от председателя на Народно читалище „Съзнателност 1899“ и кмет на кметство с. Овча могила Нели Великова, а всички останали участници получиха символични подаръци и грамоти.", "date": "2019.06.17", "title": "Велико Търново: VIII Регионален фестивал на българската погача се проведе в свищовското село Овча могила"}
{"url": "http://www.focus-news.net/news/2019/06/17/2670820/nova-makedoniya-makedoniya-balgariya-da-se-izvini-za-klaneto-vav-vatasha-v-znak-na-dobrosasedstvo.html", "text": "В медиите в югозападната ни съседка продължава тенденциозната кампания на публикации, насочени срещу България. В последното денонощие преобладават материали по повод годишнина от инцидент, при който са загинали 15 младежи от село Ваташа, в община Кавадарци. Електронното издание на вестник  „Нова Македония“   публикува статия по темата, като още в заглавие подканя: „България да се извини за клането във Ваташа в знак на „добросъседство“. \r\n„Българският премиер Бойко Борисов, преди да смени учебниците по история и да направи македонската комисия, ръководена от академик Драги Георгиев, да напише, че българите не са фашисти и окупатори, а освободители на Македония, трябва да се поклони пред паметника във Ваташа, извинявайки се за клането, което българската държава извърши на 16 юни 1943 г., брутално убивайки 12 млади мъже от Ваташа, сред които има деца, навършили и 15 години“, пише скопският вестник.  \r\n„Ако е за добросъседски отношения, а не за изтриване на съседи и тяхната история, българският премиер Бойко Борисов трябваше да пристигне в Македония в неделя, 16 юни 2019 г. и да се извини публично за клането, което страната му извърши в този ден. Преди 76 години, в село Ваташа, Община Кавадарци, когато дванадесет младежи са били убити само защото са били македонци. На 16 юни 1943 г. българските фашисти застреляха Перо Илов, на когото беше най-малко 15 години, Ванко Гурев, Данко Давков, Илия Димов, Ристо Гондев, Блейз Ицев, Пане Мешков, Герасим Матаков, Диме Чекоров Пане Юнов, Фечо Попгоргиев, Васо Хаджи - Йорданов. След капитулацията през 1944 г. „добросъседската\" държава на премиера Борисов признава клането, като предава  на Македония преките извършители на стрелбата“, подчертават още от редакцията. Тереза Герова", "date": "2019.06.17", "title": "„Нова Македония“ (Македония): България да се извини за клането във Ваташа в знак на „добросъседство“"}
{"url": "http://www.focus-news.net/news/2019/06/17/2670834/haskovo-kmetat-na-obshtina-dimitrovgrad-ivo-dimov-i-oblastniyat-upravitel-stanislav-dechev-uchastvaha-v-osveshtavaneto-na-15-metrov-krast-izdignat-do-paraklisa-sveti-duh.html", "text": "Кметът на Община Димитровград Иво Димов и областният управител на Хасковска област Станислав Дечев участваха в освещаването на 15-метров християнски кръст, издигнат до параклиса „Свети Дух“ в покрайнините на село Горски извор. Това съобщиха от пресцентъра на  Община Димитровград . Кръстът е изграден с дарения на хора от селото и радетели на християнската вяра след няколко месечна дарителска кампания по инициатива на Пенчо Пенев, местното църковното настоятелство и кмета на селото Янко Янков. В огромния кръст има вграден по-малък с височина 5 метра, който свети през нощта. Водосвет за здраве и благополучие отслужиха местни свещеници, а кметът на Горски извор връчи свидетелства на дарителите, благодарение, на които е изграден кръстът. Близо 15 000 лв. струва изграждането му, а в основата му са налети 26 кубика бетон.  \r\n\"Вярата в Бог, традициите и семейството са основата върху, която трябва да градим нашето общество. Община Димитровград ще съдейства с всичко необходимо, за да направи това кътче предпочитано място за жителите и гостите на селото\", каза Иво Димов.", "date": "2019.06.17", "title": "Хасково: Кметът на Община Димитровград Иво Димов и областният управител Станислав Дечев участваха в освещаването на 15-метров кръст, издигнат до параклиса „Свети Дух“"}
{"url": "http://www.focus-news.net/news/2019/06/17/2670851/kmetat-na-sofiya-yordanka-fandakova-shte-prisastva-v-pancharevo-na-uchenie-za-deystvie-pri-burya.html", "text": "На 18 юни от 10.00 часа в присъствието на кмета на София Йорданка Фандъкова на полигона на Дирекция „Аварийна помощ и превенция“ в Панчарево (зона \"Градище\" на ул. \"Незабравка\" 17) ще бъде проведено съвместно учение в ситуация на буря. Това съобщиха от пресцентъра на  Столична община . Целта е подобряване на взаимодействието и координацията между Столична община, СДВР, ГДПБЗН, юридически лица и дружества, който подпомагат службите при възникнали аварии и бедствия. \r\nАварийната обстановка ще бъде представена на терена на полигона, където ще има възстановка на пострадал жилищен квартал.", "date": "2019.06.17", "title": "Кметът на София Йорданка Фандъкова ще присъства в Панчарево на учение за действие при буря"}
{"url": "http://www.focus-news.net/news/2019/06/17/2670854/plamena-zayachka-abv-otlaganeto-na-pregovorite-na-severna-makedoniya-za-chlenstvo-v-es-e-poslednata-vazmozhnost-na-stranata-ni-da-zashtiti-balgarskiya-natsionalen-interes.html", "text": "Договорът за добросъседство и сътрудничество с Република Северна Македония не защитава българската история и българския национален интерес. Това заяви на пресконференция в Плевен лидерът на АБВ - Младежи Пламена Заячка днес, когато Българската православна църква отбелязва деня на Свети дух – ден на южната ни съседка, и ден, в които се почитат душите на мъртвите и хилядите загинали в борбите за национално обединение, съобщиха от пресцентъра на  АБВ . Тя подчерта голямата морална отговорност на българите – да почитаме и да не предаваме техния завет.  Пламена Заячка коментира, че Договорът за добросъседство и сътрудничество с Република Северна Македония има по-скоро пожелателен характер, но не и реална тежест. „Виждаме, че македонизмът продължава, виждаме настъпателната политика на Северна Македония. Нито една друга партия не се ангажира с въпроса за отношенията ни с южната ни съседка, даже напротив – тезата е, че приоритет на България е присъединяването на Северна Македония в ЕС и НАТО. Това може да е приоритет на Северна Македония, но не и на България. Нашият приоритет е да защитим историята си и националния интерес“. \r\nЗаячка посочи, че отлагането на преговорите на Северна Македония за членство в ЕС е последната възможност на страната ни и правителството да вземе мерки да защити българския национален интерес.", "date": "2019.06.17", "title": "Пламена Заячка, АБВ: Отлагането на преговорите на Северна Македония за членство в ЕС е последната възможност на страната ни да защити българския национален интерес"}
{"url": "http://www.focus-news.net/news/2019/06/17/2670855/varna-ostava-tezhko-sastoyanieto-na-deteto-koeto-postrada-pri-katastrofata-v-rayona-na-selo-dolishte.html", "text": "Остава тежко състоянието на детето, което пострада при тежката катастрофа в района на село Долище. Това съобщиха от  ОДМВР - Варна . Изяснена е и самоличността на двете жени, които загинаха при инцидента. Става въпрос за 42-годишна жена от Варна и за 64-годишната ѝ спътничка.  \r\nСигналът за катастрофата е подаден около 10.10 часа. Според първоначалната информация са се сблъскали лек и товарен автомобил. Вследствие на инцидента две жени от лекия автомобил загиват на място.  \r\nРаботи се за изясняване на детайлите и обстоятелствата около случая. Образувано е досъдебно производство.", "date": "2019.06.17", "title": "Варна: Остава тежко състоянието на детето, което пострада при катастрофата в района на село Долище"}
{"url": "http://www.focus-news.net/news/2019/06/17/2670853/agentsiyata-po-zaetostta-otchete-istoricheski-nay-niskoto-nivo-na-bezrabotitsa.html", "text": "През месец май регистрираната безработица достигна най-ниското си равнище от създаването на Агенцията по заетостта. Това съобщиха от пресцентъра на  Агенцията . Отчетената стойност от 5.3%  бележи свиване на месечна и на годишна база съответно с 0,3 и 0,8 процентни пункта. \r\nВ края на май регистрираните безработни в бюрата по труда са 175 399 души, като снижението спрямо април е с 9 027 лица. Спрямо май 2018 г. те са с 25 059 по-малко. \r\nНоворегистрираните безработни лица през месеца са 18 897, като от тях 1 464 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали 6 843 лица чрез организиране на информационни събития, срещи със завършващите образование в кариерните центрове, както и чрез работата на младежки, ромски, трудови медиатори и др. \r\nДейността на бюрата по труда продължава да обхваща все повече заети, учащи и пенсионери, сред които работодателите също разчитат да намерят своите кадри. Нови 608 души от тези групи са регистрирани през месеца като търсещи работа. \r\n20 533 са безработните, постъпили на работа през май, като 93.4% от тях са устроени в реалната икономика. Други 459 лица от групата на пенсионерите, учащите и заетите, също са намерили своето ново работно място. \r\nВ резултат от изпълнението на активните мерки за насърчаване на заетостта сред безработните от рисковите групи на пазара на труда, на субсидирани работни места през месеца са устроени 1 362 лица: 413 – по програми и мерки за обучение и заетост и 949 – по схеми на Оперативна програма „Развитие на човешките ресурси”. \r\nПрез май в различни форми на обучения за възрастни (обучения за ключови компетентности и професионална квалификация), финансирани както от държавния бюджет, така и от Европейския социален фонд, са обхванати общо нови 2 405 безработни лица. Завършилите обучения през месеца са общо 3 311 безработни. \r\nЗаявените работни места на първичния пазар на труда през май са 18 542, като 85.0% от тях са в частния сектор. Най-голям дял свободни работни места са заявени в преработващата промишленост (27.6%), хотелиерството и ресторантьорството (19.2%), търговията, ремонта на автомобили и мотоциклети (14.9%), административните и спомагателните дейности (7.4%), строителството (5.5%), селското, горското и рибното стопанство (4.4%) и други. \r\nНай-търсените групи професии и този месец са: персонал, зает в сферата на персоналните услуги (бармани, сервитьори, готвачи, камериери и др.); работници в добивната и преработващата промишленост, строителството и транспорта; продавачи; оператори на стационарни машини и съоръжения; работници в селско, горско и рибно стопанство; квалифицирани работници по производството на храни, облекло, дървени изделия и сродни; работници по събиране на отпадъци и сродни на тях; монтажници; металурзи, машиностроители и сродни на тях и занаятчии; персонал, осигуряващ защита и сигурност и други.", "date": "2019.06.17", "title": "Агенцията по заетостта отчете исторически най-ниското ниво на безработица"}
{"url": "http://www.focus-news.net/news/2019/06/17/2670845/liderat-na-abv-rumen-petkov-golyamata-zadacha-na-partiyata-e-masirana-bitka-za-razdelyane-na-gerb-ot-darzhavata.html", "text": "Голямата задача на ПП АБВ е масирана битка за разделяне на партията ГЕРБ от държавата. Това заяви на пресконференция в Плевен председателят на партията Румен Петков, съобщиха от пресцентъра на  ПП АБВ . След национално съвещание на формацията, което събра в града представителите на централното ръководство и лидерите на областните структури, той коментира, че налице е срастване на ГЕРБ с държавата, което е много близко до това отпреди 1989 година.  \r\n„Имаме институционално осигурен закупен масиран администриран вот. В ДФ „Земеделие“, където те са над 2000, а в новосформираното звено БГ тол са наети също над 2000 служители. Никъде по света няма такова нещо – това са коли, офиси, безумни разходи, от които нищо не следва“, каза той и добави, че и в момента продължават да се множат изнесените звена на държавната администрация. Според него, това именно е начин, по който гласоподаватели да се държат във вид зависимост и респ., възможност за влияние. Всичко това е резултат от срастване на партията с държавата.  \r\nОбластният лидер на партията Цветан Антов обяви пред медиите, че ПП АБВ ще има свой кандидат за кмет и пълна листа с кандидати за общински съветници в община Плевен. Той добави, че в по-голямата част от общините на Плевенска област вече е ясен форматът за явяване на местния вот. \r\nМестните избори наесен за нас са приоритет и момент, в който да покажем, че АБВ има своя потенциал, заяви зам.-председателят на партията Владимир Маринов. Той заяви, че българите е необходимо да имат алтернатива при своя вот, независимо от налаганата теза, че съществуват две партии единствено, между които да се избира. Маринов посочи, че ПП АБВ е в готовност в 5 области готовност да предложи своите кандидати на местния вот. Той подчерта, че всеки регион е специфичен и важното за партията е да работи по места с хора, с които споделя еднакви ценности и такива, които да дадат нов импулс на общините.", "date": "2019.06.17", "title": "Лидерът на АБВ Румен Петков: Голямата задача на партията е масирана битка за разделяне на ГЕРБ от държавата"}
{"url": "http://www.focus-news.net/news/2019/06/17/2670846/varna-zhurnalistat-georgi-stoyanov-predstavi-pred-uchenitsi-v-grada-knigata-si-ostanete-zhivi-posvetena-na-voynata-po-patishtata.html", "text": "Журналистът от Плевен Георги Стоянов представи пред ученици във Варна книгата си „Останете живи”, посветена на „войната“ по пътищата у нас, предаде репортер на  Радио „Фокус“ – Варна . Малко преди срещата авторът сподели, че е направил е книгата именно заради работата си. „В страната всеки ден, постоянно има катастрофи. В бюлетина на МВР, който ежедневно ни се предлага, голяма част от новините са за катастрофи и случаи с трагичен завършек. Брат ми е пожарникар, много пъти съм си говорил с него. Това беше една от причините да поискам да направя нещо“, обясни Георги Стоянов. Той посочи, че е решил да се насочи към младите, защото смята, че утвърдените шофьори много трудно могат да бъдат отучени от изградените навици. В книгата са събрани 14 истории на хора – близки на пострадали и загинали, на такива, които са направили нарушение или са предизвикали катастрофа на пътя, както лежали в затвора. Един от текстовете е за майка, чиято дъщеря загива отивайки на изпит, заради отнето предимство. Има и истории на пътни полицаи, които разказват какво преживяват, описани са и случаи, в които хора вместо да помогнат на пострадали, предпочитат първо да снимат инцидента.  \r\n„Книгата разглежда изцяло човешкия фактор, алкохол, наркотици, шофиране без книжка, неспазване на знаци. Това са ежедневни истории, няма такива, които са експлоатирани от медиите. Подбрани са така, че да са разностранни и да носят някакво послание“, обясни още авторът. До момента изданието се представя предимно в  училища в страната, правят се срещи с ученици в редица градове. Георги Георгиев гостува във Варна със съдействието на местната Дирекция по превенции. На срещата, която се състоя в Младежкия дом във Варна присъстваха представители на новата смяна доброволци, които са основно ученици в девети клас. По думите на директора на звеното Светлана Коева те работят в 13 варненски училища по метода „връстници обучават връстници“. Пред своите съученици младите хора изнасят презентации, свързани с превенция на рисково поведение, трафик на хора, престъпления в интернет, наркотици и катастрофи. Авторът на книгата бе във Варна по покана на депутата от ГЕРБ Нели Петрова. Тя разбира за него от социалните мрежи. Отправя му покана, защото смята, че е много важно в началото на летния сезон, всички участници в движението да бъдат запознати с опасностите. „Неведнъж съм казвала, че родителите имат много важна роля в това техните деца да бъдат отговорни не само към себе си, но и към околните. Така ще успеем да ги запазим. Дори и да има закони, семейната и приятелската среда са важни за това, какъв човек се изгражда“, коментира Нели Петрова. \r\nДиана СТОЕВА", "date": "2019.06.17", "title": "Варна: Журналистът Георги Стоянов представи пред ученици в града книгата си „Останете живи”, посветена на „войната“ по пътищата"}
{"url": "http://www.focus-news.net/news/2019/06/17/2670837/zoran-zaev-v-intervyu-za-das-handeslblatt-ochakvam-pozitivni-rezultati-za-pregovorite-ot-ministerskata-sreshta-na-es.html", "text": "В интервю за германското икономическо издание  Das Handelsblatt  министър-председателят на югозападната ни съседка Зоран Заев сподели, че очаква позитивни резултати по въпроса за започването на преговори за македонското членство в Общността от министерската среща на страните от Европейския съюз, която ще се състои във вторник в Брюксел . \r\n„Очаквам позитивни и ясни заключения, които заявяват, че можем да започнем преговорите за присъединяване тази година, по този начин ще осигурим допълнителна мотивация за процеса на реформи в Северна Македония“, подчерта Заев. \r\nНа въпрос кой според него е най-положителният сценарий за македонското членство, премиерът на страната отговори: „2025 или 2030 в ЕС. Не знам. Въпросът е кога ще бъдем готови и кога Европа ще бъде готова за нас. И двете страни са важни. И пътят, защото реформите са от полза за страната“.  \r\nКоментирайки ситуация, в която решението за преговорите към ЕС не бъде взето бързо, Заев отбеляза:  „Перспективата на ЕС е мотивацията за нас. Не искаме да станем член на ЕС бързо. Но ние се нуждаем от преговорите за членство в ЕС, за да предприемем следващите стъпки. Всички работим заедно - правителство, опозиция, профсъюзи, търговска камара и неправителствени организации в името на постигането на общата цел. Европа ни обеща: ако изпълните ангажиментите, ЕС също ще изпълни своите. Това обещание е много важно за нас“.  Тереза Герова", "date": "2019.06.17", "title": "Зоран Заев в интервю за Das Handeslblatt: Очаквам позитивни резултати за преговорите от министерската среща на ЕС"}
{"url": "http://www.focus-news.net/news/2019/06/17/2670858/api-vremenno-se-spira-dvizhenieto-po-pat-srednogortsi-rudozem-na-18-i-19-yuni.html", "text": "Утре – 18 юни, от 11.00 ч. до 16.30 ч. и на 19 юни (сряда) се спира движението между 125-ти и 129-ти км на път II-86 Средногорци - Рудозем за извършването на взривни работи в участъка. Това съобщиха от пресцентъра на  Агенция \"Пътна инфраструктура\" . Обходният маршрут е по направлението: Средногорци - Смолян (кв. Устово - кв. Райково) - Рудозем и обратно.  \r\nНа 19 юни от 6.00 ч. до 8.00 ч. преминаването през отсечката за всички видове моторни превозни средства ще се регулира със светофарна уредба.  \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. Строителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, пътни знаци и хоризонтална маркировка.", "date": "2019.06.17", "title": "АПИ: Временно се спира движението по път Средногорци - Рудозем на 18 и 19 юни"}
{"url": "http://www.focus-news.net/news/2019/06/17/2670856/blagoevgrad-uchenitsi-ot-petrich-shte-posetyat-istoriko-etnografskata-sbirka-kam-narodno-chitalishte-prosveta-1928-v-selo-gabra-na-18-yuni.html", "text": "Ученици от Петрич ще посетят историко-етнографската сбирка към Народно читалище „Просвета-1928“ – село Габра по проекта „Чиста природа днес – здраве и пълноценен отдих утре“ на 18 юни. Това съобщи за  Радио „Фокус“ – Пирин  София Илкова, главен експерт в дирекцията на Природен парк „Беласица“. Децата са възпитаници на Професионална гимназия по икономика и туризъм „Проф. д-р Асен Златаров“ – Петрич. Учениците ще бъдат посрещнати от жените в Габрене, които са майсторки в приготвянето на типични местни ястия. Освен в кулинарията, възпитаниците на гимназията ще бъдат посветени във фолклора в селото, ще тъкат, предат и навиват прежда. Идеята на събитието е чрез срещата на поколенията да се засили приемствеността в обичаите и приготвянето на гозбите, които не могат да бъдат научени на друго място. Снимките и рецептите на приготвените ястия, характерни за с. Габрене, намиращ се в землището на Природен парк „Беласица“, ще бъдат включени в книга – „60 рецепти и още нещо“ която гимназията предстои да издаде  в навечерието на своя 60 годишен юбилей. \r\nИнициативата е част от проект „Чиста природа днес – здраве и пълноценен отдих утре“ на „ПГИТ „Проф. д-р А.Златаров“ – Петрич, който се реализира в партньорство с Дирекция на Природен парк „Беласица“ към Изпълнителна агенция по горите и се финансира от Дарителската кампания на голяма банка. \r\nЛивия НИНОВА", "date": "2019.06.17", "title": "Благоевград: Ученици от Петрич ще посетят историко-етнографската сбирка към Народно читалище „Просвета-1928“ в село Габра на 18 юни"}
{"url": "http://www.focus-news.net/news/2019/06/17/2670857/burgas-53-godishen-mazh-ot-yambol-se-e-udavil-v-ustieto-na-reka-veleka-kray-selo-sinemorets.html", "text": "53-годишен мъж от Ямбол се е удавил в устието на река Велека край село Синеморец. Това съобщиха от пресцентъра от  ОДМВР-Бургас . В 14.39 часа на 16 юни в Районно управление - Царево е получено съобщение за инцидент в района на неохраняемата зона на плажа край устието на река Велека до село Синеморец, при който се удавил 53-годишен мъж от Ямбол. Тялото на мъжа е откарано за аутопсия в отделение \"Съдебна медицина\" при УМБАЛ - Бургас. Работата по случая продължава от служители на Районно управление – Царево.", "date": "2019.06.17", "title": "Бургас: 53-годишен мъж от Ямбол се е удавил в устието на река Велека край село Синеморец"}
{"url": "http://www.focus-news.net/news/2019/06/17/2670861/burgas-39-godishna-zhena-shofirala-lek-avtomobil-s-nad-336-promila-alkohol-e-prichinila-katastrofa-v-pomorie.html", "text": "На 14 юни, около 22.10 часа, на кръстовището на улиците „Македония“ и „Солна“ в град Поморие, лек автомобил с бургаска регистрация, управляван от 39-годишна жена от Поморие допуска пътнотранспортно произшествие с материални щети. Това съобщиха от  ОДМВР – Бургас . Жената е тествана за употреба на алкохол, като дрегерът е отчел 3.36 промила. Жената е отказала да даде кръв за химичен анализ. Задържана е за срок от 24 часа. По случая е образувано бързо полицейско производство.", "date": "2019.06.17", "title": "Бургас: 39-годишна жена, шофирала лек автомобил с над 3.36 промила алкохол, е причинила катастрофа в Поморие"}
{"url": "http://www.focus-news.net/news/2019/06/17/2670859/targovishte-vazstanoveno-e-dvizhenieto-po-pat--202-gagovo-opaka.html", "text": "Възстановено е движението по път III-202 Гагово – Опака. Това съобщиха от пресцентъра на  Агенция „Пътна инфраструктура“ .", "date": "2019.06.17", "title": "Търговище: Възстановено е движението по път III-202 Гагово – Опака"}
{"url": "http://www.focus-news.net/news/2019/06/17/2670860/zamestnik-ministar-denitsa-nikolova-shte-uchastva-v-14-toto-zasedanie-na-komiteta-za-nablyudenie-na-operativna-programa-regioni-v-rastezh.html", "text": "Утре, 18.06.2019 г., ще се проведе 14-тото заседание на Комитета за наблюдение на Оперативна програма „Региони в растеж“ 2014-2020 г. То ще бъде водено от заместник-министъра на регионалното развитие и благоустройството и ръководител на УО на ОПРР Деница Николова. Това съобщиха от пресцентъра на  МРРБ . Основен акцент в дневния ред на заседанието ще бъде междинният преглед на изпълнението на програмата към края на 2018 г. Ще бъде представена и актуална информация за напредъка по ОПРР през 2019 г. Ще се обсъдят и приемат критериите за подбор на проекти по предстоящо кандидатстване на 28-те малки общини за изпълнение на мерки за енергийна ефективност. Планира се процедурата да бъде обявена през месец ноември 2019 г.  \r\nНовите моменти и напредъкът в подготовката на Оперативна програма за развитие на регионите през 2021-2027 г. също ще бъдат представени по време на заседанието. През новия програмен период за първи път ще бъдат подкрепяни  интегрирани териториални инвестиции между няколко оперативни програми. Основен елемент ще бъде проектите да се изпълняват в партньорства, с цел постигане на ефекти на по-голяма територия и обхващащи по-голямо население. Предвижда се разширяване на функциите на регионалните съвети за развитие, както и  промяна на тяхната структура, която да дава възможност изборът на инвестиции със средства от програмите да се осъществява на регионално ниво съобразено със спецификите на територията и възможностите за развитие.", "date": "2019.06.17", "title": "Заместник-министър Деница Николова ще участва в 14-тото заседание на Комитета за наблюдение на Оперативна програма „Региони в растеж“"}
{"url": "http://www.focus-news.net/news/2019/06/17/2670864/obshtina-pomorie-prodalzhava-obrabotkata-sreshtu-komari-v-grada.html", "text": "На 20 юни 2019 г. (четвъртък), след 23.30 часа, отново ще бъде извършено опушване срещу комари на територията на град Поморие. Това съобщиха от пресцентъра на  Общината . Препаратът е безопасен за хората и животните, но се препоръчва вратите и прозорците на домовете да са затворени. \r\nПръскането ще се извърши при подходящи метеорологични условия.", "date": "2019.06.17", "title": "Община Поморие: Продължава обработката срещу комари в града"}
{"url": "http://www.focus-news.net/news/2019/06/17/2670868/api-vremenno-se-ogranichava-dvizhenieto-po-pat-iii-401-lovech-mikre-v-uchastaka-lovech-izvorche-poradi-patnotransportno-proizshestvie.html", "text": "Временно се ограничава движението по път III-401 Ловеч – Микре в участъка Ловеч – Изворче поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Движението за МПС до 12 т се осъществява по обходен маршрут: Микре - п.в. \"Абланица\"- Ловеч.", "date": "2019.06.17", "title": "АПИ: Временно се ограничава движението по път III-401 Ловеч - Микре в участъка Ловеч - Изворче поради пътнотранспортно произшествие"}
{"url": "http://www.focus-news.net/news/2019/06/17/2670869/sofiya-mostat-na-ul-cherkovna-nad-bul-gen-d-nikolaev-shte-bade-zatvoren-za-dvizhenie-ot-18-yuni-do-7-yuli.html", "text": "На 18 юни /вторник/ започва ремонт на дилатационните фуги на моста на ул. „Черковна“ над бул. „Ген. Д. Николаев“, заради което се въвежда временна организация на движението в района и се променя частично маршрутът на автобусна линия №120. Това съобщиха от пресцентъра на  Столична община . От 18 юни 2019 г. до 7 юли 2019 г., включително, се забранява влизането на превозни средства по ул. „Черковна“ в участъка от ул. „Марица“ до ул. „Е. Симидчийска“.  \r\nОт 04.30 ч. на 18 юни до 24.00 ч. на 7 юли 2019 г. маршрутът на автобусна линия № 120 се променя както следва: от Зоопарка по маршрута си до кръстовище ул. “Черковна” - бул. “Мадрид”, наляво по ул. “Мадрид”, надясно по ул. “Проф. Милко Бичев”, наляво по бул. “Ген. Данаил Николаев”, наляво по ул. “Злетово” и наляво през моста “Чавдар” и по бул. “Владимир Вазов” по маршрута си – двупосочно.  \r\nАвтобусите ще спират на всички съществуващи автобусни спирки в променения участък от маршрута.", "date": "2019.06.17", "title": "София: Мостът на ул. „Черковна“ над бул. „Ген. Д. Николаев“ ще бъде затворен за движение от 18 юни до 7 юли"}
{"url": "http://www.focus-news.net/news/2019/06/17/2670866/kardzhali-tsentarat-za-speshna-meditsinska-pomosht-shte-poluchi-dve-visokotehnologichno-oborudvani-lineyki-po-transgranichen-proekt-s-gartsiya.html", "text": "Две линейки с високотехнологично оборудване за напреднала диагностика и терапия ще бъдат доставени тази седмица на Центъра по спешна медицинска помощ в Кърджали. Това съобщи за  Радио „Фокус“  д-р Атанас Митков, директор на Центъра за спешна медицинска помощ в Кърджали. Модерната техника бе предвидено да бъде закупена по трансграничния проект „Получаване на спешна ежедневна медицинска помощ, чрез насърчаване на иновациите в трансграничния регион Гърция – България“ по договор за безвъзмездна помощ от ЕС, който стартира в 2017 година и ще бъде финализиран през месец септември тази година. „Такива мобилни диагностични центрове няма засега в България, те са по проекта за трансгранично сътрудничество, за 830 423 лв. Един мобилен център за напреднала диагностика и лечение и един мобилен диагностичен център по всички съвременни изисквания. Тоест със апарати за реанимация вътре“, каза д-р Митков. Първият специализиран автомобил ще се използва във всекидневната работа на центъра, като оборудването му включва електрически аспиратор, авариен и транспортен вентилатор за професионална употреба в спешни медицински услуги и болници, транспортна система за наблюдение и дефибрилация на пациента с функция телемедицина, автоматична електромеханична система за компресия на гръдния кош и още други системи. Втората мобилна диагностична единица е високопроходима и ще бъде базирана във филиала на ЦСМП в Кирково. Оборудването е като на първата линейка, с допълнителна автоматична инфузионна спринцовка. „Ще работим с тях, както работим с всички други наши линейки. Има екип, който постоянно ще работи така, както работим със сегашните налични линейки“, поясни д-р Митков и допълни, че освен за обслужването на населението в област Кърджали при спешни случаи, модерните линейки ще бъдат използвани и за пътни инциденти по международното трасе за Маказа. „Идеята е да можем да реагираме при инцидент в трансграничен регион. Разбира се, ще работим по пътя за Маказа. По пътя за Маказа за миналата година са минали над милион и двеста хиляди автомобилa. Да сте чули някъде да не сме оказали помощ, да сме пропуснали? С по-модерна апаратура ще имаме възможност да бъдем много по-адекватни“, убеден е д-р Атанас Митков, директор на ЦСМП-Кърджали.   \r\nТехниката ще бъде представена пред журналисти и специалисти на 19 юни в сряда от 10 ч. в конферентната зала на МБАЛ „Д-р Атанас Дафовски”-Кърджали. \r\nДарина ДЕЕНИЧИНА", "date": "2019.06.17", "title": "Кърджали: Центърът за спешна медицинска помощ ще получи две високотехнологично оборудвани линейки по трансграничен проект с Гърция"}
{"url": "http://www.focus-news.net/news/2019/06/17/2670870/obshtina-kyustendil-mestata-za-priem-v-parvi-klas-ostanali-svobodni-se-obyavyavat-v-saotvetnite-uchilishta.html", "text": "Местата за прием в първи клас, останали свободни, се обявяват в съответните училища. Това съобщиха за  Радио „Фокус” – Кюстендил  от Дирекция „Култура, образование, младежки дейности и спорт” към Община Кюстендил. Съгласно утвърдения график, на 17 юни всяко общинско учебно заведение трябва да постави списък със свободните места за прием в първи клас. В случай че няма свободни места, това също трябва да бъде упоменато. Родителите, чиито деца не са записани, трябва да проверят къде са останали свободни места и да извършат записване на детето си. Попълването на свободните места става до дата, определена от директора на съответното учебно заведение, но не по-късно от 13 септември. \r\nВенцеслав ИЛЧЕВ", "date": "2019.06.17", "title": "Община Кюстендил: Местата за прием в първи клас, останали свободни, се обявяват в съответните училища"}
{"url": "http://www.focus-news.net/news/2019/06/17/2670873/tass-vks-na-rusiya-poluchi-parvite-iztrebiteli-mig-35.html", "text": "Първите изтребители МиГ-35 са предадени на Военно-космическите сили (ВКС) на Русия. Генералният директор на руската самолетостроителна корпорация \"МиГ\" и вицепрезидент за военно-техническо сътрудничество на Обединената авиостроителна корпорация Иля Тарасенко информира журналистите в понеделник на аерокосмическото изложение в Льо Бурже, предава  ТАСС . \r\n„Наистина, те [първите МиГ-35] са прехвърлени, изпълняваме договора си навреме“, каза той. \r\nМиГ-35 е най-новият многоцелеви изтребител от поколение 4++, който е създаден на базата на МиГ-29К/КУБ и МиГ-29М/М2.  Началото на полетните тестове и международната презентация на машината се състоя през януари 2017 г., а през декември същата година бяха завършени фабричните му тестове. \r\nИзтребителят е създаден за работа в зони на въоръжени конфликти с висока интензивност в условията на наситена и ешелонирана система за противовъздушна отбрана (ПВО) на противника. Той може да изпълнява сложни многоцелеви задачи в условията на постоянно променяща се оперативна и тактическа обстановка на бойното поле и да поразява въздушни, наземни и надводни цели. \r\n Първият договор за доставка на шест МиГ-35 до 2023 г. бе подписан от заместник-министъра на отбраната Алексей Криворучко и ръководителя на Обединена авиостроителна корпорация Юрий Слюсар на 22 август 2018 г. на форума Армия-2018 в Кубинка край Москва. \r\nПревод и редакция:", "date": "2019.06.17", "title": "ТАСС: ВКС на Русия получи първите изтребители МиГ-35"}
{"url": "http://www.focus-news.net/news/2019/06/17/2670872/aktsenti-v-predavaneto-sofiyska-tribuna-po-radio-fokus.html", "text": "На 14 юни се навършиха 163 години от рождението на бащата на организираното социалистическо движение в България Димитър Благоев, а утре, на 18 юни, се отбелязват 137 години от рождението на значимия ръководител на Българската комунистическа партия Георги Димитров. За приноса и ролята на тези ключови фигури за развитието и отстояването на лявата идея в България ще разговаряме с историка доц. д-р Димитър Генчев, директор на Центъра за стратегически изследвания към Националния съвет на БСП и главен редактор на списание „Понеделник“ в първата част на днешното издание на предаването  „Софийска трибуна“ , продукция на  БСП-София , която се излъчва на честотите на софийската програма на  Радио „Фокус“ . Заедно ще пречупим събитията от миналото през призмата на времето, за да стигнем да случващото се в настоящето и да разберем на какво ни научиха те, какво ни завещаха и запазени ли са основите на социализма, положени от двамата политици.  \r\nВъв втората част на „Софийската трибуна“ застава проф. Ваня Добрева – заместник-председател на БСП-София, член на Националния съвет на левицата и делегат на 49-тия конгрес на партията, който се проведе вчера. С нея ще коментираме проведения конгрес и водещата новина от него, че Корнелия Нинова остава начело на БСП.  \r\nГостите в студиото ни ще отговарят на слушателски въпроси, които можете да задавате на телефон 0882 802 802. Предаването „Софийска трибуна“ се излъчва от 17.00 часа на честотите на софийската програма на Радио „Фокус“, с водещ Веселка Иванова.", "date": "2019.06.17", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/06/17/2670874/prechki-pred-targoviyata-s-narastvaneto-na-protektsionizma-es-prodalzhava-da-otvarya-eksportni-pazari.html", "text": "Публикуваният днес доклад на Европейската комисия потвърждава увеличаването на пречките пред търговията, пред които се изправят европейските предприятия на външни пазари Благодарение на категоричния отговор на ЕС, бяха отстранени 123 такива пречки от началото на мандата на настоящата Комисия, което създаде възможност за допълнителен износ на стойност от над 6 млрд. евро през 2018 г. \r\nВ последното издание на Доклада относно пречките пред търговията и инвестициите се посочват 45 нови пречки пред търговията, установени в държави извън ЕС през 2018 г., което води до рекордната стойност от 425 мерки в 59 различни държави, водещи до загуби в размер на милиарди евро годишно за европейските предприятия, съобщава  Представителството на ЕК в България . \r\nКитай и Русия са начело в общия списък, като съответно поддържат 37 и 34 проблемни търговски мерки. Най-голямо въздействие върху износа на ЕС оказват мерките, въведени от Китай, САЩ, Индия и Алжир. Те обхващат 80 % от общия износ на ЕС, засегнат от новите мерки, и са свързани предимно със секторите на стоманата, алуминия и информационните и комуникационни технологии (ИКТ).", "date": "2019.06.17", "title": "Пречки пред търговията: с нарастването на протекционизма ЕС продължава да отваря експортни пазари"}
{"url": "http://www.focus-news.net/news/2019/06/17/2670876/plovdiv-okrazhnata-prokuratura-vnese-v-sada-obvinitelen-akt-spryamo-dvama-mazhe-za-umishleno-ubiystvo.html", "text": "Окръжна прокуратура - Пловдив внесе в съда обвинителен акт спрямо С.Б., на 48 г., и спрямо М.Б., на 27 г., за това, че на 21 март 2018 г., в с. Нареченски бани, обл. Пловдивска, в съучастие, като извършители, умишлено са умъртвили В.М., на 47 г., като смъртта е настъпила по особено мъчителен начин за убития и деянието е извършено с особена жестокост – престъпление по чл. 116 ал.1 т.6 предл. 2 и 3, вр. чл. 115 вр. чл. 20 ал.2 вр. ал. 1 от Наказателния кодекс. Това съобщиха от пресцентъра на  Апелативна прокуратура - Пловдив . По делото е установено, че двамата обвиняеми и пострадалият стопанисвали общ недовършен търговски обект – магазин и ресторант в с. Нареченски бани, обл. Пловдив. В.М. имал съмнения за извършващи се злоупотреби от неговите съдружници. Поради тази причина на 15 март 2018 г. той поставил камера за видеонаблюдение и заснемане. На 21 март 2018 г. тримата се срещнали в търговския обект, защото при направена ревизия В.М. открил липси. След отправена претенция от пострадалия, двамата обвиняеми – баща и син, извършили собствена проверка и установили по-малки липси. По този повод възникнал спор между С.Б. и пострадалия, като между тях се стигнало до физически сблъсък, в който впоследствие се намесил и М.Б.   \r\nНай-напред обвиняемите започнали да нанасят побой на В.М. с юмруци и ритници, като се стремели да го изведат от частта, предназначена за магазин, за да не могат случайни минувачи да станат свидетели на скандала. Те го избутали в недовършената част на помещението – бъдещ ресторант, където с подръчни средства - греда, крак от гардероб и тъпата част на брадва, продължили да му нанасят удари. След като установили, че пострадалият е починал, двамата обвиняеми увили трупа в завеса, поставили върху нея найлонов чувал и го завързали с алпийско въже. След това напъхали тялото в пластмасов кош, който натоварили в лек автомобил и изхвърлили в дълбок вир, на около 4 км след с. Нареченски бани. След като не се прибрал няколко дни и не отговарял на телефонните повиквания, близките на пострадалия подали сигнал в полицията и той бил обявен за общонационално издирване. При проведено издирване от близките на пострадалия, била взета видеокамерата, която междувременно обвиняемите свалили от помещението. Тъй като те мислели, че камерата е бутафорна и не предполагали, че същата извършва запис, не я изхвърлили, както направили с останалите вещи, по които имало следи от престъплението. При преглед на видеозаписа от близките, в присъствието на полицейски служители, били видени последните мигове от живота на пострадалия, след възникване на побоя, който двамата обвиняеми започнали да му нанасят. След като била установена причастността на двамата към възникналия побой, М.Б. и С.Б. били доведени в РУ на МВР-Асеновград, като в хода на проведените с тях разговори, били установени местата на извършване на убийството и на изхвърляне на трупа.   \r\nНа 27 март 2018 г. при направен оглед на местопроизшествие, над с. Нареченски бани, на стар път, под мост, във вир – дълбок около 2 метра, било открито и извадено тялото на убития, увито по начин, напълно съответстващ на направени самопризнания. Според съдебномедицинската експертиза причината за смъртта на В.М. е в резултат на нанесени три удара с тъпата част на брадва, довели до тежка черепно-мозъчна травма, блокираща жизнените функции на пострадалия и аспирация на кръв в белите дробове, довела до асфиксия, което дава основание да се приеме, че смъртта е настъпила по особено мъчителен за него начин. Самият механизъм на причинените телесни увреждания – множество удари по цялото тяло, глава и крайници на пострадалия, сочат на извода, че убийството е извършено с особена жестокост.", "date": "2019.06.17", "title": "Пловдив: Окръжната прокуратура внесе в съда обвинителен акт спрямо двама мъже за умишлено убийство"}
{"url": "http://www.focus-news.net/news/2019/06/17/2670871/posolstvoto-na-sasht-v-sofiya-predstavi-predlozhenie-za-sklyuchvane-na-dogovor-za-pridobivane-na-osem-iztrebitelya-f-16.html", "text": "Днес Отделът за военно сътрудничество към Посолството на САЩ в София официално представи на българското Министерство на отбраната предложениe за сключване на договор, съдържащо евентуално споразумение за придобиването от страна на България на осем изтребителя F-16 Block 70, въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал. Това се посочва в официално изявление от САЩ, публикувано на сайта на  Посолството на САЩ в София .  \r\nПосолството на САЩ използва възможността да изрази задоволството си от работата на българската делегация от военни и финансови експерти, които гарантираха, че предложението за сключване на договор е съобразено в най-голяма степен с изискванията на Българските военновъздушни сили. Съединените щати очакват финализирането на този договор с правителството на България в съответствие с българските процедурни изисквания.", "date": "2019.06.17", "title": "Посолството на САЩ в София представи предложение за сключване на договор за придобиване на осем изтребителя F-16"}
{"url": "http://www.focus-news.net/news/2019/06/17/2670877/veliko-tarnovo-vremenno-se-ogranichava-dvizhenieto-po-pat-ii-52-oresh-svishtov-poradi-katastrofa.html", "text": "Временно се ограничава движението по път II-52 Ореш - Свищов поради ПТП, съобщиха от  пресцентъра на Агенция \"Пътна инфраструктура\" . Движението се осъществява по обходен маршрут: Ореш - общински път за площадка на \"АЕЦ Белене\"  – Свищов и обратно.", "date": "2019.06.17", "title": "Велико Търново: Временно се ограничава движението по път II-52 Ореш - Свищов поради катастрофа"}
{"url": "http://www.focus-news.net/news/2019/06/17/2670867/makfaks-makedoniya-v-obshtina-v-republika-srabska-obyaviha-izvanredno-sastoyanie-zaradi-loshoto-vreme.html", "text": "В община Костайница в Република Срърбска бе обявено извънредно положение заради лошото време, съобщава македонската информационна агенция  „Макфакс“ . \r\nЛошото време, ударило общината, е нанесло сериозни материални щети. Съобщава се, че две реки са излезли от коритата си, както и по-малки потоци, а придошлите води са наводнили градските улици. \r\nОчаква се в рамките на деня да бъде назначена комисия за оценка на щетите. Тереза Герова", "date": "2019.06.17", "title": "„Макфакс“ (Македония): В община в Република Сръбска обявиха извънредно състояние заради лошото време"}
{"url": "http://www.focus-news.net/news/2019/06/17/2670878/smolyan-chetirima-sa-postradali-pri-preobrashtane-na-tovaren-avtomobil-po-vreme-na-turisticheska-obikolka-14-godishen-mladezh-e-s-opasnost-za-zhivota.html", "text": "Четирима души са пострадали при преобръщане на товарен автомобил по време на туристическа обиколка, 14-годишен младеж е с опасност за живота. Това съобщиха от пресцентъра на от  ОДМВР-Смолян  . На 15 юни в 11.50 ч. в РУ-Девин от ЕЕНСП-112 е получен  сигнал за ранени хора под местността \"Вълчи камък\", землище на с. Гьоврен.  При пристигане на място на екипи на ФСМП-Девин, сектор Пътна полиция и РСПБЗН-Девин, се констатира, че товарен автомобил \"Митсубиши –L 200\" със смолянска регистрация, управляван от 19-годишен мъж от село Гьоврен, при извършване на туристическа обиколка по черен планински път губи управление над автомобила и се преобръща под пътя. Ранени са 4-ма души:  –  жена на 44 г. от гр. София с фрактура на таз и лява ключица;  2-ма мъже на 45 и 54 г. от гр. София, единия  с множествена фрактура на пета, а другия  с контузия на гръден кош и освободен за домашно лечение;  и 14-годишен  младеж от с. Гьоврен с разкъсан далак, спукани 14 ребра и с множество фрактури, с опасност за живота. Лицата са транспортирани в МБАЛ \"Братан Шукеров\", където им е оказана спешна помощ. Младежът  е опериран и е в стабилно състояние, но е с опасност за живота, а жителите от гр. София са  транспортирани в ФМБАЛСМ  „Н.И.Пирогов\". Водачът е задържан за срок до 24 часа. Местопроизшествието е посетено от дежурно оперативни групи  при РУ-Девин и РСПБЗН-Девин и е извършен оглед. По случая е образувано досъдебно производство.", "date": "2019.06.17", "title": "Смолян: Четирима са пострадали при преобръщане на товарен автомобил по време на туристическа обиколка, 14-годишен младеж е с опасност за живота"}
{"url": "http://www.focus-news.net/news/2019/06/17/2670880/sport-zhoao-feliks-e-v-madrid-za-transfer-v-atletiko.html", "text": "Талантливият нападател на Бенфика Жоао Феликс от вчера е в Мадрид, твърди португалският вестник Record. 19-годишният стрелец е много близо до преминаване в Атлетико Мадрид. От Wanda Metropolitano са склонни да платят откупната клауза на играча, възлизаща на 120 милиона евро. Именно толкова се очаква да получат \"рохибланкос\" за правата на Антоан Гризман, който обяви, че си тръгва. Шефовете на Атлети са предложили годишна заплата на стойност 6 милиона евро на тийнейджъра.Засилен интерес към Феликс има и от страна на Манчестър Сити. Джосеп Гуардиола също се опитва да се сдобие с правата върху футболиста, но желае да го остави още един сезон в Лисабон като преотстъпен. В Испания очакват още днес да има новини около трансфера на Феликс в Атлетико.", "date": "2019.06.17", "title": "Спорт: Жоао Феликс е в Мадрид за трансфер в Атлетико"}
{"url": "http://www.focus-news.net/news/2019/06/17/2670863/dzhumhuriet-sreshta-i-snimka-za-spomen-na-semeystvata-na-osnovnite-kandidati-za-kmet-na-istanbul.html", "text": "Снощи се проведе уникална среща и снимка за спомен на семействата на Екрем Имамоглу и Бинали Йълдъръм, пише вестник  „Джумхуриет” . Избраният за кмет на Истанбул на 31 март Екрем Имамоглу и неговият основен опонент – кандидатът на управляващата Партия на справедливостта и развитието (ПСР) Бинали Йълдъръм, участваха в ТВ дебат и отговаряха на въпросите на топ журналиста Исмаил Кючюккая. Това става точно една седмица преди повторния вот в световния мегаполис на 23 юни. След ТВ дебата Екрем Имамоглу предложи на Бинали Йълдъръм и той се съгласи да си направят снимка за спомен, заедно с техните съпруги. Пред камерата застанаха и техните деца, посочва още „Джумхуриет”.  \r\nПревод и редакция:", "date": "2019.06.17", "title": "„Джумхуриет”: Среща  и снимка за спомен на семействата на основните кандидати за кмет на Истанбул"}
{"url": "http://www.focus-news.net/news/2019/06/17/2670882/lovech-edin-chovek-e-zaginal-pri-katastrofa-na-patya-mikre-lovech-sevlievo-v-rayona-na-selo-izvorche.html", "text": "Сигнал за пътен инцидент на пътя Микре - Ловеч - Севлиево, в района на село Изворче, е подаден днес в 14.20 часа. Това съобщиха от пресцентъра на  МВР . По първоначални данни са се ударили трактор, лек и товарен автомобил. От удара е починал водачът на леката кола. Продължава огледът на място, полицейски екипи спират товарните автомобили до приключване на огледа. Движението за леки автомобил се отклонява по обходен маршрут Микре - п.в. \"Абланица\"- Ловеч. По случая е образувано досъдебно производство, в рамките на което ще се изясняват и причините, довели до тежкия пътен инцидент.", "date": "2019.06.17", "title": "Ловеч: Един човек е загинал при катастрофа на пътя Микре - Ловеч - Севлиево, в района на село Изворче"}
{"url": "http://www.focus-news.net/news/2019/06/17/2670881/blagoevgrad-silen-dazhd-pridruzhen-s-gramotevitsi-vali-v-grada.html", "text": "Силен дъжд, придружен с гръмотевици, вали в Благоевград, предаде репортер на  Радио „Фокус“ – Пирин . Заради голямото количество паднали валежи на места се образуват „реки“, поради невъзможността на отводнителните съоръжения да поемат веднага водата. За момента няма данни за наводнени мазета или постройки. \r\nНа 15 и 16 юни в Благоевград отново имаше бури, придружени с вятър, гръмотевици и градушки. И през двата дни в социалните мрежи жители на областния център сигнализираха за образовали се „реки“ от вода. Такива имаше в кварталите Еленово и Грамада, както и по улиците „Илинден“ и „Даме Груев“. Освен това екипи на Районна служба „Пожарна безопасност и защита на населението“ са реагирали на няколко сигнала за паднали дървета и клони. Няма данни за пострадали или нанесени материални щети спрямо жилищни постройки и недвижими превозни средства. \r\nЛивия НИНОВА", "date": "2019.06.17", "title": "Благоевград: Силен дъжд, придружен с гръмотевици, вали в града"}
{"url": "http://www.focus-news.net/news/2019/06/17/2670883/veliko-tarnovo-30-studenti-ot-britanski-universiteti-shte-karat-letni-stazhove-v-sotsialnite-uslugi-na-teritoriyata-na-obshtinata.html", "text": "20 студенти от различни британски университети пристигнаха във Велико Търново, за да карат летни стажове в социалните услуги на територията на общината. Те проведоха първата си работна среща в Нова зала на Общината, предаде репортер на  Радио „Фокус“ – Велико Търново . Росица Димитрова, директор na Дирекция „Социални дейности и здравеопазване“ в Община Велико Търново съобщи, че студентите се обучават в специалностите психология, педагогика и криминалистика. Това е първата група британски студенти, които бяха посрещнати във Велико Търново. През лятото се очаква още 10 да посетят града. Летните им стажове са с продължителност четири седмици. През това време те, освен че ще придобиват теоретически знания, със съдействието на преподаватели от Великотърновския университет „Св. Св. Кирил и Методий“, също така и ще посетят социалните услуги в общината.  \r\n„Това че са за по-дългото време тук и че са на две групи,  ще даде възможност те да останат поне четири дни в дадена социална услуга, което е много добре както за тях, тъй като ще придобиват нови знания и умения, също така и  за самите потребители“, посочи Росица Димитрова. Тя допълни, че тази година за първи път в програмата на студентите е включено и посещение в Затворническот6о общежитие в града, тъй като за първа година в групата има студенти в специалност криминалистика. В края на обучението студентите ще получат сертификат и то доставчика на социалните услуги в лицето на кмета на Общината инж. Даниел Панов, също така и за придобито теоретични знания от Великотърновския университет. \r\nНадежда КРЪСТЕВА", "date": "2019.06.17", "title": "Велико Търново: 30 студенти от британски университети ще карат летни стажове в социалните услуги на територията на общината"}
{"url": "http://www.focus-news.net/news/2019/06/17/2670884/zam-ministar-ameliya-gesheva-v-oblast-smolyan-ima-kulturni-institutsii-s-dalga-istoriya-i-takiva-koito-se-stremyat-da-pokazhat-i-savremennite-tendentsii.html", "text": "За мен е удоволствие и чест да съм в Смолян и Родопите, защото като дойдеш в Родопите, душата ти се отваря и гледаш по-различно на света. Това заяви зам.-министърът на културата Амелия Гешева, която участва в Областния съвет по култура в Областна администрация – Смолян, предаде репортер на  Радио „Фокус“ – Смолян . На съвета присъстваха областният управител Недялко Славов, зам.-областният управител Андриян Петров, представители на общини и културни институции от региона. Зам.-министър Гешева отбеляза, че Родопите днес са живи и планината и днес пее и в нея се живее различно заради хората, които бранят традициите и работят за това да възпитават младите във вечните ценности, които пази нашия народ. „Благодаря на всички, които работят за развитието на културата в различните жанрове в региона. В областта има културни институции, които имат дълга история и същевременно има и такива, които се стремят да покажат и съвременните тенденции“, отбеляза зам.-министър Гешева. \r\nТя уточни, че Регионален исторически музей „Стою Шишков“ е един от най-активните музеи в страната. Тази година там ще се реализира проект за 12 000 лв. за оборудване на фондохранилище за съхраняване на музейните ценности от колекциите древни народни тъкани и плетива. Зам.-министърът посочи, че през миналата година активни са били и читалищата в областта. За 2018 г. Регионалната библиотека и читалищните библиотеки в над 90-те читалища в областта са се включили в сесията на Министерството на културата, свързана със закупуване на книги и са закупени над 30 000 книги. „Надявам се тези книги да са достигнали до читателите в област като Смолян, която наистина има нужда от читалищата. Радвам се на активността на Родопския драматичен театър. Надявам се репертоара му да се развива и той да запази функциите на регионалния културен институт, който се занимава със сценични изкуства и да пътува в другите общини“, допълни зам.-министър Гешева. \r\nПред присъстващите представители на общини и културни институции от Смолян и областта тя представи възможностите, които има Министерството на културата за осигуряване на средства. Тя призова институциите да бъдат активни и да имат ясни цели, които да постигат. „Има много възможности за кандидатстване с проекти. Бюджетът към Министерство на културата е с двоен размер. Средствата за археологически разкопки тази година са 2 млн. лв. и се надявам и т. г да има за Момчилова крепост. Има 1,5 млн. лв. за консервация и реставрация на паметници на културата. От 640 обекта недвижими културни ценности в област Смолян, не всички са проучени до край и ни предстои много съвместна работа с общините в областта. Това е важно както за опазването им, така и за възможностите да се развиват проекти с тях по поканите по различни програми“, каза още зам.-министър Гешева. \r\nНели ГЕРГЬОВСКА", "date": "2019.06.17", "title": "Зам.-министър Амелия Гешева: В област Смолян има културни институции с дълга история и такива, които се стремят да покажат и съвременните тенденции"}
{"url": "http://www.focus-news.net/news/2019/06/17/2670885/tass-dmitriy-peskov-dopusna-hipotetichnata-vazmozhnost-sasht-da-zapochnat-kibervoyna-sreshtu-rusiya.html", "text": "Прессекретарят на руския президент Дмитрий Песков счита, че хипотетична кибервойна между САЩ и Русия е възможна. Той заяви това пред журналистите в коментар за твърденията на  The New York Times , че в течение на последната година американските спецслужби са започнали много по-активно да внедряват вредоносно програмно осигуряване в енергийната система на Русия, предава ТАСС. \r\nПесков напомни, че президентът на САЩ Доналд Тръмп вече опроверга тази съобщения. \r\n„Но ако допуснем, че някои държавни ведомства се занимават с това, без да информират държавния глава, то, със сигурност, тази информация свидетелства за хипотетичната възможност, да го кажем така, за кибервойна и кибервоенни действия спрямо Русия“, заяви той. \r\nПредставителят на Кремъл припомни, че руската страна неведнъж е казвала, че „нашите стратегически жизнено важни области на икономиката са били подлагани и продължават да са обект на кибератаки от чужбина“. „Със съжаление можем да го констатираме“, отбеляза прессекретарят на Владимир Путин, като посочи, че съответните руски служби водят постоянна борба с това явление, за да не допуснат да се нанесе вреда на руската икономика и нейните чувствителни отрасли. \r\nПесков помоли да не се забравя, че „именно президентът Путин, именно руската страна неведнъж са се опитвали да инициират международно сътрудничество за общо противодействие на всякакви проявления на киберпрестъпност“. „За съжаление, американските партньори никога не откликваха на нашите предложения“, заключи той. \r\nПо-рано публикацията на The New York Times бе опровергана от американския президент Доналд Тръмп, който написа в „Туитър“, че това „фактически е държавна измяна от страна на някога великолепния вестник, който толкова отчаяно се нуждае от сензация, всякаква сензация, дори тя да нанася вреда на страната“. \r\nЕжедневникът, позовавайки се на неназовани източници, твърди, че Вашингтон в течение на последната година е зачестил опитите да внедри в енергийната система на Русия вирусни програми. С тяхна помощ САЩ са могли да събират информация за руската енергосистема, както и, предположително, да изключи някои от нейните елементи. \r\nПо-рано официални представители на Пентагона не отговориха на молба на ТАСС да изяснят дали твърденията в публикацията са верни. \r\nПревод и редакция:", "date": "2019.06.17", "title": "ТАСС: Дмитрий Песков допусна хипотетичната възможност САЩ да започнат кибервойна срещу Русия"}
{"url": "http://www.focus-news.net/news/2019/06/17/2670887/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В днешното предаване  „Садово в сърцето на Тракия“  по  Радио „Фокус“-Пловдив  ще чуем кметовете на селата Катуница Красимир Юруков и на Поповица Александър Александров. Те ще ни разкажат кога започват инфраструктурни ремонти в техните селища от Инвестиционната програма на Общината. \r\nЩе разберем повече и за учението, което започва тази вечер на територията на летището в село Чешнегирово и защо не трябва да има паника сред населението. Предаването „Садово в сърцето на Тракия” се излъчва всеки понеделник, от 16.00 до 17.00 часа. \r\nВодещ на предаването е Цветана Тончева.", "date": "2019.06.17", "title": "Акценти в предаването „Садово в сърцето на Тракия” по Радио „Фокус”-Пловдив"}
{"url": "http://www.focus-news.net/news/2019/06/17/2670865/lokalno-makedoniya-ofitsialno-zapochna-protsedurata-za-otstranyavane-na-ilir-meta-ot-prezidentskiya-post.html", "text": "С внасяне на искане в парламента албанските управляващи социалисти официално започнаха процедурата за отстраняване на президента Илир Мета от длъжност, съобщава скопското електронно издание  „Локално“  . \r\nИскането бе подписано от 55 депутати, включително от представителите на новата парламентарна опозиция. \r\nКоординаторът на коалицията Таулант Бала, след като подаде искането, заяви, че държавният глава е извършил няколко нарушения на Конституцията, с които сериозно е подкопал „принципа за упражняване на суверенитета от народа\". \r\n„Първоначално президентът на републиката, въз основа на конституционните правомощия, подписа решение за отменяне на датата на местните избори, 30 юни. С отлагането на тази дата, без да се посочва друга, президентът надхвърли компетенциите си и се постави над Конституцията“, поясни Бала. Тереза Герова", "date": "2019.06.17", "title": "„Локално“ (Македония): Официално започна процедурата за отстраняване на Илир Мета от президентския пост"}
{"url": "http://www.focus-news.net/news/2019/06/17/2670890/api-na-19-yuni-ot-2300-do-0000-shte-bade-spryano-dvizhenieto-v-dvete-posoki-po-am-hemus-v-uchastaka-ot-p-v-belokopitovo-do-krastovishteto-pri-s-panayot-volovo.html", "text": "На 19 юни (сряда) от 23.00 до 00.00 часа ще бъде спряно движението в двете посоки по АМ „Хемус“ в участъка между 337-ми и 342-ри километър. Това е отсечката между пътен възел „Белокопитово“ и кръстовището с път I-7 Силистра – Шумен, в района на с. Панайот Волово, съобщиха от  пресцентъра на Агенция \"Пътна инфраструктура\" . За да не се затруднява трафикът през деня късно вечерта ще се монтира рамка, с дължина 32 м, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). По време на ограничението трафикът ще се пренасочва по първокласния път I-2 Шумен-Варна. Необходимо е шофьорите да карат внимателно, със съобразена скорост и да спазват пътната сигнализация.", "date": "2019.06.17", "title": "АПИ: На 19 юни от 23.00 до 00.00 ще бъде спряно движението в двете посоки по АМ „Хемус“, в участъка от п. в. „Белокопитово“ до кръстовището при с. Панайот Волово"}
{"url": "http://www.focus-news.net/news/2019/06/17/2670889/api-vazstanoveno-e-dvizhenieto-po-pat-ii-73-shumen-karnobat-prez-rishki-prohod-v-rayona-na-s-kamchiya.html", "text": "Възстановено е движението по път II-73 Шумен - Карнобат през Ришки проход в района на с. Камчия. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.06.17", "title": "АПИ: Възстановено е движението по път II-73 Шумен - Карнобат през Ришки проход в района на с. Камчия"}
{"url": "http://www.focus-news.net/news/2019/06/17/2670888/balgariya-se-prisaedini-kam-tsentara-za-kiberotbrana-na-nato.html", "text": "На тържествена церемония с издигане на националния ни флаг България се присъедини към Центъра за върхови постижения за киберотбрана на НАТО, базиран в столицата на Естония Талин. Това съобщиха от  пресцентъра на МВнР .  \r\nПървият секретар в посолството на България във Финландия, акредитирано и за Естония, Милен Димитров представи страната ни на събитието. Заедно с България на същата церемонията към центъра се присъединиха и Дания, Норвегия и Румъния.  \r\nЦентърът за киберотбрана е международна военна структура, акредитирана към НАТО и е основан през 2008 г. Организацията подкрепя държавите-членки и НАТО с експертиза в областта на киберотбраната в сферата на технологиите, стратегиите, операциите и правото. „Фактът, че все повече и повече нации се обединяват, за да допринасят активно за развитието на киберсигурносттa, отразява необходимостта от подобрени възможности в киберпространството“, обяви Кол Тариен, директор на Центъра.  \r\nЯдрото на центъра включва разнообразна група от експерти: изследователи, анализатори и преподаватели. Съчетанието от военни, правителствени и индустриални среди позволява на Центъра да предостави всеобхватен подход спрямо киберзащитата.  \r\nТози център е най-големият сред 25 други подобни центрове в рамките на НАТО. В момента Япония, Черна Гора, Хърватия, Словения и Швейцария водят преговори за присъединяване, а Люксембург и Австралия са изявили желание да ги започнат.  \r\nВ момента държавите, които участват в работата на центъра са 25: Белгия, България, Чехия, Дания, Естония, Франция, Германия, Гърция, Унгария, Италия, Латвия, Литва, Холандия, Норвегия, Полша, Португалия, Румъния, Словакия, Испания, Турция, Обединеното кралство, САЩ, Австрия, Финландия и Швеция.", "date": "2019.06.17", "title": "България се присъедини към Центъра за киберотбрана на НАТО"}
{"url": "http://www.focus-news.net/news/2019/06/17/2670891/rubaltic-estoniya-iznasya-ot-parlamenta-znameto-na-es.html", "text": "Естонският парламент (Рийгикогу) гласува против връщането на знамената на Европейския съюз в залата за тържествени мероприятия и пресконференции. Спорът за присъствието на европейския флаг в законодателното събрание придоби идеологически характер: Управляващите националисти, по чиято инициатива знамето бе изнесено, твърдят, че интеграцията в ЕС не е дала нищо на Естония, а само е разрушила нейната икономика, предава електронното издание  Rubaltic , като отбелязва, че „подобни хули спрямо „европейския избор“ досега не са чувани в Прибалтика“. Материалът е представен без редакторска намеса. \r\nИсторията на европейските знамена в естонския парламент изглежда на пръв поглед дребна, за да можете сериозно да се замислите над нея. Всичко е твърде провинциално, смешно и абсурдно, за да се говори за геополитиката и европейските дела. Но когато става дума за балтийските държави, символиката на подобни събития не е шега. \r\nСлед пролетните избори в Рийгикогу новото ръководство на парламента разпореди отстраняването на флаговете на ЕС от залата за церемонии. Преди това те винаги се издигаха до естонските флагове, когато първите лица от парламента и страната влизаха в Бялата зала, където говорят с пресата. \r\nИзпратената в опозиция още преди три години либерална и проевропейска Партия на реформите призова колегите си да размислят и да върнат жълтите звезди на синия фон в Бялата зала на Рийгикогу. \r\n„Рийгикогу е представителна сграда на Република Естония, провежданите там мероприятия съответстват на европейските ценности. Решението да се изхвърли знамето от представителната зала не е ежедневно вътрешно решение; знамето има символично значение и символите не се пипат лекомислено. Символите означават нещо“,  каза един от лидерите на реформистите, бившият естонски премиер Таави Рийвас. \r\nВъпросът придобива политическо и дори идеологическо значение. Председателят на Рийгикогу, заместник-председателят на Консервативната народна партия (ЕКРЕ) Хен Пилоуас, който нареди да се премахнат флаговете на ЕС, реши да постави въпроса на публично гласуване. \r\nВ резултат на това мнозинството от народните представители гласуваха два пъти, че не трябва да има символи на Европейския съюз в естонския парламент. \r\nОтделно внимание заслужава тяхната аргументация. Ако председателят Пилоуас се ограничи с протоколно разглеждане, че европейските знамена са в естонския парламент във връзка с естонското председателство на ЕС и след прекратяването им не са нужни там, членовете на неговата партия побързаха открито да разкритикуват Европейския съюз. \r\nЛидерът на ЕКРЕ Март Хелме,например, казва, че естонската икономика „няма никаква полза“ от ЕС. \r\n„Европа, все пак, се състои от толкова много различни националисти и всички те са богатството на ЕС и хората в различните държави изобщо не искат ЕС да стане някаква имерпия“, заяви Хелме и посочи, че естонците не харесват ЕС и Естония се обявява против опитите на брюкселската бюрокрация да отнемат властта от независимата национална държава. \r\nПреди няколко месеца би било абсолютно невероятно да си представим, че такива неща ще бъдат говорени в Прибалтика не от някакви маргинали, а от лидера на управляваща партия. Европейският съюз не е просто някакъв голям интеграционен проект за балтийските страни. „Европейският избор“ е религия, сградите на ЕП, ЕК и другите европейски институции са свещени храмове, а знамената на ЕС – свети хоругви. \r\nПревод и редакция:", "date": "2019.06.17", "title": "Rubaltic: Естония изнася от парламента знамето на ЕС"}
{"url": "http://www.focus-news.net/news/2019/06/17/2670893/veliko-tarnovo-kmetat-daniel-panov-posreshtna-svetovnoizvestniya-pisatel-erik-uaynar.html", "text": "Кметът на Велико Търново Даниел Панов посрещна в старопрестолния град световноизвестния писател и американски журналист Ерик Уайнър. Гостуването му в историческата и духовна българска столица е по покана на издателя, общински съветник и общественик Нейко Генчев. Това съобщиха от  пресцентъра на Община Велико Търново. \r\nПо време на срещата Даниел Панов запозна Ерик Уайнър със славната история и богатото културно-историческо богатство на града, утвърждаването му като международен център на културния туризъм, атрактивен за все повече и повече посетители, както и с пъстрия културен календар. Кметът описа и съвременното развитие на града, заедно с политиките за привличане на млади хора и инвестиции. Единодушно бе мнението за ролята на Великотърновския университет както за реномето на Велико Търново като център на образованието и просветата, така и за облика му на жив град. \r\n„Велико Търново се радва и на все повече четящи хора. Само за миналата година над 8000 са новите читатели в Регионалната библиотека. За всички нас ще е удоволствие да посрещнем отново Ерик Уайнър и да организираме бъдещи срещи с читатели, ученици и студенти“, коментира Панов.   \r\nПо-късно следобед писателят гостува във Великотърновския университет „Св. св. Кирил и Методий“, където бе удостоен с титлата Doctor honoris causa. \r\nКнигата на Ерик Уайнър „География на блаженството“ е включена в списъка на бестселърите за всички времена на „Ню Йорк Таймс“. Творчеството на писателя се радва на огромна популярност и е преведено на повече от 30 езика, включително и на български. Авторът създава свой собствен жанр - нов вид интелектуален пътепис, в който са включени само истински лица и исторически факти, написан изключително увлекателно, изтъкан от ерудиция, психология, наука и хумор. \r\nЕрик Уайнър е завършил Университета в Мериленд, специализирал е журналистика в Станфордския университет. Той е бивш кореспондент на Националното обществено радио на САЩ и на „Ню Йорк Таймс“. Уайнър е бил репортер в повече от 30 държави, от Ирак до Индонезия, като е отразявал повечето основни международни събития от последно време. Носител на няколко награди за журналистика. Пише редовна колона за BBC Travel, както и за редица престижни американски издания. Води и сутрешно предаване в Националното радио на САЩ. Уайнър е популярен говорител, изнася лекции по целия свят. Води собствен майсторски клас по творческо писане, който се провежда всяко лято в Непал. \r\nВ България Ерик Уайнър бе специален гост на Световния конгрес на информационните агенции, който се провежда веднъж на три години и шестото му издание с домакин БТА бе в София от 13 до 15 юни 2019 г.  В България програмата му включва Пловдив, Бургас и Велико Търново.", "date": "2019.06.17", "title": "Велико Търново: Кметът Даниел Панов посрещна световноизвестния писател Ерик Уайнър"}
{"url": "http://www.focus-news.net/news/2019/06/17/2670894/kazanlak-zapochvat-deynosti-po-restavratsiyata-na-bronzoviya-lav-na-pametnika-na-svobodata-na-vrah-sveti-nikola.html", "text": "От 18 юни, вторник, започват дейности по реставрацията на бронзовия лъв на Паметника на свободата, каза за  Радио „Фокус”  директорът на Национален парк – музей „Шипка – Бузлуджа” д-р Чавдар Ангелов. Той поясни, че консервационно-реставрационните дейности ще продължат до 1 септември. Те включват цялостно почистване на бронзовата фигура, фугиране и обработка на носещата конструкция против корозия. Договорът е на стойност 111 хиляди лева. \r\nПроектът се реализира със средства, набрани чрез дарения в рамките на дарителската инициатива „Ние обичаме България“. Инициативата стартира през 2016 година и продължи до 2018 година. „В нея се включиха стотици родолюбиви българи, на които изразяваме нашата огромна благодарност”, каза още д-р Ангелов. \r\nПървият етап от консервационно-реставрационните дейности включва изграждането на скеле. „Това ще наложи ограничение на достъпа на посетители до експозицията в Паметника в дните 18, 19 и 20 юни - вторник, сряда и четвъртък. За посещение ще бъде отворена Костницата, чийто вход е от южната страна на паметника”, поясни директорът на музея. \r\nСлавяна ГАЙДАРОВА", "date": "2019.06.17", "title": "Казанлък: Започват дейности по реставрацията на бронзовия лъв на Паметника на свободата на връх Свети Никола"}
{"url": "http://www.focus-news.net/news/2019/06/17/2670895/stara-zagora-grafikat-za-zapisvane-na-parvoklasnitsi-ot-vtori-etap-na-klasiraneto-se-promenya-na-19-yuni.html", "text": "Графикът за записване на първокласници от втори етап на класирането се променя, заради провеждане на Национално външно оценяване по математика на учениците от седми клас на 19 юни от 9.00 часа, съобщи Иванка Сотирова, зам.-кмет на Община Стара Загора. Това съобщиха от пресцентъра на  Общината . В училищата, в които се провежда изпит, записването на първокласници ще стартира от 13.00 часа на 19 юни.", "date": "2019.06.17", "title": "Стара Загора: Графикът за записване на първокласници от втори етап на класирането се променя на 19 юни"}
{"url": "http://www.focus-news.net/news/2019/06/17/2670886/shumen-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в Шумен, пътните настилки, предаде репортер на  Радио „Фокус“-Шумен . Валежът е с променлива интензивност. Придружен е от единични гръмотевици. Улиците и тротоарите се напълниха с вода. \r\nИвелина ИВАНОВА", "date": "2019.06.17", "title": "Шумен: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2019/06/17/2670892/blagoevgrad-okrazhnata-prokuratura-e-vnesla-zv-sada-obvinitelen-akt-sreshtu-mazh-za-prichinena-smart-na-peshehodets-v-grad-sandanski.html", "text": "Окръжна прокуратура – Благоевград е внесла за разглеждане в съда обвинителен акт срещу Ю.Х. за извършено от него престъпление по чл. 343, ал. 1, б. „в“, пр. 1, вр. чл. 342, ал. 1, пр. 3 от НК. Това съобщиха от пресцентъра на  Апелативна прокуратура - София . \r\nОбвиняемият Х. (на 31 години) е правоспособен водач и към м. февруари 2018 г. работел на длъжност „шофьор“ в търговско дружество. Служебните му задължения били свързани с доставки на сладолед до обекти в общините Петрич и Сандански. Управлявал хладилен товарен автомобил м. „Ивеко“.  \r\nНа 2 февруари 2018 г. Ю.Х. пристигнал в гр. Сандански със служебното МПС. Около 11.25 ч., след като изпълнил доставката на сладолед в магазин на ул. „Божин Димов“, той се качил на товарния автомобил и започнал движение на заден ход по дясната част на пътното платно към ул. „Христо Ботев“. В същото време по него се движел пешеходец – М.А. (на 69 години). Водачът го възприел посредством едното от страничните огледала.  \r\nВъзрастният мъж се намирал на разстояние от 6 метра до превозното средство, поради което Ю.Х. спрял и изчакал, като предположил, че пешеходецът ще пресече улицата и ще се качи на тротоара. След като отново погледнал в задните огледала и не го видял, обвиняемият подновил движението на товарния автомобил на заден ход със сравнително ниска скорост – 14,2 км/ч. Пред дом № 6 на ул. „Божин Димов“, той застигнал М.А. и го ударил първоначално със задната броня. Пешеходецът паднал на земята, след което автомобилът преминал с цялата си дължина през него.  \r\nОбвиняемият забелязал тялото на пострадалия, когато то се показало изпод товарния автомобил. Водачът незабавно спрял движението, слязъл от колата и отишъл при пострадалия. Когато възприел прегазеното човешко тяло, Ю.Х. силно се изплашил и изпаднал в паника.  \r\nСлучаен минувач се обадил на телефон 112, за да съобщи за произшествието и да поиска медицинска помощ за пострадалия. Няколко минути преди пристигането на лекарския екип, М.П. починал.  \r\nПредстои наказателното производство срещу обвиняемия Х. да продължи в съда.", "date": "2019.06.17", "title": "Благоевград: Окръжната прокуратура е внесла зв съда обвинителен акт срещу мъж за причинена смърт на пешеходец в град Сандански"}
{"url": "http://www.focus-news.net/news/2019/06/17/2670897/burgas-startiraha-dnite-na-avstriya-v-grada-edno-ochakvano-sabitie-za-kulturnata-obshtnost.html", "text": "тартираха Дните на Австрия в Бургас – едно очаквано събитие за културната общност. Тази година фестивалът протича под мотото „140 години от установяване на дипломатически отношения между Австрия и България“. Това съобщиха от пресцентъра на  Община Бургас . Програмата му продължава през следващите дни в експоцентър „Флора“ със следните събития: 17 юни (понеделник) - 18.30 часа – зала 2 – Прожекция на филма „Гуча“ – Жулиета, бяло момиче, се влюбва в смуглия Ромео – виртуозен тромпетист от цигански оркестър. Баща й Сачмо, лидер на съперническия бенд от бели музиканти, никак не се радва на цвета на кожата на Ромео. На предстоящия Фестивал на тромпетистите Ромео ще трябва да докаже на Сачмо, че талантът му го прави подходящия човек за неговата дъщеря. Сачмо е склонен да превъзмогне предразсъдъците си и да даде дъщеря си на младия ром, ако той докаже, че е по-добър от него. Нещата се усложняват, когато Роки – полубратът на Ромео, подкупва членовете на оркестъра да се застъпят за него пред баща му, и той, а не Ромео, да свири като водещ тромпетист на състезанието. Входът е свободен. 19 юни (сряда) – 19.00 часа – зала 2 – Театрална постановка на НЕГ „Гьоте“ – Бургас, Тема: „Мисли и действай зелено!“ Заглавие на постановката: „30 минути!“ Входът е свободен. 20 юни (четвъртък) – 18.30 часа – зала 2 – Учители и ученици представят „Виенски класици“ с участието на: Даниела  Георгиева-Стоянова – актриса, Красимира Кръстева – флейта, Симеон Кавалджиев – кларинет, Благовеста Рядкова – пиано, ученици от НУМСИ „Проф. П. Владигеров“ – Бургас. Входът е свободен.", "date": "2019.06.17", "title": "Бургас: Стартираха Дните на Австрия в града – едно очаквано събитие за културната общност"}
{"url": "http://www.focus-news.net/news/2019/06/17/2670901/kazanlak-izlozhba-na-studentski-plakati-s-nadslov-chehiya-i-chehite-v-moite-ochi-shte-bade-otkrita-v-biblioteka-iskra.html", "text": "Изложба на студентски плакати с надслов „Чехия и чехите в моите очи” ще бъде открита на 18 юни, вторник, от 17.00 часа във фоайето на втория етаж на Общинска библиотека „Искра”, каза за  Радио „Фокус”  директорът на библиотеката Анна Кожухарова. Тя поясни, че изложбата ще бъдат експонирани плакати от конкурс организиран от чешките центрове във връзка с честването на 100 години от създаването на Чехословакия. „Чехия и чехите в моите очи” е голям проект иницииран от Чешките центрове съвместно с Факултета за дизайн и изкуства „Ладислав Сутнар“ на Западночешкия университет в Пилзен и с подкрепата на Чешката република по повод 100-годишнината от обявяването на самостоятелна Чехословакия”, обясни тя.   \r\nВ България проектът се реализира под формата на конкурс за плакати, като най-добрите от тях са представени на изложба в България и Чехия. Конкурсът е насочен към студенти от висшите училища по изкуствата, а задачата - създаване на плакат на тема „Чехия и чехите в моите очи“ – ключови моменти за формирането на чешкия народ - исторически личности, писатели, спортисти, важни събития, изобретения, архитектура, природа, изкуство, гастрономия и др.  \r\nОрганизатори на изложбата са Младежки център за развитие „Взаимопомощ” и библиотека „Искра”. \r\nСлавяна ГАЙДАРОВА", "date": "2019.06.17", "title": "Казанлък: Изложба на студентски плакати с надслов „Чехия и чехите в моите очи” ще бъде открита в библиотека „Искра”"}
{"url": "http://www.focus-news.net/news/2019/06/17/2670899/sport-mauritsio-sari-struva-1-milion-na-yuventus.html", "text": "Ювентус е платил компенсация на Челси от едва 1 милион евро за старши треньора Маурицио Сари, пише \"Тутоспорт\". Сари имаше договор с Челси за още две години, но предпочете да напусне и да се завърне в Серия А. 61-годишният специалист парафира за две години с \"Старата госпожа\", като първоначално се считаше, че Юве трябва да плати 6 милиона неустойка на Челси, но ръководството на торинския гранд е успяло да договори значително по-ниска сума, пише италианската преса.", "date": "2019.06.17", "title": "Спорт: Маурицио Сари струва 1 милион на Ювентус"}
{"url": "http://www.focus-news.net/news/2019/06/17/2670875/kmetat-na-kostenets-radostin-radev-e-zadarzhan-za-podkup.html", "text": "Кметът на община Костенец Радостин Радев, заедно със собственик и управител на търговското дружество, бяха задържани за срок до 24 часа (по Закона за МВР) по досъдебно производство на Специализираната прокуратура, образувано в началото на юни тази година. Това съобщиха от пресцентъра на от   Специализираната прокуратура . Повод за разследването е сигнал на съветник от Общинския съвет в Костенец. \r\nВ качеството си на длъжностно лице кметът му обещал дар – парична сума, за да гласува по определен начин на сесия на Общинския съвет. \r\nДействията по разследването на Специализираната прокуратура, осъществявани със съдействието на КПКОНПИ и СДВР, продължават както в град Костенец, така в София и селища в област Стара Загора.", "date": "2019.06.17", "title": "Кметът на Костенец Радостин Радев е задържан за подкуп"}
{"url": "http://www.focus-news.net/news/2019/06/17/2670852/kathimerini-i-mitsotakis-nastoya-za-sanktsii-ot-es-ako-turtsiya-prodalzhi-s-narusheniyata.html", "text": "Гърция и Кипър трябва да поискат от Европейския съюз да наложи санкции срещу Турция, ако Анкара продължи с нарушения на суверенните права на остров Кипър. Това заяви председателят на основната опозиционна партия „Нова демокрация“ Кириакос Мицотакис, съобщава електронното издание на атинския ежедневник  Kathimerini . \r\nВ изявление лидерът на Нова демокрация призова за „национално единство и решителност“, но съюо така предупреди и за рисковете от „безотговорната драматизация“ на ситуацията. \r\nМицотакис подчерта, че решението на министър-председателя Алексис Ципрас да проведе среща на вътрешния кабинет на отбраната и външната политика през уикенда не е било „за националната линия, към която всички трябва да се придържаме”. Тереза Герова", "date": "2019.06.17", "title": "Kathimerini: И Мицотакис настоя за санкции от ЕС, ако Турция продължи с нарушенията"}
{"url": "http://www.focus-news.net/news/2019/06/17/2670903/d-r-nikola-nikolov-bchk-pieneto-na-prestoyala-pregryala-voda-v-avtomobila-e-opasno-i-vodi-do-zabolyavaniya.html", "text": "Пиенето на престояла в колата прегряла вода е опасно и води до заболявания. Това каза за дневния блок „Добър ден“ на  Радио „Фокус“  д-р Никола Николов, доброволец към Националния екип за работа при бедствия и кризи към БЧК. По думите му обикновено в колите е много горещо и дори и ако водата в бутилката е изстинала, не бива да се употребява, защото се развиват химични процеси, които могат да доведат до различни заболявания. „При жените води до помятане или проблеми със забременяването, а при мъжете – до оплешивяване, според статистики, които съм чел. Освен това водата, която употребяваме в горещините, не бива да е от една и съща бутилка, защото по капачката и самата бутилка се завъждат разни патогенни колонии от микроорганизми, които при всяко ползване и наливане се утрояват“, обясни докторът.  \r\nД-р Николов допълни, че разликата между температурата в затворено помещение и тази навън не бива да е повече от 7-8 градуса, защото има риск от усложнения, не само по отношение на настинките. Той препоръча да се избягва алкохола, цигарите и кафето, а при храната трябва да се яде по-малко, но на често.  \r\nМилослава АНГЕЛОВА Пълния текст на интервюто четете по-късно в „Мнение”", "date": "2019.06.17", "title": "Д-р Никола Николов, БЧК: Пиенето на престояла прегряла вода в автомобила е опасно и води до заболявания"}
{"url": "http://www.focus-news.net/news/2019/06/17/2670902/veliko-tarnovo-obshtina-svishtov-za-poreden-pat-osiguri-vazmozhnost-na-mladezhi-da-zapochnat-rabota-v-obshtinskata-administratsiya.html", "text": "Община Свищов изпълнява осем проекта и програми, насочени към осигуряване на заетост на безработни, регистрирани в „Бюро по труда“ – Свищов от различни възрастови и социални групи и с различен образователен ценз, съобщиха от пресцентъра на  Общината . В поредица от материали ще представим всяка една от програмите с нейните специфики и ангажираните лица по нея. \r\nОт 1 февруари 2019 година трима млади хора започнаха работа в администрацията на Община Свищов по програма „Старт на кариерата“. На тях е осигурена  възможност за придобиване на опит и знания в ключови звена на общинска администрация, а именно: Дирекция „Административно-правно информационно обслужване, управление на проекти и европейски въпроси“, Звено „Управление на проекти и европейски въпроси“; Дирекция „Финансови дейности“, Отдел „Общински приходи“ и Дирекция „Управление на собствеността и стопанските дейности“, Отдел „Управление на собствеността, стопански дейности и приватизация“. \r\nМладите висшисти са разпределени на работа по различните дирекции и практиката им дава шанс да се сблъскат в реална среда с динамиката и същността на това, което са завършили в университета. \r\nНа помощта и опита  на колегите в отделите и на знанията, които са получили в университета разчитат новоназначените специалисти, които вече пети месец трупат опит и стаж в общинската администрация. \r\nПолина Георгиева е завършила специалност „Аграрна икономика“ в СА „Д. Ценов” Свищов, Зорница Маринова е  със специалност „Публична администрация“ в СА „Д. Ценов“ Свищов и Янко Русев е придобил специалност „Стопанско управление“ също в Стопанска академия „Д. Ценов” Свищов. Те работят с желание, отговорни и ангажирани са в ежедневните си дейности и смятат, че тази програма е един успешен старт за тяхното усъвършенстване и също така ще им бъде предимство за реализиране в други звена и направления след изтичането й. \r\nЗа да бъдат включени в програмата, младежите трябваше да отговарят на няколко условия: да са до 29-годишна възраст, регистрирани като безработни в бюрата по труда, без трудов стаж по специалността и завършили висше образование. \r\nЧрез предоставената възможност Община Свищов продължава да реализира своята политика за осигуряване на възможности за придобиване на трудов стаж на безработни младежи, завършили средно или висше образование, с цел улесняване прехода между образование и заетост. Така ръководството на общинската администрация успява да постигне гъвкава комбинация от знания, умения и опит, съответстващи на пазарната икономика и пазара на труда. По този начин се постига гъвкава комбинация от знания, умения и опит, адекватно съответстващи на изискванията на пазарната икономика.", "date": "2019.06.17", "title": "Велико Търново: Община Свищов за пореден път осигури възможност на младежи да започнат работа в общинската администрация"}
{"url": "http://www.focus-news.net/news/2019/06/17/2670904/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми.  \r\nВенцеслав ИЛЧЕВ", "date": "2019.06.17", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/06/17/2670905/rositsa-dimitrova-obshtina-veliko-tarnovo-letnite-stazhove-na-britanskite-studenti-sa-izklyuchitelno-polezni-kakto-za-tyah-taka-i-za-potrebitelite-na-sotsialni-uslugi.html", "text": "Летните стажове на британските студенти във Велико Търново са изключително полезни както за тях, така и за потребителите на социални услуги. Това каза Росица Димитрова, директор Дирекция „Социални дейности и здравеопазване“ в Общината, предаде репортер на  Радио „Фокус“ – Велико Търново . Тя посочи, че кампанията се провежда за трета поредна година, със съдействието на Мирела Величкова, която е студентка в Англия. През първата година на практика във Велико Търново са пристигнали петима студенти от различни британски университети. През втората половина те вече са били 15, а тази година се очаква 30 младите хора. В продължение на четири седмици те трябва да научават повече за социалните услуги, които предлага Община Велико Търново. Инициативата се организира съвместно с Великотърновския университет „Св. Св. Кирил и Методий“. Росица Димитрова посочи, че всяка година студентите, които идват в старата столица, са различни. Предимно те изучават хуманитарни специалности като психология и педагогика. „Всяка година имаме различни участници, което още веднъж показва, че студенти, които вече са били във Велико Търново, завладяват със своите разкази за видяното и усетеното в България колегите. За мен това е голяма оценка за това, което правим, за екипите, които осъществяват на терен социалните услуги и разбира се за Великотърновския университет“, посочи Росица Димитрова. \r\nНадежда КРЪСТЕВА", "date": "2019.06.17", "title": "Росица Димитрова, Община Велико Търново: Летните стажове на британските студенти са изключително полезни както за тях, така и за потребителите на социални услуги"}
{"url": "http://www.focus-news.net/news/2019/06/17/2670908/toshko-todorov-proizvoditel-na-lavandula-ot-varna-lavandulata-i-drugite-eterichno-masleni-kulturi-ne-sa-vlagolyubivi-i-loshoto-vreme-prechi-na-dobrata-produktsiya.html", "text": "Лавандулата и другите етерично-маслени култури не са влаголюбиви и лошото време пречи на добрата продукция. Това съобщи в интервю за  Радио „Фокус“ – Варна  Тошко Тодоров, производител на лавандула от Варненска област. Според него, проблеми с насажденията на лавандула има във Варненска област освен поради силните валежи през последните седмици и заради градушки, които паднаха на няколко места в областта. По думите му на този етап производителите в страната се надяват да достигнат поне нивата на реколтата от 2018 г. „Просто свойството на маслото във всяко едно растение е такова, че лавандулата го произвежда с една единствена цел, а в случая когато има влага в почвата производството на масло в самото растение е много по-занижено“, посочи Тошко Тодоров.  \r\nСпоред него промяната в климата на България, който преминава към дъждовно лято и липса на зима, сериозно вреди на възможностите за отглеждане на етерично-маслените култури в страната. “Ние в момента като климатичен пояс, в който е разположена нашата държава, климата ни не отговаря на този климатичен пояс  и повече прилича на субтропичния като в Англия –  дъждовно лято и почти нямаме зима. Което реално погледнато в един такъв климат етерично-маслените култури не обичат да виреят. Те не обичат влажния климат, не обичат дъждовете, не обичат пренасищането на почвата с влага и всякакви др. такива неща, които я стимулират да расте“, обясни Тошко Тодоров. По думите му единственото, което може да се направи в такива ситуации, е лавандуловите растения да бъдат правилно подхранвани, така че тяхното развитие да не се влияе толкова от количеството валежи. \r\nБояна АТАНАСОВА", "date": "2019.06.17", "title": "Тошко Тодоров, производител на лавандула от Варна: Лавандулата и другите етерично-маслени култури не са влаголюбиви и лошото време пречи на добрата продукция"}
{"url": "http://www.focus-news.net/news/2019/06/17/2670909/lyubomir-hristov-kmet-na-obshtina-shumen-obshtinata-e-dopustim-benefitsient-za-zakupuvane-na-ekologichen-gradski-transport-po-op-okolna-sreda.html", "text": "Общината е допустим бенефициент за закупуване на екологичен градски транспорт по Оперативна програма „Околна среда“, заяви Любомир Христов, кмет на Шумен, предаде репортер на  Радио „Фокус“ - Шумен . Пред председателите на групи в Общинския съвет, той представи намерението на общината да кандидатства по приоритетна ос „Подобряване на качеството на атмосферния въздух” и поиска да чуе мнението им за подкрепа или не на тази възможност. Шумен и още 10 общини в страната с нарушено качество на атмосферния въздух, ще могат да кандидатстват за 390 млн. лв. за закупуване на екологичен градски транспорт по ОП „Околна среда“. Община Шумен ще може да получи 12 млн. лв. Крайният срок за подаване на проекта е 30 януари 2020 година. „Мисля, че това е добра възможност за Шумен, още повече, че бъдещето е на екологичния транспорт. От 2020 година ще бъдат налагани санкции, съобразно новия Закон за опазване на околната среда, който влиза в сила от 1 януари догодина“, каза Любомир Христов. Той посочи, че в насоките за кандидатстване има изискване за общинско транспортно предприятие. „Нямаме такова, или трябва да създадем или да вменим като допълнителна функция на някое от съществуващите общински предприятия. Ще предстои много работа, но това е шанс за бъдещето на Шумен“, коментира Любомир Христов. Живка Атанасова, гл. експерт „Екология“ в община Шумен представи дейностите, които са допустими за финансиране по процедурата - за подготовка на проектното предложение, закупуване и доставка на  електрически превозни средства на обществения транспорт, за станции за зареждане с автобусни депа, за оптимизиране експлоатацията на новопридобитите превозни средства, осигуряване на система за таксуване, за автоматично позициониране на превозните средства, за рехабилитация на съществуваща контактна мрежа, за изграждане на комплексни трансформаторни станции и др. Кметът Любомир Христов посочи, че първоначално електрическите автобуси ще обхванат две- три линии. Съветниците поискаха повече информация по специфичните изисквания за създаване на транспортно предприятие и за насоките за кандидатстване по проекта. Въпросът за закупуване от община Шумен на електробуси по ОП „Околна среда“ ще бъде обсъден в постоянните комисии към Общинския съвет. \r\nИвелина ИВАНОВА", "date": "2019.06.17", "title": "Любомир Христов, кмет  на Община Шумен: Общината е допустим бенефициент за закупуване на екологичен градски транспорт по ОП „Околна среда“"}
{"url": "http://www.focus-news.net/news/2019/06/17/2670911/kostadin-kisyov-regionalen-arheologicheski-muzey-plovdiv-do-nyakolko-godini-mogilata-maltepe-shte-stane-svetovna-atraktsiya.html", "text": "До няколко години могилата Малтепе до село Маноле ще се превърне в обект със световно историческо значение. Това каза директорът на Регионалния археологически музей в Пловдив Костадин Кисьов, който постави началото на археологическите разкопки на обекта, предаде репортер на  Радио Фокус-Пловдив . Присъстваха и кметовете на Пловдив и на „Марица“ Иван Тотев и Димитър Иванов. Според Кисьов, никъде по света не е открита напълно запазена кула от римско време като тази на Малтепе. „Находката предизвика небивал интерес сред български и чуждестранни учени на Националната конференция по археология“, каза още Кисьов. Той благодари на кметовете на двете общини „Марица“ и „Пловдив“ за подкрепата при археологическите проучвания и затова, че финансират дейностите по разкопките на Малтепе. По думите му, досегашните археологически находки – монети и фрагменти от съдове, показват, че могилата е строена след 3 век преди Христа. Археологът се надява до началото на август да се стигне до основата в южната част на кулата и тогава да се види за каква монументална постройка става въпрос. \r\n„Кулата е висока 20 метра и тежи около 250 тона, което предполага, че тя стои върху огромни основи. Тя е построена единствено, за да носи 15-тонния мраморен постамент, върху който е била поставена статуя“, обясни Костадин Кисьов. Според него гробницата е в основата на север от кулата и трябва да бъде разкрита, за да се установи дали входът й е южен или северен. \r\nАрхеологът предполага, че вероятно в нея е погребан римски император. Той се надява до началото на август екипът му да стигне до гробницата от южната страна, за да се установи дали там се намира входа й. Кисьов допълни, че след края на разкопките цялото проучване на могилата, документирано с видеофилм, ще бъде предадено на експозицията на Културно-информационния център „Малтепе“. \r\n„Надявам се, че до няколко години всичко това тук ще стане световна атракция“, изтъкна археологът. \r\nКметът на Пловдив Иван Тотев благодари на Общински съвет Пловдив затова, че гласува всяка година средства за разкопките на Малтепе. „Това е част от влиянието на Филипопол в региона. Категоричен съм, че ще стигнем до края с проучването на тази могила. Мечтата ми е да видя целия обект завършен, без багери и пръст около него“, каза още Тотев. Той припомни, че е обещал това и на министър-председателя Бойко Борисов при посещението му на Малтепе. Кметът на Пловдив добави, че струпването на културно-историческо наследство в Пловдив и региона наподобява големите градове като Рим и Атина. \r\n„От изключителна важност е да се подкрепят проекти от подобно значение. Откритото тук е наистина уникално, и в комбинация с Голямата Базилика и Форумния комплекс, през следващите 20 години, тази зона ще бъде сравнима с най-известните антични центрове в света“, категоричен е Иван Тотев. \r\nКметът на община „Марица“ Димитър Иванов, който е от село Маноле, разказа как още като дете си е задавал въпроса какво има в тази могила. „Аз съм израсъл край Малтепе, тук в съседство, имахме наследствена нива. Винаги съм се питал какво ли е скрито в могилата. Ще бъда щастлив ако гробницата бъде разкрита и тя се превърне в атракция от световно значение. Вярвам, че това ще се случи“, допълни Иванов. \r\nПо думите му Културно-информационния център „Малтепе“, изграден преди години с европейски средства, ще бъде поставен изцяло в услуга на изследването на могилата. Иванов благодари за подкрепата на кмета на община Пловдив Иван Тотев и за всеотдайността при проучването на директора на Археологическия музей Костадин Кисьов, и обеща, че администрацията ще продължи да оказва пълно съдействие за всичко, каквото е необходимо, за да се финализират успешно археологическите разкопки. \r\n„Малтепе ще донесе слава не само за община „Марица, но и за Пловдив и региона, както и за България“, заяви е Димитър Иванов.", "date": "2019.06.17", "title": "Костадин Кисьов, Регионален археологически музей - Пловдив: До няколко години могилата Малтепе ще стане световна атракция"}
{"url": "http://www.focus-news.net/news/2019/06/17/2670907/kyustendil-95-ot-sedmoklasnitsite-v-regiona-sa-se-yavili-na-natsionalno-vanshno-otsenyavane-po-balgarski-ezik-i-literatura.html", "text": "95 % от седмокласниците в Кюстендилския регион са се явили на национално външно оценяване по български език и литература. Това съобщиха за  Радио „Фокус” – Кюстендил  от Регионално управление на образованието – Кюстендил. От 979 ученици в седми клас в област Кюстендил на изпит са се явили 933, което е 95% от седмокласниците. Не са се явили 46 ученици. Изпитният ден в област Кюстендил е преминал при нормални условия. Няма анулирани писмени работи. Националното външно оценяване по математика за седмокласниците ще се проведе на 19 юни. \r\nВенцеслав ИЛЧЕВ", "date": "2019.06.17", "title": "Кюстендил: 95% от седмокласниците в региона са се явили на национално външно оценяване по български език и литература"}
{"url": "http://www.focus-news.net/news/2019/06/17/2670912/prezidentat-rumen-radev-udostoi-poslanika-na-germaniya-u-nas-herbert-salber-s-orden-stara-planina-parva-stepen.html", "text": "За България Федерална република Германия е важен партньор, приятел и съюзник. Това заяви президентът Румен Радев, който удостои днес с орден „Стара планина“ първа степен германския посланик у нас Херберт Салбер. Това съобщиха от  прессекретариата на държавния глава . Високото държавно отличие е за приноса на дипломата за укрепването и развитието на българо-германските отношения. Посланик Херберт Салбер приключва своя мандат в София, а с него и дипломатическата си кариера.  \r\nПо време на церемонията в Гербовата зала президентът Радев отбеляза 140-годишнината от началото на дипломатическите отношения между  Германия и България. Благодарение на приноса на много поколения дипломати, политици, предприемачи, инженери, учени, дейци на изкуството и културата, както и обикновени граждани, днес се радваме на отлични отношения между нашите страни и народи, основани на партньорство и приятелство, заяви държавният глава.  \r\nРумен Радев благодари на Херберт Салбер за неговата ангажираност и приноса му в развитието на българо-германските връзки в областта на политиката, икономиката, културата, образованието и науката. „Търговско-икономическите отношения между нашите страни са в непрекъснат възход и Германия се утвърди като водещ икономически партньор за нашата страна“, допълни Румен Радев. Той подчерта, че германските инвестиции имат съществен принос за трансформацията на българската икономика към индустриализация и производства с висока добавена стойност. \r\nОсобено ценим възможността да се възползваме от германския опит в областта на дуалното обучение, което дава нови перспективи пред бизнеса и нови възможности пред младите хора в България, заяви той.  \r\n„България е наш доверен приятел, партньор и съюзник“, заяви посланик Херберт Салбер по време на церемонията. Той изрази задоволство, че завърша професионалния си път, започнал преди 35 години, в държава, с която Германия има добри отношения. Посланик Салбер подчерта конструктивната роля и заслугите на България за развитието на сътрудничеството и разбирателството на Балканите.  \r\nНа церемонията на „Дондуков“ 2 присъстваха представители на дипломатическия корпус у нас.", "date": "2019.06.17", "title": "Президентът Румен Радев удостои посланика на Германия у нас Херберт Салбер с орден „Стара планина“ първа степен"}
{"url": "http://www.focus-news.net/news/2019/06/17/2670879/kathimerini-gartsiya-es-mozhe-da-zamrazi-pregovorite-za-mitnicheski-sayuz-s-turtsiya-zaradi-sondazhite-v-iztochnoto-sredizemnomorie.html", "text": "Правителствата от Европейския съюз ще повторят осъждането си на „продължаващите незаконни действия на Турция в Източното Средиземноморие“, показва проекто-изявление, което ще бъде публикувано във вторник, твърди Bloomberg, предава електронното издание на вестник  Kathimerini . \r\nСъгласно документа, европейските правителства ще посочат, че преговорите за членство на Анкара в Съюза са спрени и ще добавят, че „не се предвижда продължаване на работата по митническия съюз ЕС-Турция“. \r\nМинистърът на външните работи на Гърция Йоргос Катругалос пристигна в Брюксел в понеделник, за да присъства на Съвета по външни работи, където се очаква да проведе редица двустранни срещи с колегите си. \r\nВ неделя турският президент Реджеп Таийп Ердоган заяви, че страната му няма да се откаже от сондажите за енергоресурси около Кипър, независимо от призивите на южноевропейските лидери. \r\n„Продължаваме да проучваме в тези райони, които са наши“, увери той. \r\n„Някой е дал заповед. Очевидно ще арестуват персонала на нашите кораби. Ще ви се случат лоши неща, ако го направите“, предупреди турският лидер. \r\nНеговите коментари дойдоха, след като Никозия издаде заповеди за арест срещу компаниите, служителите на компании и екипажите, които участват в операциите на турския сондажен кораб „Фатих“ в Изключителната икономическа зона (ИИЗ) на острова без ясно позволение от правителството на гърците киприоти. \r\nПревод и редакция:", "date": "2019.06.17", "title": "Kathimerini (Гърция): ЕС може да замрази преговорите за митнически съюз с Турция заради сондажите в Източното Средиземноморие"}
{"url": "http://www.focus-news.net/news/2019/06/17/2670913/ministar-ekaterina-zaharieva-zapadnite-balkani-tryabva-da-badat-klyuchov-prioritet-v-globalnata-strategiya-na-es.html", "text": "Глобалната стратегия на ЕС и засилването на ефективността на общата външна политика и политика за сигурност (ОВППС) бяха във фокуса на заседанието на Съвет „Външни работи“, което се проведе днес в Люксембург. Българската делегация бе ръководена от вицепремиера и министър на външните работи Екатерина Захариева, съобщиха от пресцентъра на  Министерство на външните работи .  \r\nНа съвместна сесия с министрите на отбраната бе направен преглед на изпълнението на Глобалната стратегия три години след приемането й. Споделени бяха оценки за постигнатия напредък в областта на сигурността и отбраната, както и идеи за адресиране на нови предизвикателства като дезинформацията и хибридните заплахи. Съветът подчерта значението на трансатлантическите отношения и сътрудничеството ЕС – НАТО.  \r\nМинистър Захариева открои като ключов приоритет ангажираността с регионите в непосредствена близост на ЕС, както и европейската интеграция на страните от Западните Балкани. Политиката на разширяване е доказала своята трансформираща сила. Европейският проект няма да бъде завършен без интеграцията на Западните Балкани, настоя българският първи дипломат.      \r\nВ посветената на ОВППС дискусия министрите обмениха идеи как да бъде подобрена координацията и ефективно прилагане на външнополитическите цели на ЕС, като отчетоха необходимостта от укрепване на аналитичния капацитет и оптимално разпределение на наличните ресурси.  \r\nПървите дипломати на ЕС дискутираха широк кръг актуални външнополитически теми, включително положението в Судан и Венецуела, Република Молдова, ситуацията в Близкия изток и др. Прието бе Изявление на Съвета по положението в Судан, в което остро се осъждат проявите на насилие срещу протестиращи и мирното население и се отправя призив за възстановяване на преговорите за преход към установяване на гражданско управление в страната. Министрите оцениха положително последните развития в Република Молдова, целящи преодоляване на политическата криза. Потвърдиха готовността на ЕС да продължи да работи в подкрепа на реформите в страната на основата Споразумението на асоцииране.  \r\nНа работен обяд с йорданския си колега Айман Сафади министрите на външните работи на 28-те потвърдиха подкрепата на ЕС за Йордания, като дадоха висока оценка на ролята на страната като фактор на стабилността в региона и откроиха усилията й по отношение на сирийските бежанци на нейна територия. Обменени бяха мнения по перспективите пред  \r\nБлизкоизточния мирен процес, ситуацията в Сирия и развитията в Ирак. В рамките на провелия се по-късно Съвет за асоцииране бе подписано Рамково споразумение за участието на Йордания в мисии и операции на ЕС по линия на общата политика за сигурност и отбрана.", "date": "2019.06.17", "title": "Министър Екатерина Захариева: Западните Балкани трябва да бъдат ключов приоритет в Глобалната стратегия на ЕС"}
{"url": "http://www.focus-news.net/news/2019/06/17/2670914/kyustendil-vazstanoveno-e-dvizhenieto-pri-km-53-na-am-struma-v-posoka-sofiya.html", "text": "Възстановено е движението при км 53 на АМ „Струма“ в посока София. Това съобщиха от пресцентъра на  Агенция \"Пътна инфраструктура\" .", "date": "2019.06.17", "title": "Кюстендил: Възстановено е движението при км 53 на АМ „Струма“ в посока София"}
{"url": "http://www.focus-news.net/news/2019/06/17/2670915/api-ofertite-za-polaganeto-na-horizontalna-markirovka-po-republikanskite-patishta-za-sledvashtite-5-g-se-otvaryat-na-18-yuni.html", "text": "Офертите в обществената поръчка за определяне на изпълнител за полагане на хоризонтална маркировка по републиканската пътна мрежа за следващите 5 години се отварят от 14.00 часа на 18 юни в сградата на Агенция \"Пътна инфраструктура\" (АПИ). Това съобщиха от пресцентъра на  АПИ . \r\nОбществената поръчка е в 6 обособени позиции по райони на планиране в страната: \r\n-\tОбособена позиция №1 – Северозападен район, включващ области Видин, Враца, Монтана, Ловен и Плевен; \r\n-\tОбособена позиция №2 – Северен централен район, включващ области Велико Търново, Габрово, Разград, Русе и Силистра; \r\n-\tОбособена позиция №3 – Североизточен район, включващ области Варна, Добрич, Търговище и Шумен; \r\n-\tОбособена позиция №4 – Югоизточен район, включващ области Бургас, Сливен, Стара Загора и Ямбол; \r\n-\tОбособена позиция №5 – Южен централен район, включващ области Кърджали, Пазарджик, Пловдив, Смолян и Хасково; \r\n-\tОбособена позиция №6 – Югозападен район, включващ области Благоевград, Кюстендил, Перник и София. \r\n\tОбщата индикативна стойност на обществената поръчка за 6-те позиции е 63 000 000 лв. без ДДС и се финансира от бюджета на АПИ.", "date": "2019.06.17", "title": "АПИ: Офертите за полагането на хоризонтална маркировка по републиканските пътища за следващите 5 г. се отварят на 18 юни"}
{"url": "http://www.focus-news.net/news/2019/06/17/2670918/kazanlak-chuzhdestranni-dobrovoltsi-byaha-otlicheni-za-aktivnata-si-rabota-po-organizatsiyata-na-ekofestival-kazanlak-2019.html", "text": "Чуждестранни доброволци, които работят по проект „Дълбоки корени” на програма „Еазръм+”, бяха отличени за активната си работа по организация на Екофестивал Казанлък 2019 г. с грамоти, издадени от Община Казанлък. Това каза за  Радио „Фокус”  председателят на Младежки център за развитие „Взаимопомощ” Мария Славова. Тя поясни, че наградените доброволци са от Франция, Полша, Португалия, Италия, Финландия, Унгария, Румъния, Германия и Словения. Те пребивават в Казанлък от близо месец и ще работят по проекта общо два месеца, в които ще се опитат да привлекат вниманието на общността към екологични проблеми и възможностите за тяхното решаване. \r\nЧаст от задачите на доброволците са да информират подрастващите за състоянието на природата и влиянието на човека над нея. В тази връзка те направиха тематични презентации в няколко училища в Казанлък.  \r\nДванадесетте доброволци на „Взаимопомощ“ са ангажирани и с организиране на „Езикови кафенета“, чрез които ще запознаят присъстващите с културата на своите страни и многообразието на Европа. езиковите кафенета ще се проведат на 18 и 19 юни 2019 от 17 часа в Общинска библиотека „Искра”. \r\nСлавяна ГАЙДАРОВА", "date": "2019.06.17", "title": "Казанлък: Чуждестранни доброволци бяха отличени за активната си работа по организацията на Екофестивал Казанлък 2019"}
{"url": "http://www.focus-news.net/news/2019/06/17/2670917/telma-makedoniya-v-makedoniya-se-provezhda-mashtabno-voenno-uchenie.html", "text": "На полигона Криволак в Македония в понеделник се провежда военното учение „Решителен удар“, в което участват 2700 военнослужещи от страната и още пет страни-членки на Алианса, включителнo България и Албания, предава скопският телевизионен канал  „Телма“ . \r\nНа маневрите присъстваха високи гости, като президента на Македония Стево Пендаровски, премиера Зоран Заев и министри от правителството. Държавният глава заяви, че САЩ ще ратифицират Протокола за членство на Северна Македония в НАТО през август. \r\nПревод и редакция:", "date": "2019.06.17", "title": "„Телма“ (Македония): В Македония се провежда мащабно военно учение"}
{"url": "http://www.focus-news.net/news/2019/06/17/2670916/blagoevgrad-kmetat-na-d-r-atanas-kambitov-dade-kurban-za-zdrave-i-blagodenstvie-na-zhitelite-na-grada.html", "text": "Кметът на Благоевград д-р Атанас Камбитов даде курбан за здраве и благоденствие на жителите на града. Това съобщиха от пресцентъра на  Общината . За поредна година стотици хора се събраха  край 33-метровия кръст, пазител на града, в местността „Заева поляна“. „Днес е един от най-големите православни празници – Свети Дух. Да си пожелаем здраве. Пожелавам на всички да се веселят, да забравят лошите неща, нека правим  повече добро, така и светът ще стане по-добър“, каза кметът Камбитов. \r\nТой припомни с благодарност и почит името на покойния Неврокопски митрополит Натанаил, който освети кръста. „Имаме намерение да поставим плоча в негова памет. И дай, Боже, до края на годината да направим и първа копка на новата черква в парк „Македония“, каза още кметът Камбитов.  \r\nВодосвет за здраве беше отслужен от свещеници на Благоевградския храм „Въведение Богородично“.", "date": "2019.06.17", "title": "Благоевград: Кметът на д-р Атанас Камбитов даде курбан за здраве и благоденствие на жителите на града"}
{"url": "http://www.focus-news.net/news/2019/06/17/2670919/api-dvizhenieto-po-am-hemus-mezhdu-28-mi-i-31-vi-km-posoka-varna-shte-se-osashtestvyava-v-edna-lenta-poradi-remonti-na-18-yuni.html", "text": "На 18 юни движението по АМ „Хемус“ в посока Варна между 28-ми и 31-ви километър ще се осъществява в една лента поради ремонтни дейности на пътната настилка. Това съобщиха от пресцентъра на   Агенция „Пътна инфраструктура“ . Ще бъде ограничено движението в изпреварващата и част от активната ленти, като трафикът ще преминава по другата част от активната и аварийната ленти. Необходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.06.17", "title": "АПИ: Движението по АМ „Хемус“ между 28-ми и 31-ви км посока Варна ще се осъществява в една лента поради ремонти на 18 юни"}
{"url": "http://www.focus-news.net/news/2019/06/17/2670920/veliko-tarnovo-mezhdunarodniyat-teatralen-festival-lyato-kukli-i-priyateli-zapochva-na-22-yuni-v-grada.html", "text": "Международният театрален фестивал „Лято, кукли и приятели“ започва на 22 юни във Велико Търново. Това съобщи пред журналисти Нелина Църова, директор на Дирекция „Култура, туризъм и международни дейности“ в Общината, предаде репортер на  Радио „Фокус“ – Велико Търново . Представленията ще се играят всяка събота до края на месец август, началният час е 11.00, а мястото – сцената „Арт лято“ до Галерия „Борис Денев“.  \r\nСвои постановки ще представят 11 куклени театъра, два от които чуждестранни – от Испания и Англия. Сред заглавията са любимите „Пинокио“, „Трите прасенца“, „Житената питка“, „Работна мецана“, „Глупавият вълк“, „Котаракът в чизми“, „Червената шапчица“, „Принцесата и граховото зърно“. Проектът се реализира с финансовата подкрепа на Министерство на културата. Той бе част от кандидатурата на Велико Търново за европейска столица на културата. \r\nНадежда КРЪСТЕВА", "date": "2019.06.17", "title": "Велико Търново: Международният театрален фестивал „Лято, кукли и приятели“ започва на 22 юни в града"}
{"url": "http://www.focus-news.net/news/2019/06/17/2670922/api-utre-ot-1000-do-1530-ch-dvizhenieto-v-tunel-trayanovi-vrata-na-am-trakiya-v-trabata-za-burgas-shte-se-osashtestvyava-v-edna-lenta-poradi-remont.html", "text": "Утре от 10.00 до 15:30 ч. движението в тунел „Траянови врата“ на АМ „Тракия“ в тръбата за Бургас ще се осъществява в една лента поради ремонт на антени на мобилен оператор. Това съобщиха от пресцентъра на   Агенция „Пътна инфраструктура“ . Ще бъде затворена активната лента, като трафикът ще се извършва в изпреварващата лента.  \r\nОт утре до 20 декември движението по АМ „Хемус“ в посока Варна между км 33+930 и км 34+350 трябва да се осъществява с повишено внимание поради ремонт на аварийната лента на виадукта при км 34+220.", "date": "2019.06.17", "title": "АПИ: Утре от 10.00 до 15:30 ч. движението в тунел „Траянови врата“ на АМ „Тракия“ в тръбата за Бургас ще се осъществява в една лента поради ремонт"}
{"url": "http://www.focus-news.net/news/2019/06/17/2670923/blagoevgrad-natovaren-e-trafikat-po-osnovnite-patni-arterii-v-oblastta.html", "text": "Интензивен е трафикът по автомагистрала „Струма“ и главен път Е-79, както и по второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки на места са мокри и хлъзгави. Особено внимателни трябва да бъдат шофьорите в Кресненското дефиле и проходите Предел и Папаз Чаир, където има вероятност за падане на скална и кална маса, както и на клони от дървета. През деня не са регистрирани тежки пътни инциденти. В Област Благоевград не се извършват ремонтни дейности по първокласната, второкласната и третокласната пътна мрежа, заради които да са въведени ограничения за движението. \r\nЛивия НИНОВА", "date": "2019.06.17", "title": "Благоевград: Натоварен е трафикът по основните пътни артерии в областта"}
{"url": "http://www.focus-news.net/news/2019/06/17/2670921/matyu-palmar-kosovskiyat-vapros-ne-e-svarzan-s-bosna-i-hertsegovina.html", "text": "Заместник-помощник държавния секретар на САЩ Матю Палмър заяви по време на посещението си в Сараево, че усилията за разрешаване на косовския въпрос не са свързани по никакъв начин със ситуацията в Босна и Херцеговина, предава обществената „Радио и телевизия Косово“ (RTK). \r\n„Нормализацията на отношенията между Косово и Сърбиуя ще подобри ситуацията в сигурността в западнобалканския регион, а освен това ще отвори пътя на Белград и Прищина към членство в Европейския съюз, а това ще бъде много добре и за Босна и Херцеговина“, обясни Палмър. \r\nПревод и редакция:", "date": "2019.06.17", "title": "Матю Палмър: Косовският въпрос не е свързан с Босна и Херцеговина"}
{"url": "http://www.focus-news.net/news/2019/06/17/2670924/sport-chilich-i-medvedev-zapochnaha-s-pobedi-v-kuins.html", "text": "Марин Чилич започна успешно защитата на титлата си в турнира от сериите ATP 500 в Куинс. В първия си мач на трева този сезон петият в схемата хърватин надделя над Кристиан Гарин с 2:0 сета В следващия кръг световният №15 ще срещне Диего Шварцман. Аржентинецът надделя над Александър Бублик с 2:0 сета за по-малко от час игра. По-рано през деня Даниил Медведев прекъсна серия от пет поредни загуби. Световният №13 не бе вкусвал успеха от края на април, когато загуби от Доминик Тийм финала в Барселона. В Мадрид, Рим, на Ролан Гарос и в Щутгарт руснакът отпадаше все на старта, но промени тази тенденция в Куинс с успех над Фернандо Вердаско с 2:0 сета.", "date": "2019.06.17", "title": "Спорт: Чилич и Медведев започнаха с победи в Куинс"}
{"url": "http://www.focus-news.net/news/2019/06/17/2670896/korneliya-ninova-bsp-g-n-premier-edna-ostavka-na-pozitano-ne-mozhete-da-vzemete-kato-horata.html", "text": "Днес господин Борисов казал, че на  \"Позитано\" една оставка не могат да ДАДАТ като хората. Не господин премиер - на \"Позитано\" една оставка не можете да ВЗЕМЕТЕ като хората. Това написа в социалната мрежа  \"Фейсбук\"  лидерът на БСП Корнелия Нинова.", "date": "2019.06.17", "title": "Корнелия Нинова, БСП: Г-н премиер, една оставка на \"Позитано\" не можете да вземете като хората"}
{"url": "http://www.focus-news.net/news/2019/06/17/2670910/reuters-iran-obyavi-che-shte-narushi-limita-na-yadrenata-sdelka-za-obogaten-uran.html", "text": "Техеран обяви в понеделник, че ще наруши международно договорените ограничения на своя запас от нискообогатен уран след 10 дни - ход, който вероятно ще влоши напрежението с Вашингтон, но добави, че европейските държави все още могат да спасят ядрено споразумение, което определя тези граници, предава  Reuters . \r\nВ знак на загриженост от съобщението на Иран, Германия призова Техеран да изпълни всичките си задължения по споразумението от 2015 г. Великобритания заяви, че ако Иран наруши договорените граници в рамките на сделката, Лондон ще разгледа \"всички възможности\". \r\nБлизкият съюзник на САЩ – Израел, който е най-големият враг на Ислямската република, призова световните сили да увеличат бързо санкциите срещу Иран, ако надхвърли границата за обогатен уран. \r\nПревод и редакция:", "date": "2019.06.17", "title": "Reuters: Иран обяви, че ще наруши лимита на ядрената сделка за обогатен уран"}
{"url": "http://www.focus-news.net/news/2019/06/17/2670927/stara-zagora-sas-sporten-lekoatleticheski-praznik-v-doma-za-mediko-sotsialni-grizhi-v-buzovgrad-beshe-postaveno-nachaloto-na-devetoto-izdanie-na-proekta-sinyo-lyato.html", "text": "Със спортен лекоатлетически празник в Дома за медико – социални грижи за деца в Бузовград беше поставено началото на деветото издание на проекта „Синьо лято”, предаде кореспондент на  Радио „Фокус” . „Целта на този празник е да покаже, че деца, които имат дефицити в развитието си, могат да спортуват и да постигат добри резултати, които да повлияват добре цялостното им развитие”, така обясни провеждането на спортното събитие психологът в Дневния център за деца с увреждания в Бузовград Анна Стефанова.  \r\nСпециален гост на събитието беше известната лекоатлетка Петя Пендарева, която е чест посетител на Дома в Бузовград и с екипа му реализира редица съвместни проекти в областта на спорта. Тя беше приготвила сама за децата малки награди и остана много впечатлена от това, което се прави с тях ежедневно в Дома. Пендарева изрази съжаление, че на много малко места е виждала подобно нещо и толкова добре обхванати деца по отношение на спорта и физическата активност. \r\nСлавяна ГАЙДАРОВА", "date": "2019.06.17", "title": "Стара Загора: Със спортен лекоатлетически празник в Дома за медико – социални грижи в Бузовград беше поставено началото на деветото издание на проекта „Синьо лято”"}
{"url": "http://www.focus-news.net/news/2019/06/17/2670906/inzh-ivan-dosev-e-naznachen-za-chlen-na-us-na-api.html", "text": "Министърът на регионалното развитие и благоустройството Петя Аврамова назначи инж. Иван Досев за член на Управителния съвет на Агенция \"Пътна инфраструктура\". В момента инж. Досев е директор на дирекция \"Поддържане на пътната инфраструктура\" в АПИ, а преди това е бил заместник-началник на ДНСК. Това съобщиха от пресцентъра на  министерството . От длъжността член на УС на АПИ по лична молба е освободен Радослав Влахов.", "date": "2019.06.17", "title": "Инж. Иван Досев е назначен за член на УС на АПИ"}
{"url": "http://www.focus-news.net/news/2019/06/17/2670929/dfz-pchelarite-shte-badat-kompensirani-s-600-000-leva-za-shteti-ot-rastitelna-zashtita.html", "text": "Управителният на Държавен фонд „Земеделие“ (ДФЗ) утвърди финансов ресурс в размер на 600 000 лв. по схема de minimis на земеделските стопани в сектор „Пчеларство\" за компенсиране на разходи, възникнали в резултат на подмор на пчелни семейства, в следствие на проведени растителнозащитни мероприятия. Това съобщиха от пресцентъра на  ДФЗ . \r\nЦелта на помощта е възстановяване на пчелните семейства, смекчаване на последствията от отравянията и стабилизирането на засегнатите стопанствата. \r\nБюджетът ще бъде разпределен както следва: \r\n-\tпри подмор на пчелното семейство между 61 - 100% - 118 лв. за пчелно семейство; \r\n-\tпри подмор на пчелното семейство между 30 - 60% - 50 лв. за пчелно семейство. \r\nПредстои Държавен фонд  „Земеделие” съвместно с Министерството на земеделието, храните и горите да изготви указания за предоставяне на помощта.", "date": "2019.06.17", "title": "ДФЗ: Пчеларите ще бъдат компенсирани с 600 000 лева за щети от растителна защита"}
{"url": "http://www.focus-news.net/news/2019/06/17/2670930/pregled-na-mezhdunarodnite-novini-do-18-chasa-agentsiya-fokus.html", "text": "В медиите в югозападната ни съседка продължава тенденциозната кампания на публикации, насочени срещу България. В последното денонощие преобладават материали по повод годишнина от инцидент, при който са загинали 15 младежи от село Ваташа, в община Кавадарци. Електронното издание на вестник  „Нова Македония“   публикува статия по темата, като още в заглавие подканя: „България да се извини за клането във Ваташа в знак на „добросъседство“. \r\n„Българският премиер Бойко Борисов, преди да смени учебниците по история и да направи македонската комисия, ръководена от академик Драги Георгиев, да напише, че българите не са фашисти и окупатори, а освободители на Македония, трябва да се поклони пред паметника във Ваташа, извинявайки се за клането, което българската държава извърши на 16 юни 1943 г., брутално убивайки 12 млади мъже от Ваташа, сред които има деца, навършили и 15 години“, пише скопският вестник.  \r\n„Ако е за добросъседски отношения, а не за изтриване на съседи и тяхната история, българският премиер Бойко Борисов трябваше да пристигне в Македония в неделя, 16 юни 2019 г. и да се извини публично за клането, което страната му извърши в този ден. Преди 76 години, в село Ваташа, Община Кавадарци, когато дванадесет младежи са били убити само защото са били македонци. На 16 юни 1943 г. българските фашисти застреляха Перо Илов, на когото беше най-малко 15 години, Ванко Гурев, Данко Давков, Илия Димов, Ристо Гондев, Блейз Ицев, Пане Мешков, Герасим Матаков, Диме Чекоров Пане Юнов, Фечо Попгоргиев, Васо Хаджи - Йорданов. След капитулацията през 1944 г. „добросъседската\" държава на премиера Борисов признава клането, като предава  на Македония преките извършители на стрелбата“, подчертават още от редакцията. \r\n***  Заместник-помощник държавния секретар на САЩ Матю Палмър заяви по време на посещението си в Сараево, че усилията за разрешаване на косовския въпрос не са свързани по никакъв начин със ситуацията в Босна и Херцеговина, предава обществената „Радио и телевизия Косово“ (RTK). \r\n„Нормализацията на отношенията между Косово и Сърбиуя ще подобри ситуацията в сигурността в западнобалканския регион, а освен това ще отвори пътя на Белград и Прищина към членство в Европейския съюз, а това ще бъде много добре и за Босна и Херцеговина“, обясни Палмър. \r\n***  На полигона Криволак в Македония в понеделник се провежда военното учение „Решителен удар“, в което участват 2700 военнослужещи от страната и още пет страни-членки на Алианса, включително България и Албания, предава скопският телевизионен канал  „Телма“ . \r\nНа маневрите присъстваха високи гости, като президента на Македония Стево Пендаровски, премиера Зоран Заев и министри от правителството. Държавният глава заяви, че САЩ ще ратифицират Протокола за членство на Северна Македония в НАТО през август. \r\n***  Прессекретарят на руския президент Дмитрий Песков счита, че хипотетична кибервойна между САЩ и Русия е възможна. Той заяви това пред журналистите в коментар за твърденията на  The New York Times , че в течение на последната година американските спецслужби са започнали много по-активно да внедряват вредоносно програмно осигуряване в енергийната система на Русия, предава ТАСС. \r\nПесков напомни, че президентът на САЩ Доналд Тръмп вече опроверга тази съобщения. \r\n„Но ако допуснем, че някои държавни ведомства се занимават с това, без да информират държавния глава, то, със сигурност, тази информация свидетелства за хипотетичната възможност, да го кажем така, за кибервойна и кибервоенни действия спрямо Русия“, заяви той. \r\nПредставителят на Кремъл припомни, че руската страна неведнъж е казвала, че „нашите стратегически жизнено важни области на икономиката са били подлагани и продължават да са обект на кибератаки от чужбина“. „Със съжаление можем да го констатираме“, отбеляза прессекретарят на Владимир Путин, като посочи, че съответните руски служби водят постоянна борба с това явление, за да не допуснат да се нанесе вреда на руската икономика и нейните чувствителни отрасли. \r\nПесков помоли да не се забравя, че „именно президентът Путин, именно руската страна неведнъж са се опитвали да инициират международно сътрудничество за общо противодействие на всякакви проявления на киберпрестъпност“. „За съжаление, американските партньори никога не откликваха на нашите предложения“, заключи той. \r\nПо-рано публикацията на The New York Times бе опровергана от американския президент Доналд Тръмп, който написа в „Туитър“, че това „фактически е държавна измяна от страна на някога великолепния вестник, който толкова отчаяно се нуждае от сензация, всякаква сензация, дори тя да нанася вреда на страната“. \r\nЕжедневникът, позовавайки се на неназовани източници, твърди, че Вашингтон в течение на последната година е зачестил опитите да внедри в енергийната система на Русия вирусни програми. С тяхна помощ САЩ са могли да събират информация за руската енергосистема, както и, предположително, да изключи някои от нейните елементи. \r\nПо-рано официални представители на Пентагона не отговориха на молба на ТАСС да изяснят дали твърденията в публикацията са верни. \r\n*** Правителствата от Европейския съюз ще повторят осъждането си на „продължаващите незаконни действия на Турция в Източното Средиземноморие“, показва проекто-изявление, което ще бъде публикувано във вторник, твърди Bloomberg, предава електронното издание на вестник  Kathimerini . \r\nСъгласно документа, европейските правителства ще посочат, че преговорите за членство на Анкара в Съюза са спрени и ще добавят, че „не се предвижда продължаване на работата по митническия съюз ЕС-Турция“. \r\nМинистърът на външните работи на Гърция Йоргос Катругалос пристигна в Брюксел в понеделник, за да присъства на Съвета по външни работи, където се очаква да проведе редица двустранни срещи с колегите си. \r\nВ неделя турският президент Реджеп Таийп Ердоган заяви, че страната му няма да се откаже от сондажите за енергоресурси около Кипър, независимо от призивите на южноевропейските лидери. \r\n„Продължаваме да проучваме в тези райони, които са наши“, увери той. \r\n„Някой е дал заповед. Очевидно ще арестуват персонала на нашите кораби. Ще ви се случат лоши неща, ако го направите“, предупреди турският лидер. \r\nНеговите коментари дойдоха, след като Никозия издаде заповеди за арест срещу компаниите, служителите на компании и екипажите, които участват в операциите на турския сондажен кораб „Фатих“ в Изключителната икономическа зона (ИИЗ) на острова без ясно позволение от правителството на гърците киприоти. \r\n***  С внасяне на искане в парламента албанските управляващи социалисти официално започнаха процедурата за отстраняване на президента Илир Мета от длъжност, съобщава скопското електронно издание  „Локално“  . \r\nИскането бе подписано от 55 депутати, включително от представителите на новата парламентарна опозиция. \r\nКоординаторът на коалицията Таулант Бала, след като подаде искането, заяви, че държавният глава е извършил няколко нарушения на Конституцията, с които сериозно е подкопал „принципа за упражняване на суверенитета от народа\". \r\n„Първоначално президентът на републиката, въз основа на конституционните правомощия, подписа решение за отменяне на датата на местните избори, 30 юни. С отлагането на тази дата, без да се посочва друга, президентът надхвърли компетенциите си и се постави над Конституцията“, поясни Бала. \r\n***  Джеймс Клевърли, един от съветниците на най-вероятния наследник на Тереза Мей на лидерския пост в Консервативната партия – Борис Джонсън, твърди, че ексцентричният политик не се нуждае от „пакт“ с водената от Найджъл Фарадж Партия „Брекзит“, за да спечели подкрепата на торите в Камарата на общините, пише националният ежедневник  The Times . \r\nПо-рано бе съобщено, че консерваторите са започнали неофициални преговори с Фарадж, за да разберат дали неговата партия ще застане зад торите, подкрепящи Брекзит, на предсрочните избори в страната. В замяна на това консерваторите не биха оспорили места в градовете, където те са слаби, а партията на Фарадж има по-голям шанс да победи Лейбъристката партия. \r\nВъпреки това, Джеймс Клевърли, който работи с Джонсън, когато той заемаше кметския пост в Лондон, каза, че ако бившият външен министър стане министър-председател, няма да му се наложи да сключва пактове с Партия „Брекзит“. \r\n***  Първите изтребители МиГ-35 са предадени на Военно-космическите сили (ВКС) на Русия. Генералният директор на руската самолетостроителна корпорация \"МиГ\" и вицепрезидент за военно-техническо сътрудничество на Обединената авиостроителна корпорация Иля Тарасенко информира журналистите в понеделник на аерокосмическото изложение в Льо Бурже, предава  ТАСС . \r\n„Наистина, те [първите МиГ-35] са прехвърлени, изпълняваме договора си навреме“, каза той. \r\nМиГ-35 е най-новият многоцелеви изтребител от поколение 4++, който е създаден на базата на МиГ-29К/КУБ и МиГ-29М/М2.  Началото на полетните тестове и международната презентация на машината се състоя през януари 2017 г., а през декември същата година бяха завършени фабричните му тестове. \r\nИзтребителят е създаден за работа в зони на въоръжени конфликти с висока интензивност в условията на наситена и ешелонирана система за противовъздушна отбрана (ПВО) на противника. Той може да изпълнява сложни многоцелеви задачи в условията на постоянно променяща се оперативна и тактическа обстановка на бойното поле и да поразява въздушни, наземни и надводни цели. \r\nПървият договор за доставка на шест МиГ-35 до 2023 г. бе подписан от заместник-министъра на отбраната Алексей Криворучко и ръководителя на Обединена авиостроителна корпорация Юрий Слюсар на 22 август 2018 г. на форума Армия-2018 в Кубинка край Москва. \r\n***", "date": "2019.06.17", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/17/2670931/burgas-dvizhenieto-v-oblastta-se-izvarshva-bez-zatrudneniya-patishtata-sa-suhi-i-normalno-prohodimi.html", "text": "Движението в област Бургас се извършва нормално, предаде репортер на  Радио „Фокус“ – Бургас . Пътищата са сухи и нормално проходими. \r\nВ град Бургас движението е интензивно. Натоварен е трафикът в някои участъци от бул. „Одрин“ и бул. „Тодор Александров“, както и по бул. „Димитър Димов“, в района на кръстовището с кръгово движение на входа на Бургас и по бул. „Захари Стоянов“ в посока ж.к. „Меден Рудник“. \r\nМария КУРТЕВА", "date": "2019.06.17", "title": "Бургас: Движението в областта се извършва без затруднения, пътищата са сухи и нормално проходими"}
{"url": "http://www.focus-news.net/news/2019/06/17/2670926/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно, превалява слаб дъжд. Температурата е 22 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 31 август. Обходният маршрут е Чешма - Сливовица - Горско Ново село - Джулюница - Кесарево. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nПоради ремонт на асфалтовата настилка движението по пътя Поликраище – Горна Оряховица се осъществява в едната лента. Трафикът ще се регулира с пътни знаци и регулировчици до 30 септември. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. \r\nДвижението в участък от пътя Павликени – Самоводене се осъществява в едната лента с последователно пропускане поради извършване на превантивен ремонт. Движението ще се регулира със светофарна уредба, пътни знаци и регулировчици до 27 юли. \r\nПоради пътнотранспортно произшествие временно е ограничено движението по пътя Свищов – село Ореш. Екипи на РУ – Свищов отклоняват автомобилите, движещи се по това направление по обходен маршрут през град Белене. \r\nНадежда КРЪСТЕВА", "date": "2019.06.17", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2019/06/17/2670928/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През деня не са получавани сигнали за инциденти по пътищата в областта. \r\nДвижението по пътя Средногорци – Рудозем се осъществява с повишено внимание поради ремонтни дейности. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по пътя Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя разклон Черна – Вехтино се осъществява с повишено внимание в свободната лента, съобразно създадената организация на движение, поради ремонт на подпорни стени. \r\nДвижението по пътя Смолян – Мадан, при срутището на разклона за село Тикале, се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.17", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/06/17/2670925/veliko-tarnovo-mazh-e-pochinal-sled-katastrofa-na-patya-svishtov-selo-oresh.html", "text": "Мъж е починал след катастрофа на пътя Свищов – село Ореш, съобщиха от  Областна дирекция на МВР – Велико Търново . Инцидентът е станал между два леки автомобила. При произшествието са пострадали шофьорите на двете коли, като единият в последствие е починал, а другият е прегледан и е освободен за домашно лечение.  \r\nДвижението е временно ограничено. Екипи на Районно управление на МВР – Свищов отклоняват автомобилите, движещи се по това направление, по обходен маршрут през град Белене.", "date": "2019.06.17", "title": "Велико Търново: Мъж е починал след катастрофа на пътя Свищов – село Ореш"}
{"url": "http://www.focus-news.net/news/2019/06/17/2670932/dfz-zhivotnovadite-shte-poluchat-263-mln-leva-de-minimis.html", "text": "Ресурс от 26 300 000 лв. по помощта de minimis утвърди Управителният съвет на Държавен фонд „Земеделие” (ДФЗ) за животновъдите, отглеждащи крави и юници, биволи, овце-майки и кози-майки. Така бюджетът на фонда, предвиден за „Държавни помощи“ се увеличава от 145 000 000 лв. на 171 300 000 лв. Това съобщиха от пресцентъра на  ДФЗ . \r\nНа подпомагане подлежат стопани, подали заявления за директни плащания Кампания 2019 г. Те трябва да са били допустими за финансиране и да са получили субсидии за Кампания 2018 г. по ПНДЖ1 или по ПНДЖ3. Фермерите трябва да имат: \r\n-\tнай-малко 5 броя крави, юници или биволи, както и не повече от 15 декара постоянно затревени площи на животинска единица за Кампания 2018.  \r\n-\tот 10 до 300 броя овце-майки или кози-майки, допустими за подпомагане за Кампания 2018;  \r\n-\tминимум 301 овце-майки или кози-майки, както и не повече от 15 декара постоянно затревени площи на животинска единица за Кампания 2018.  \r\n      Подпомагането е разпределено както следва: \r\n-\tдо 40 лв. за крава и юница до 250-то животно; \r\n-\tдо 40 лв. за бивол до 250-то животно; \r\n-\tдо 20 лв. за крава и юница от 251-то до 500-то животно; \r\n-\tдо 20 лв. за бивол до 250-то до 500-то животно; \r\n-\tдо 15 лв. за овца-майка или коза-майка при минимум 10 животни; \r\n-\tдо 7 лв. за овца-майка или коза-майка за стопанства с най-малко 301 животни. Фермерите следва да имат и не повече от 15 декара постоянно затревени площи на животинска единица за Кампания 2018.  \r\nПредстои ДФ „Земеделие” съвместно с Министерството на земеделието, храните и горите да изготви указания за предоставяне на помощта.", "date": "2019.06.17", "title": "ДФЗ: Животновъдите ще получат 26,3 млн. лева de minimis"}
{"url": "http://www.focus-news.net/news/2019/06/17/2670898/ministerstvo-na-otbranata-predlozhenieto-na-sasht-za-sklyuchvane-na-dogovor-za-pridobivaneto-na-osem-iztrebitelya-f-16-block-70-e-vneseno.html", "text": "Отделът за военно сътрудничество към Посолството на САЩ в София официално внесе в Министерството на отбраната предложениe за сключване на договор между България и САЩ за придобиването на осем изтребителя F-16 Block 70, въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал. Това съобщиха от пресцентъра на  министерството . Предстои окончателно финализиране на предложението на американската страна съгласно националните процедури и внасянето му в Министерския съвет.", "date": "2019.06.17", "title": "Министерство на отбраната: Предложението на САЩ за сключване на договор за придобиването на осем изтребителя F-16 Block 70 е внесено"}
{"url": "http://www.focus-news.net/news/2019/06/17/2670934/api-v-uchastaka-belokopitovo-shumen-ot-km-340-do-km-342-na-am-hemus-v-posoka-varna-na-18-yuni-dvizhenieto-shte-se-osashtestvyava-v-avariynata-lenta-poradi-remont-na-dilatatsionna-fuga.html", "text": "Необходимо е шофьорите да преминават с повишено внимание и съобразена скорост на 18 юни в участъка Белокопитово – Шумен от км 340 до км 342 на автомагистрала (АМ) \"Хемус\" в посока Варна, където движението ще се осъществява в аварийната лента поради ремонт на дилатационна фуга. Това съобщиха от пресцентъра на  Агенция \"Пътна инфраструктура\"  (АПИ). Ще бъде ограничено движението по изпреварващата и активната лента. Участъкът се регулира с пътни знаци.", "date": "2019.06.17", "title": "АПИ: В участъка Белокопитово – Шумен от км 340 до км 342 на АМ \"Хемус\" в посока Варна на 18 юни движението ще се осъществява в аварийната лента поради ремонт на дилатационна фуга"}
{"url": "http://www.focus-news.net/news/2019/06/17/2670935/aktsenti-v-sutreshniya-blok-dobro-utro-balgariya-na-radio-fokus-za-18-may.html", "text": "Отново на фокус ще бъде пакетът „Мобилност“. Мобилизират ли се новоизбраните евродепутати по въпроса за плана „Макрон“? Има ли организирана вече реална кампания срещу българските интереси? Ще успее ли България да разшири групата на единомислещите? Отговорите на тези и други въпроси ще потърсим в сутрешния блок „Добро утро, България“ на Радио „Фокус“ от евродепутата Ангел Джамбазки.  \r\nСлед оттеглянето на оставката на лидерa на БСП Корнелия Нинова, какво ще се случи с вътрешнополитическите търкания в партията? Правилно ли постъпи тя, взимайки обратно думите си назад? Очаквайте коментара на социолога Кънчо Стойчев. \r\nАгенцията по заетостта отчете исторически най-ниското ниво на безработица. На фона на тази информация, Община Свищов за пореден път осигури възможност на младежи да започнат работа в Общинската администрация. Работата на местната власт в детайли ще обсъдим със Стоян Парашкевов, директор на Дирекция „Управление на проекти“. \r\nВ деня на лятното слънцестоене – 21 юни, Късноантичната и средновековна крепост „Хисърлъка“ ще стане сцена, на която ще бъде представена магията на младежкия проект „Античността оживява на „Хисарлъка”. Повече ще научим от Венцеслав Илчев от Радио „Фокус“-Кюстендил. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 18 май, с водещ Йоланда Пелова.", "date": "2019.06.17", "title": "Акценти в сутрешния блок „Добро утро, България“ на Радио „Фокус“ за 18 май"}
{"url": "http://www.focus-news.net/news/2019/06/17/2670900/krum-zarkov-bsp-se-opitva-da-bade-yarka-opozitsiya-i-yasna-alternativa.html", "text": "Пътят на категорична опозиция на сегашното статукво, на даване на перспектива пред млади и нови политици, както и и чертане на нова „Визия за България” - това е пътят, по който БСП трябва да продължи. Това заяви зам.-председателят на ПГ на „БСП за България” Крум Зарков пред Нова ТВ, съобщиха от пресцентъра на  партията . По думите му заседанието на Конгреса е било финал на един процес, започнал преди две седмици – когато Корнелия Нинова е заявила готовност да поеме цялата отговорност за неспечеления вот. „Разяри се буря от кампании вътре в БСП. Много от организациите на БСП по места взеха отношение с призив – ръководството да не хвърля партията в хаос, когато БСП е на прав път”, обясни социалистът. Той припомни, че председателят на БСП е била преутвърдена като лидер на партията до края на този мандат, но е било утвърдено и друго нещо – следващият лидер да  се яви на избор пред цялата партия, с пряк избор. \r\n„Щеше да бъде проява на инат, ако Корнелия Нинова поддържаше оставката си, след като стана ясно, че - партията я подкрепя, Конгресът също я подкрепя в отношение 5:1, и накрая – предстоят ни ключови местни избори. Щеше да бъде проява не на отговорност, а на безотговорност, ако я поддържаше. Още повече, че резултатите от изборите за Европейски парламент съвсем не го предполагаха”, изрази мнение Зарков. По думите му се чувства известна горчивина в думите на премиера Борисов, който казва: „и една оставка не могат да подадат в БСП” и че това е най-добрият атестат, че случилото се на Конгреса не е лошо за БСП. „Корнелия Нинова намери своята прелигитимация на заседанието на Конгреса на БСП”, категоричен бе народният представител.  \r\nПо повод намаляването на партийната субсидия, Крум Зарков коментира: „Партийната субсидия трябва да бъде намалена – 11 лева е твърде много – доказателство за това са депозитите, които остават в банките на някои от партиите. Но намаляването от 11 лева на 1 лев означава не да я намалиш, а да я отмениш. Публичното финансиране на политическите сили е застъпен принцип в цяла Европа, за да освободи партиите от други зависимости. Затова искаме да направим консултации с всички политически сили.”  \r\n„Трябва да бъдем способни да чуем онези критични гласове, които могат да ни помогнат да вървим напред и да бъдем достатъчно силни, за да спрем онези, които целенасочено ни дърпат назад. Опитваме се да бъдем ярка опозиция и ясна алтернатива. Това трябва да бъде линията ни и оттук нататък. В съвременната политика кредитът на доверие се измерва всеки ден. Ако човек е принципен и води ясна политика, резултатите ще дойдат. Убеден съм, че ще го видите на местните избори”, заключи Зарков.", "date": "2019.06.17", "title": "Крум Зарков: БСП се опитва да бъде ярка опозиция и ясна алтернатива"}
{"url": "http://www.focus-news.net/news/2019/06/17/2670938/mvnr-nyama-danni-balgarski-grazhdani-da-sa-bili-na-borda-na-samolet-na-aviokompaniya-alk-airlines-popadal-v-silna-turbulentsiya-na-16-yuni.html", "text": "По информация на посолството ни в Швейцария към момента няма данни български граждани да са били на борда на самолет Boeing 737-300 на авиокомпания ALK Airlines, с регистрация LZ-MVK, който попада в силна турбуленция на 16 юни 2019 г. Това съобщиха от  пресцентъра на МВнР.  От там уточняват, че служители на посолството ни в Швейцария са в контакт с местните власти по случая. Самолетът е изпълнявал полет от Прищина (Косово) до Базел (Швейцария). Кацнал е успешно на летище Базел, а след кацането на пътниците е оказана помощ от летищните власти.", "date": "2019.06.17", "title": "МВнР: Няма данни български граждани да са били на борда на самолет на авиокомпания ALK Airlines, попадал в силна турбуленция на 16 юни"}
{"url": "http://www.focus-news.net/news/2019/06/17/2670940/gd-granichna-politsiya-trafikat-na-gkpp-kulata-gkpp-dunav-most-vidin-gkpp-dunav-most-ruse-i-na-gkpp-durankulak-e-intenziven.html", "text": "Трафикът на ГКПП \"Кулата\" на българо-гръцката граница е интензивен на изход от страната. Преминаването през останалите пунктове се осъществява нормално, по данни към 18.00 часа. Това съобщиха от  ГД \"Гранична полиция\" . На българо-румънската граница на ГКПП \"Дунав мост - Видин\" трафикът е интензивен на изход за товарни автомобили, а на ГКПП \"Дунав мост - Русе\" и на ГКПП \"Дуранкулак\" - на вход за леки коли. \r\nНа българо-турската, българо-сръбската и българо-македонската граница трафикът е нормален на всички контролно-пропускателни пунктове.", "date": "2019.06.17", "title": "ГД \"Гранична полиция\": Трафикът на ГКПП \"Кулата\", ГКПП \"Дунав мост - Видин\", ГКПП \"Дунав мост - Русе\" и на ГКПП \"Дуранкулак\" е интензивен"}
{"url": "http://www.focus-news.net/news/2019/06/17/2670942/veliko-tarnovo-tantsyori-i-pevtsi-ot-shest-darzhavi-shte-vzemat-uchastie-vav-festivalite-rahovche-v-gorna-oryahovitsa.html", "text": "Танцьори и певци от шест държави ще вземат участие в ХV Международен фолклорен фестивал „Раховче” и ХVІІ Детски фестивал на изкуствата „Раховче” в Горна Оряховица. Това съобщи пред журналисти кметът на Горна Оряховица инж. Добромир Добрев, предаде репортер на  Радио „Фокус“ – Велико Търново . Фестивалите ще започнат на 18 юни, от 18.00 часа с дефиле на участниците по пл. „Георги Измирлиев“. Официалното откриване е насрочено за 20.00 ч. на сцената на Летния театър. В ХV издание на Международния фестивал ще се включат участници от Грузия, Латвия, Унгария, Сърбия, Турция и България. В ХVІІ Детски фестивал на изкуствата „Раховче”, ще участват деца от цялата страна. От 18 до 21 юни всяка вечер от 18.00 часа на открита сцена пред Художествена галерия „Недялко Каранешев” горнооряховчани ще могат да наблюдават концерти на различни състави, участници във фестивалите. От 19.00 часа фестивалните вечери ще продължават на сцената на Летния театър с изпълнения на участниците в ХVІІ Национален детски фестивал на изкуствата, а от 20.00 часа и с участниците в ХV Междунароен фолклорен фестивал. На 22 юни гостите от Грузия, Латвия, Унгария, Сърбия и Турция ще вземат участие в Петропавловския събор. Гала концертът на участниците и закриването на двата фестивала ще се състои на 22 юни (събота) от 20.00 часа на сцената на Летния театър. Организатори на фестивалите са Народно читалище „Братя Грънчарови – 2002” и Община Горна Оряховица. \r\nНадежда КРЪСТЕВА", "date": "2019.06.17", "title": "Велико Търново: Танцьори и певци от шест държави ще вземат участие във фестивалите „Раховче” в Горна Оряховица"}
{"url": "http://www.focus-news.net/news/2019/06/17/2670941/predstoyashti-sabitiya-v-stranata-za-18-yuni-agentsiya-fokus.html", "text": "*** \r\nОт 09.30 часа в Резиденция „Бояна“ заместник-министър Деница Николова ще участва в 14-тото заседание на Комитета за наблюдение на Оперативна програма „Региони в растеж“. \r\n*** \r\nОт 10.00 часа в хотел „Форум“ заместник-министър Таня Михайлова ще присъства на национална конференция на тема „Европейските измерения в професионалното образование и обучение“. \r\n*** \r\nОт 15.30 часа в Къща музей \"Ласло Наги\" – кв. Райково заместник-министърът на културата Амелия Гешева ще открие обновената постоянна експозиция в Къщата музей \"Ласло Наги\", под надслов \"Кой любовта ще пренесе\", в памет на бележития унгарски творец Ласло Наги.  \r\n*** \r\nОт 10.00 часа председателят на парламента на Грузия Иракли Кобахидзе ще се срещне с Негово Светейшество Неофит – Патриарх български и митрополит Софийски. \r\n*** \r\nОт 09.00 часа в столичния хотел „Интерконтинентал“ (пл. „Народно събрание“ №4, бившия хотел „Радисън“) ще се проведе бизнес форума “Go Global!”, предназначен за български компании, търсещи развитие на международния пазар. \r\n*** \r\nОт 09.30 часа в заседателната зала в сградата на Висшия съдебен съвет, ул. „Eкзарх Йосиф“ № 12, Съдийска колегия към ВСС ще проведе заседание. \r\n*** \r\nОт 09.30 часа 14 състав на Специализирания наказателен съд ще гледа делото срещу Мартин П., Цветанка Ч., обвинени в образуване и ръководене на организирана престъпна група.  \r\n*** \r\nОт 09.30 часа 19 състав на Софийския градски съд ще гледа делото срещу В. Пенгезов и др. (чл. 243-250 чл.) – пледоарии. \r\n*** \r\nОт 10.00 часа в присъствието на кмета на София Йорданка Фандъкова на полигона на Дирекция „Аварийна помощ и превенция“ в Панчарево (зона \"Градище\" на ул. \"Незабравка\" 17) ще бъде проведено съвместно учение в ситуация на буря.  \r\n*** \r\nОт 10.00 часа 20 състав на Софийския градски съд ще гледа делото срещу Йоан М., за убийството в Борисовата градина (чл. 116 НК). \r\n*** \r\nОт 10.00 часа в Национален пресклуб БТА Национална пациентска мрежа, Сдружение \"Диабет и предиабет\" и Фондация \"Мрежа на успеха\" ще представи кампанията „Стъпвай смело” за проблемите, свързани с болести на ходилото. \r\n*** \r\nОт 10.00 часа 6 състав на Специализирания наказателен съд ще гледа делото срещу  \r\nКирил К., Благой Д. и др., обвинени в участие в ръководството на организирана престъпна група. \r\n*** \r\nОт 10.00 часа 12 състав на Специализирания наказателен съд ще гледа делото срещу Михаил Ст., престъпления по чл. 108 НК.  \r\n*** \r\nОт 10.00 часа 23 състав на Специализирания наказателен съд ще гледа делото срещу Стоян Ст., производство за определяне на общо наказание по чл. 23-27 НК. \r\n*** \r\nОт 10.30 часа 30 състав на Софийския градски съд ще гледа делото срещу бившия дeпутат Илия И. и Иван Т. (чл.167 НК), купуване на гласове. \r\n*** \r\nОт 10.30 часа 17 състав на Специализирания наказателен съд ще гледа делото срещу Енчо С., Георги Д. и Божидар Вл., обвинени в образуване и ръководене на организирана престъпна група.  \r\n*** \r\nОт 11.00 часа в парка на  Военна академия „Георги Сава Раковски“ ще се проведе пресконференция, посветена на юбилейното, десето издание на фестивала „Опера в парка“. \r\n*** \r\nОт 11.00 часа в парка на  Военна академия „Георги Сава Раковски“ ще се проведе пресконференция посветена на юбилейното, десето издание на фестивала „Опера в парка“. \r\n*** \r\nОт 11.30 часа в зала „Славейков” на Френски институт на пл. „Славейков“ 3 Община Благоевград организира пресконференция в София по повод предстоящия фестивал „Francofolies.Благоевград“. \r\n*** \r\nОт 13.00 часа в галерия \"Оборище 5\", ул. \"Оборище\" 5, ще се проведе 10. юбилеен Зелен форум. \r\n*** \r\nОт 13.30 часа 11 състав на Специализирания наказателен съд ще гледа делото срещу Андрей З., Костадин Г. и Николай Н., обвинени в образуване и ръководене на организирана престъпна група.  \r\n*** \r\nОт 14.00 часа 14 състав на Специализирания наказателен съд ще гледа делото срещу Иван Тр., Якуб Х., производство по чл. 65 на НКП.  \r\n*** \r\nОт 15.00 часа 7 състав на Специализирания наказателен съд ще гледа делото срещу Ивайло К., производство по чл. 65 на НКП.  \r\n*** \r\nОт 15.00 часа 12 състав на Специализирания наказателен съд ще гледа делото срещу Славчо Ст. и Детелин Г., квалифицирани състави на изнудване. \r\n*** \r\nОт 15.30 часа 14 състав на Специализирания наказателен съд ще гледа делото срещу Десислава И., Биляна П. и Петко Д., обвинени в подкуп в особено големи размери, представляващ особено тежък случай. \r\n*** \r\nОт 18.00 часа в СГХГ се открива ретроспективна изложба на Райко Алексиев. \r\n*** \r\nОт 18.30 часа в галерията-книжарница София Прес ще се открие изложба \"Снимките говорят\". \r\n*** \r\nОт 16.30 часа с Вечерно Богослужение в църквата „Света Троица” започват тържествата по случай 297 години от рождението му, 57 години от канонизацията на Паисий и 257 години от написването на „История славянобългарска”. \r\n*** \r\nОт 13.00 часа в кметството на село Брежани ще се проведе работна среща между представители на властта, туроператорите, културни и научни институции. \r\n*** \r\nОт 10.30 часа Община Бургас ще въведе в експлоатация реконструираното пространство при блокове 94, 95 и 96 в зона „В“ на к-с „Меден рудник“. \r\n*** \r\nОт 18.00 часа в зала „Петя Дубарова“ на Морското казино Ивайло Диманов ще представи в Бургас новата си книга \"Концерт за славей и валдхорна\". \r\n*** \r\nОт 10.00 часа в Graffit Gallery Hotel ще се проведе бизнес закуска, на която ще бъде обсъдено какво е състоянието на имотния пазар във Варна. \r\n*** \r\nОт 10.00 часа във заседателната зала на Варненския свободен университет „Черноризец Храбър“ ще се проведе пресконференция във връзка с проект „България: Срещу агресията в спорта 2019”. \r\n*** \r\nОт 18.00 часа в Галерия 8 художникът Милко Божков ще представи своя колекция от  акварели. \r\n*** \r\nОт 18.30 часа в Арт галерия Ларго, град Варна  ще се състои изложбата „В началото бе рисуването…“. Тя е първата самостоятелна изложба на един от участниците на „Скритите таланти на България“ – целогодишна менторска програма, която дава шанс за професионална реализация на даровити младежи в неравностойно положение или лишени от родителски грижи. Изложбата показва пътя, изминат от художничката през последните две години в програмата.   \r\n*** \r\nОт 16.00 часа пред Музей „Възраждане и Учредително събрание“ ще се проведе брифинг относно посещението на Председателя на Народното събрание на Грузия.  \r\n*** \r\nОт 18.00 часа в Изложбени зали „Рафаел Михайлов“ ще се състои абсолвентски концерт на Силвия Прокопиева Николова и Ивета Илиянова Михайлова, студенти по народно пеене на гл. ас. д-р Ана Борисова.  \r\n*** \r\nОт 21.00 часа в Летния театър в парк „Марно поле“ в рамките на „София Филм Фест“ ще бъде представен филма „Джебчии“. \r\n*** \r\nОт 11.00 часа кметът на Община Видин Огнян Ценков ще посети направление \"Социални услуги и здравни дейности\" (ул. \"Княз Борис I\" №1, срещу БЧК), за да се запознае на място с извършените ремонтни дейности в сградата. \r\n*** \r\nОт 17.30 часа в Голяма зала на Художествена галерия при РИМ-Враца ще се проведе концерт 15 години Танцова формация „Магнифика“. \r\n*** \r\nОт 19.00 часа в Камерна зала на ДКТ ще се играе постановката „Красавицата и княза“ по Ф.М.Достоевски. \r\n*** \r\nОт 11.00 часа в Зала 102 ще на Общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.  \r\n*** \r\nОт 18.00 часа от откритата сцена пред ХГ „Недялко Каранешев“ ще тръгне дефиле по повод откриването на ХVІІ-ти Национален детски фестивал на изкуствата „Раховче” и XV-ти Международен фолклорен фестивал „Раховче” Горна Оряховица 2019.  \r\n*** \r\nОт 20.00 часа в летния театър на НЧ „Братя Грънчарови -2002“ ще бъде открит ХVІІ-ти Национален детски фестивал на изкуствата „Раховче” и XV-ти Международен фолклорен фестивал „Раховче” Горна Оряховица 2019.  \r\n*** \r\nОт 10.00 до 12.00 часа в Регионална библиотека „Дора Габе“ ще се проведе летен  \r\nдетски клуб „Играй и учи” за пълноценно и забавно прекарване на свободното време на децата от Добрич и гости на града през лятната ваканция. \r\n*** \r\nОт 10.00 часа в Детска градина № 12 ще се играе куклен спектакъл „Приказка за Ох“ на Държавен куклен театър „Дора Габе“. \r\n*** \r\nОт 17.30 часа в Младежки център – Добрич ще бъде представена книгата „Дълг към род и родина“ от Иван Жечев по повод 80 години житейски път и 65 години творческа дейност на автора. \r\n*** \r\nОт 13.00 часа в Залата на Общината ще се проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.  \r\n*** \r\nОт 19.00 часа на площад “Жеравица” ще се състои фолклорен концерт на танцов ансамбъл “Пъстрина” към НЧ “Разум 1883”, танцов състав „Агринио” – Гърция, танцов състав „Кечкемет” – Унгария. \r\n*** \r\nОт 20.00 часа на площад “Жеравица” ще се състои концерт на Духов оркестър „Дико Илиев” и Руслан Мъйнов  към НЧ „Разум 1883”, посветен на 90-годишнината от създаването на оркестъра. \r\n*** \r\nОт 17.30 часа в Общинска библиотека „Стоян Дринов” ще бъде представено творчеството на поетесата Венета Архангелова.  \r\n*** \r\nОт 10.00 часа в Регионална библиотека „Светослав Минков”, Отдел „Изкуство”, ще бъде представена „Смелостта да създаваш свой свят“ – витрина по повод 50-годишния юбилей на Камен Цветков (21.06.1969 г.) – художник от Перник. \r\n*** \r\nОт 11.00 часа пред Двореца на културата ще се състои концерт на Духовия оркестър към ОК Дворец на културата, диригент Трифон Трифонов. \r\n*** \r\nОт 17.30 часа в галерия „Марин Гогев“, кв. „Изток”, ще бъде открита изложба, посветена  на 90 години от обявяването на Перник за град. \r\n*** \r\nОт 11.00 часа в Пресклуб на БТА – Плевен ще бъде дадена пресконференция във връзка с парад на модата - \"Плевен - лято - 2019\". \r\n*** \r\nОт 9.00 часа в зала 2 Окръжният съд ще гледа делото срещу Мирослав Д., обвинен в причиняване на смърт на пътя.  \r\n*** \r\nОт 10.00 часа УПИ П-786 в кв. 4а-нов по плана на Северна индустриална зона – втора част, гр. Пловдив  ще се състои официалната церемония \"Първа копка\" по проект „Изграждане на компостираща инсталация за разделно събрани зелени и/или биоразградими отпадъци“. \r\n*** \r\nОт 13.30 часа Районният съд ще гледа делото срещу Георги С., Николай С. и Румен Ш., обвинени за запалване на имущество със значителна стойност- 325 611,60 лв. в сградата на „ЕВН  Електроразпределение“ ЕАД. \r\n*** \r\nОт 13.30 часа в зала 10 Окръжният съд ще гледа делото срещу Никола Х., обвинен в избягване на плащане на данъци в особено големи размери – 540 517.99 лв. \r\n*** \r\nОт 10.00 часа в Заседателната зала на Община Две могили ще се проведе редовно заседание на Съвместната българо-румънска земеделска работна група. \r\n*** \r\nОт 11.00 часа в сградата на Регионална библиотека „Любен Каравелов“ ще бъде открита изложбата „Европейски миниатюри“. \r\n*** \r\nОт 17.00 часа пред сградата на Регионална библиотека „Николай Вранчев“ – Смолян ще се състои ритуал по поднасяне на венци и цветя пред паметника на Ласло Наги. \r\n*** \r\nОт 18.30 часа в Родопски драматичен театър \"Николай Хайтов\" - Смолян, Зала 1, ще се проведе концерт с участие на млади изпълнители от читалищата в град Смолян. \r\n*** \r\nОт 10.00 до 12.30 часа в Детски отдел на библиотека „Родина“ ще се проведе програма „Познато и непознато“: „Георги Райчев“. \r\n*** \r\nОт 18.00 часа зала първи етаж Регионална библиотека „Захарий Княжески” ще се състои лекция на тема: „Пътешествие в конуса на лунната сянка” – за предстоящата експедиция за наблюдение на пълното слънчево затъмнение на 2 юли в далечна Аржентина. \r\n*** \r\nОт 18.00 часа в Международен младежки център - Стара Загора ще се проведе среща с проф. Минко Балканки. \r\n*** \r\nОт 19.00 часа в Драматичния театър ще се играе постановката „Нощно слънце“ по Йордан Йовков. \r\n*** \r\nОт 11.00 часа в къща музей „Владимир Димитров – Майстора“ – с. Шишковци ще бъде открит Студентски пленер „В духа на Майстора”. \r\n*** \r\nОт 10.00 часа в зала 203 на общината ще се проведе брифинг. \r\n*** \r\nОт 14.00 часа в зала 203 ще заседава комисията за избор на съдебни заседатели.", "date": "2019.06.17", "title": "Предстоящи събития в страната за 18 юни (Агенция „Фокус“)"}
{"url": "http://www.focus-news.net/news/2019/06/17/2670945/dots-d-r-dimitar-genchev-istorik-osnovnoto-vnushenie-ot-zhizneniya-pat-na-dimitar-blagoev-i-georgi-dimitrov-e-chestnostta-kam-naroda.html", "text": "Основното внушение от жизнения път и примера на Димитър Благоев и Георги Димитров е честността към народа. Това каза за предаването „Софийска трибуна“ по  Радио „Фокус“  историкът доц. д-р Димитър Генчев, директор на Центъра за стратегически изследвания към Националния съвет на БСП и главен редактор на списание \"Понеделник\" по повод 163 години от рождението на Димитър Благоев (14 юни) и 137 години от рождението на Георги Димитров(18 юни). „Така подбрани двамата, сложени един до друг, сякаш имат съдбовна връзка, която не е свързана само с близките дати на рождение, нито с факта, че единият е учител на другия, че Благоев трасира пътя на бъдещото развитие на Димитров“, обясни той. Според него двамата български леви политици остават в историята на 128-годишния български социализъм и на световното социалистическо движение като безспорни лидери. И двамата имат нещо, което е много общо – те никога не са били председатели на партии, отбеляза доц. Генчев. „Димитър Благоев е първооснователят на партията, теоретикът, стратегът, човекът, който я развива, интегрира политическата система на следосвобожденска България, създава кадрите и я превежда в продължение на 30 години в политическия живот като мощна социалистическа лява партия. Георги Димитров е ученик на Димитър Благоев, той е мощното му облъчване. Те самосъздават собствената си партия и намират мястото си в нея като лидери, а не търсят председателския пост. Председателството дава власт, обаче председателите са много, а лидерите – малко. В историята на всички партии има прекалено много председатели и съвсем малко лидери“, разказа той. Доц. Генчев припомни, че според първооснователите на БСП – Димитър Благоев и Никола Габровски, социалистическата партия може да постига успехи само ако честно, всеотдайно и безкористно изразява интересите на българския народ. „Ролята на Социалистическата партия е не само да бъдеш говорител на народа, а да бъдеш създател на пъртината, по която той трябва да върви“, отбеляза историкът. Хармонията между идеите и отражението в съдбата на народа е най-доброто, което може да се случи на един политик, добави доц. д-р Димитър Генчев. \r\nВеселка ИВАНОВА", "date": "2019.06.17", "title": "Доц. д-р Димитър Генчев, историк: Основното внушение от жизнения път на Димитър Благоев и Георги Димитров е честността към народа"}
{"url": "http://www.focus-news.net/news/2019/06/17/2670946/pazardzhik-zhena-e-blasnata-na-peshehodna-pateka-blizo-do-mosta-na-reka-maritsa.html", "text": "Жена е блъсната на пешеходна пътека в Пазарджик, срещу входа на магазин \"Била\", близо до моста на река Марица. Това съобщи за  Радио \"Фокус\"-Пазарджик  говорителят на областната дирекция на МВР Мирослав Стоянов. Инцидентът е станал в момента, в който 60-годишната жена е пресичала пътното платно. Тя е ударена от лек автомобил \"Ауди\", който вследствие на удара е със счупено предно стъкло. Жената е с наранявания на главата и травми по тялото. Тя е с временна опасност за живота и е откарана в областната болница. В момента на мястото се извършва оглед от екип на полицията и едното пътно платно в посока кръговото кръстовище на моста на река Марица е затворено. Движението се извършва с по-ниска скорост и се образуват задръствания. От полицията призовават водачите за търпение и преминаване със съобразена скорост в района. \r\nВаня НИКОЛОВА", "date": "2019.06.17", "title": "Пазарджик: Жена е блъсната на пешеходна пътека близо до моста на река Марица"}
{"url": "http://www.focus-news.net/news/2019/06/17/2670947/sliven-patishtata-v-oblastta-sa-suhi-i-normalno-prohodimi-trafikat-e-intenziven-no-ne-se-obrazuvat-zadrastvaniya.html", "text": "Пътищата в Сливенска област са сухи и нормално проходими, съобщиха от  Областното пътно управление . Трафикът е интензивен, но не се образуват задръствания. \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Двете ограничения са в сила до 30 юни.", "date": "2019.06.17", "title": "Сливен: Пътищата в областта са сухи и нормално проходими, трафикът е интензивен, но не се образуват задръствания"}
{"url": "http://www.focus-news.net/news/2019/06/17/2670936/zdf-haynts-kristian-shtrahe-nyama-da-poema-mandat-v-es-shte-se-zavarne-v-politikata-sled-razsledvaneto-na-aferata-ibisa.html", "text": "Подалият оставка след аферата \"Ибиса\" вицеканцлер на Австрия Хайнц-Кристиан Щрахе няма да приеме мандата си на депутат в Европейския парламент, предава германският телевизионен канал  ZDF . \r\nЩрахе поясни, че не планира да се завърне към политиката, преди да бъде разнищен докрай скандалът с видеото от Ибиса. Решението му не е резултат от политически изчисления и със сигурност не е сделка, увери австрийският политик.  Тереза Герова", "date": "2019.06.17", "title": "ZDF: Хайнц-Кристиан Щрахе няма да поема мандат в ЕС, ще се завърне в политиката след разследването на аферата \"Ибиса\""}
{"url": "http://www.focus-news.net/news/2019/06/17/2670944/independent-vashniyat-ministar-dzheremi-hant-zastana-zad-donald-tramp-za-atakite-mu-sreshtu-sadik-han-i-londonistan.html", "text": "Министърът на външните работи на Великобритания Джереми Хънт се солидаризира с американския президент Доналд Тръмп в атаките му срещу кмета на Лондон Садик Хан и използвания термин „Лондонистан“, който според ляво-либералното британско издание Independent е „расистки“. \r\nВъншният секретар отказа да разкритикува държавния глава на САЩ за това, че е „ретуитнал“ пост на консервативния коментатор Кейти Хопкинс, в който британската столица се нарича „Лондонистана на Хан“. \r\n„Президентът Тръмп има свой собствен стил, но аз не бих използвал тези думи“, заяви претендентът за лидер на торите. \r\n„Но чувстваме огромно разочарование, че имаме кмет на Лондон, който се провали напълно в това да спре престъпленията с ножове и прекарва повече време в политиканстване, отколкото в действителната си работа да осигури безопасност на гражданите на Лондон. И в това, аз 150% се съгласявам с президента“, заяви Хънт. \r\nПо този повод ляво-либералното издание привежда коментара на Мюсюлманския съвет на Великобритания, който определи като „отвратителни“ думите на външния министър и изтъкна „Ислямофобията“, която е превзела Консервативната партия. \r\n„Това е отвратително и трябва да бъде забранено за всеки потенциален премиер да се съгласява с „настроението“ на атака,  която включва цитиране на „Ислямофобия“ на злата Кейти Хопкинс“, написа в „Туитър“ говорителят на британски мюсюлмани Микдад Верси. \r\nИзданието цитира и думите на вътрешния министър-мюсюлманин в правителството на Тереза Мей Саджид Джавид, който нареди на Тръмп да „се занимава с домашната си политика“ и описа „туитовете“ му, като „неподходящи за лидер на такава велика държава“. \r\nДоминик Рааб също нападна Доналд Тръмп, като каза: „Не съм съгласен с много от нещата, които Садик Хан казва, но съм горд, че имаме кмет-мюсюлманин на Лондон и вътрешен министър-мюсюлманин. Живял съм в Лондон и съм горд, че това е точка на претапяне“. \r\nРазбира се, Independent дава думата и на самия Садик Хан: „Ето това е едно от основните ми притеснения за Доналд Тръмп – той сега се е превърнал в момчето за плакати на расистите по целия свят, независимо дали си расист в тази страна, дали си расист в Унгария, или си расист в Италия или Франция“. \r\nПревод и редакция:", "date": "2019.06.17", "title": "Independent: Въшният министър Джереми Хънт застана зад Доналд Тръмп за атаките му срещу Садик Хан и „Лондонистан“"}
{"url": "http://www.focus-news.net/news/2019/06/17/2670943/varna-134-uchenitsi-ot-oblastta-sa-zayavili-zhelanie-da-se-yavyat-na-vanshno-otsenyavane-sled-vii-klas-po-chuzhd-ezik.html", "text": "134 ученици от областта са заявили желание да се явят на външно оценяване след VII клас по чужд език. Това съобщи в интервю за  Радио „Фокус“ – Варна  Венцеслава Генова, началник на Регионалното управление по образованието във Варна. „Имаме подадени заявления за английски, за руски и за немски език – 130 по английски, 3 по немски и 1 по руски език“, съобщи Венцеслава Генова. Тя обясни, че резултатите от трите изпита трябва да станат ясни до 27 юни.  \r\n„До 27 юни трябва да станат ясни резултатите, а до 3 юни трябва да се раздадат свидетелствата за завършено основно образование. Там, в тези свидетелства, се вписват и резултатите от проведените национални външни оценявания, на 17 юни - по български език и литература, на 19-ти - по математика, и на 21-ви - по чужд език. Който е пожелал и се е явил на 21-ви на външното оценяване за чужд език, ще му бъдат вписани резултатите“, каза още Венцеслава Генова. \r\n3841 седмокласници са се явили на изпита по български език и литература във Варненска област в днешния ден, като 3908 ученици се очаква да се явят на този по математика на 19 юни. \r\nБояна АТАНАСОВА", "date": "2019.06.17", "title": "Варна: 134 ученици от областта са заявили желание да се явят на външно оценяване след VII клас по чужд език"}
{"url": "http://www.focus-news.net/news/2019/06/17/2670937/prezidentat-rumen-radev-i-predsedatelyat-na-parlamenta-na-gruziya-irakli-kobahidze-obsadiha-energiynata-transportna-i-digitalna-svarzanost-v-chernomorskiya-region.html", "text": "Президентът Румен Радев и председателят на парламента на Грузия Иракли Кобахидзе обсъдиха подобряването на енергийната, транспортна и дигитална свързаност в Черноморския регион. Кобахидзе, който е на официално посещение в България, беше приет от Румен Радев на „Дондуков“ 2. Това съобщиха от  прессекретариата на държавния глава . \r\nПрезидентът Радев посочи, че свързаността и общите действия, както за политическите решения, така и в икономиката, е ключовата дума за успеха на нашия регион. Той отбеляза, че България и Грузия имат стратегическо положение на двата бряга на Черно море и това трябва да се използва активно. Транспортните коридори от Азия и Близкия Изток към Европа вече са във фокуса на редица държави и България и Грузия трябва да бъдат част от тези общи усилия, посочи Румен Радев.    \r\n„Идеите за създаване на дигитален коридор между Грузия и България, за полагане на кабел за пренос на електроенергия по дъното на Черно море са от съществена значимост“, добави държавният глава.  \r\nБългария гледа на Грузия като на приоритетен партньор в региона на Черно море и Южен Кавказ, заяви Румен Радев. По думите му Грузия има своето важно място за укрепване на сигурността в региона, за гарантиране на енергийните доставки и диверсификация на източниците и маршрутите за пренос на енергийни ресурси. Президентът изрази и подкрепата на страната ни за по-тясно сближаване на Грузия с Европейския съюз и НАТО и оцени високо усилията на страната в тази насока.  \r\nОбща беше позицията за позитивната тенденция в развитието на  икономическите отношения между България и Грузия. Стокообменът достига 600 млн. долара, но е далече от възможностите на двете държави. Румен Радев отбеляза интереса на българския бизнес за разширяване на инвестиционното си присъствие в Грузия и призова за повече информация за възможните проекти в страната, в реализацията на които могат да участват и компании от България.  \r\nИракли Кобахидзе благодари за силната подкрепа на България за присъединяване на Грузия към  Европейския съюз. „Вярваме, че членството на Грузия в Европейския съюз ще бъде от стратегическа важност и за двете страни“, посочи той. Кобахидзе открои и добрите исторически и културни връзки между народите на Грузия и България.", "date": "2019.06.17", "title": "Президентът Румен Радев и председателят на парламента на Грузия Иракли Кобахидзе обсъдиха енергийната, транспортна и дигитална свързаност в Черноморския регион"}
{"url": "http://www.focus-news.net/news/2019/06/17/2670949/dvama-balgari-v-top-10-na-igrachite-ot-sasht-1994.html", "text": "Авторитетното списание Four Four Two се върна 25 години назад във времето, за да направи интересна класация за едно от най-добрите световни първенства, а именно това в САЩ през 1994 година, което за нас българите ще остане завинаги в съзнанието ни. България стигна до бронзовите медали, а редица национали бяха отличени за едни от най-добрите в турнира. Сред десетте най-добри според списанието са легендата на българския и световния футбол Христо Стоичков и настоящият национален селекционер Красимир Балъков.", "date": "2019.06.17", "title": "Двама българи в Топ 10 на играчите от САЩ 1994"}
{"url": "http://www.focus-news.net/news/2019/06/17/2670952/vidin-trafikat-po-glaven-pat-e-79-v-posoka-gkpp-dunav-most-2-e-intenziven-patuvat-predimno-tezhkotovarni-avtomobili.html", "text": "Трафикът по главен път Е-79 в посока ГКПП „Дунав мост 2“ е интензивен, пътуват предимно тежкотоварни автомобили. Това съобщиха за  Радио „Фокус“ – Видин  от Областното пътно управление.  Най-много автомобили се движат в участъка между Дунавци и Видин. От граничен пункт „Дунав мост 2“ съобщиха, че на пункта работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили.  \r\nОстава затворен за автомобили над 12 тона проходът Петрохан, обиколният маршрут е през Своге. Движението по път ІІІ-112 Тополовец – Монтана е ограничено за автомобили над 12 т поради на строително-монтажни работи. Обходният маршрут е  път І-1 (Е-79) Видин – Димово – Ружинци – Белотинци – Смоляновци – Монтана и обратно. Автомобилите до 12 тона трябва да се движат с повишено внимание. \r\nВъв Видин трафикът е засилен на входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.06.17", "title": "Видин: Трафикът по главен път Е-79 в посока ГКПП „Дунав мост 2“ е интензивен, пътуват предимно тежкотоварни автомобили"}
{"url": "http://www.focus-news.net/news/2019/06/17/2670953/24-vesti-makedoniya-izmina-edna-godina-ot-17-yuni-datata-na-koyato-makedoniya-se-preimenuva-na-severena-makedoniya.html", "text": "Преди точно една година в село Нивици от гръцката страна на Преспанското езеро министрите на външните работи на Македония и Гърция Никола Димитров и Никос Коцияс подписаха документа, с който се сложи точка на 27-годишния спор за името между Атина и Скопие. Какво получи и какво загуби Македония с него. За премиера Зоран Заев подписването на споразумението се е оказало правилен ход, страната е пред пълноправно членство в НАТО, а скоро ще получи и дата за започване на присъединителни преговори с ЕС, предава скопското електронно издание „24 Инфо“. \r\n„Не че с Гърция сме имали някаква сериозна вражда, но наистина беше лошо чувство, горчиво, когато бяхме спрени в нашите интеграционни процеси. Ето, след една година, ние виждаме първите ползи като последици от това упражнение, в нашата подготовка, защото след няколко месеца ще имаме пълноправно членство в НАТО. Това е основна стратегическа цел за нашата страна, за целия регион, за Република Северна Македония, която не е била векове назад, но имаше конфликти преди 17-18 години. Това означава траен мир, стабилност, сигурност и безопасност“, каза Заев. \r\nОт опозиционната ВМРО-ДПМНЕ пък казват и една година след договора, че в Преспа Македония е подписала своята капитулация. \r\nВърховният представител на ЕС за външните работи и сигурността Федерика Могерини отново призова държавите-членки на ЕС да започнат възможно най-скоро преговори за присъединяване със Северна Македония, а комисарят на ЕС по разширяването Йоханес Хан по-рано направи същото. \r\n„Времето не е от значение за този процес. Имаме политически календар, под който се ръководим. Политика отнема време. Надявам се, че държавите-членки знаят колко е голям залогът с това решение и се надявам, че ще вземат мъдро решение и ще одобрят започването на преговорите“, каза Могерини. \r\nВ съответствие с Преспанския договор държавата се преименува на Република Северна Македония, а гражданството остава македонец / гражданин на Република Северна Македония, а езикът е македонски. В страната бяха извършени конституционни промени с противоречиви политически сделки и амнистия за 27 април и според споразумението Гърция първо ратифицира Протокола за членство на Северна Македония в НАТО. Ципрас най-вероятно ще плати за споразумението със загуба на властта, а Зоан Заев се опитва да запази положителния разказ за евроинтеграцията, въпреки несигурното начало на преговорите. \r\nПревод и редакция:", "date": "2019.06.17", "title": "„24 Вести“ (Македония): Измина една година от 17 юни – датата, на която Македония се преименува на Северена Македония"}
{"url": "http://www.focus-news.net/news/2019/06/17/2670955/veliko-tarnovo-vazstanoveno-e-dvizhenieto-po-pat-ii-52-oresh-svishtov.html", "text": "Възстановено е движението по път II-52 Ореш – Свищов, съобщиха от  пресцентъра на Агенция \"Пътна инфраструктура\" .", "date": "2019.06.17", "title": "Велико Търново: Възстановено е движението по път II-52 Ореш – Свищов"}
{"url": "http://www.focus-news.net/news/2019/06/17/2670951/ministar-desislava-taneva-ne-sa-ustanoveni-narusheniya-pri-proverkite-na-parvite-14-kashti-za-gosti-koito-byaha-inspektirani.html", "text": "Не са установени нарушения при проверките на първите 14 къщи за гости, които бяха инспектирани от Министерството на земеделието и държавен фонд \"Земеделие\". Това заяви в предаването \"Още от деня\" по  БНТ  министърът на земеделието, горите и храните Десислава Танева.  \r\nОт днес започват повсеместните проверки в останалите 288 къщи, които подлежат на такива. Те ще бъдат готови през първата седмица на юли, съобщи министърът. \"В голямата си част проектите функционират като такива, за каквито са планирани, кандидатствали за финансиране и построени. Има обаче и изкривявания. Има и злоупотреби\", отбеляза тя. Танева цитира къща в село Лиляково, чийто собственик не е отворил на проверяващите и е предоставил документи за къщата със закъснение. Тя увери, че нарушителите ще възстановят взетите за финансиране на проектите суми. Всички нарушители ще получат актове за административни нарушения. \r\nПрез миналия програмен период 2007-2013 г. са построени общо 746 къщи за гости. От тях в момента на проверка подлежат 288. В настоящия финансов период, който изтича през 2020 г. мярката за финансиране на къщи на гости не е отваряна и такива не са финансирани, каза още министър Танева. Министърът на земеделието заяви, че процентът на грешките с използването на европейски средства за строителството на къщи на гости не е най-висок в България и увери, че няма сигнали от Брюксел за санкции заради тях. \"Ние не сме най-черните. Повечето къщи за гости работят като такива\", коментира още тя.", "date": "2019.06.17", "title": "Министър Десислава Танева: Не са установени нарушения при проверките на първите 14 къщи за гости, които бяха инспектирани"}
{"url": "http://www.focus-news.net/news/2019/06/17/2670950/smolyan-blizo-tri-chasa-v-obshtinskiya-savet-prodalzhavat-raziskvaniyata-za-nalozhenite-finansovi-korektsii-na-obshtina-smolyan-po-proekti-za-obshto-600-000-lv.html", "text": "В Общински съвет – Смолян се провеждат разисквания за наложените финансови корекции на Община Смолян по проекти за общо 600 000 лв., предаде репортер на  Радио „Фокус“ – Смолян . Близо 3 часа продължават дебатите по единствената докладна записка, внесена от група общински съветници за разглеждане в рамките на провеждащата се сесия: „Наложени финансови корекции на Община Смолян, от управляващите органи по десет проекта, финансирани от ОП „Добро управление“ и ОП „Региони в Растеж“ в размер на 600 000 лева, поради допуснати груби нарушения на Закона за обществени поръчки и Правилника за неговото приложение“. \r\nОт името на вносителите на докладната записка Филип Топов заяви, че тази докладна записка е внесена поради получена информация от медиите и коментари в обществеността за наложени санкции по отношение на Община Смолян при възлагане на обществени поръчки за изпълнение на проекти по европейски програми, финансирани с европейски средства. „Община Смолян е кандидатствала по две оперативни програми и е провела обществени поръчки по 10 проекта сред като управляващия орган Министерски съвет е извършил проверка по начина на обявяването на обществената поръчка и възлагане на изпълнението й, пренебрегвайки че има нарушение на нормативните актове, решава да наложи и налага тази корекции. Недоволна от решението на управляващия орган, Община Смолян обжалва това решение пред Административен съд – Пловдив – 7 дела и Административен съд – София – две дела. Съдилищата на първа инстанция потвърждават мотивите на управляващия орган, като отхвърля жалбите на Общината“, поясни Топов. \r\nПредседателят на комисията по бюджет и финанси в Общински съвет – Смолян, Стоян Иванов  заяви, че са наложени 600 000 лв. финансови корекции по проекти, но срещу тях стоят 130 000 000 лв. инвестиции от 2011 до 2019 г. по времето на двата мандата на кмета Николай Мелемов. Той посочи и всички проекти реализирани за жителите на община Смолян за посочения период. Иванов припомни, че при встъпването си в длъжност през 2011 г., Мелемов е поел Общината със запорирана и празна сметка и милиони задължения от предишното ръководство на Общината. Той обобщи, че за тези години ръководството на Община Смолян и кмета Николай Мелемов освен направените инвестиции за милиони, са успели да стопят милиони от наследените дългове. „Три месеца преди края на мандата, Мелемов оставя една стабилна финансова рамка, ниски и устойчиви данъци, а Общината е в стабилно и устойчиво състояние“, обобщи Иванов. \r\nКметът Николай Мелемов заяви, че финансови санкции по проекти се налагат на всички общини в страната, а наложените санкции на Община Смолян са минималните в размер на 5 %, а крайната дума за това дали има допуснати нарушения при обществените поръчки ще реши съда. Заместник-кметът Марин Захариев посочи пред общинските съветници, че за първи вижда Общински съвет да се занимава с нещо, което е предмет на висящо дело в съда. „Чакаме ВАС и сами си раздаваме присъди. В разговорите ми с управляващия орган става ясно, че всички спестявания от намалени обществени поръчки и финансови корекции се разпределят за допълнителни обекти. Сега ни карат юни, юли и август да дадем допълнителни проекти, за да останат тази пари в Смолян. Не се гордеем, че имаме такива санкции, но всички общини имат такива корекции през всички години откакто сме в Европейския съюз. Има общини с по 100 % корекции. Това е неприятен факт, с който всички се борим“, каза още Марин Захариев. \r\nДебатите в Сесийната зала на Община Смолян продължават с изказвания на съветници от всички групи в местния парламент. \r\nНели ГЕРГЬОВСКА", "date": "2019.06.17", "title": "Смолян: Близо три часа в Общинския съвет продължават разискванията за наложените финансови корекции на Община Смолян по проекти за общо 600 000 лв."}
{"url": "http://www.focus-news.net/news/2019/06/17/2670958/prof-vanya-dobreva-bsp-sofiya-samoubiystveni-za-bsp-biha-bili-vatreshnopartiynite-protivorechiya-na-praga-na-mestnite-izbori.html", "text": "Самоубийствени за БСП биха били вътрешнопартийните противоречия на прага на местните избори. Това каза за предаването „Софийска трибуна“ по  Радио „Фокус“  проф. Ваня Добрева – заместник-председател на БСП – София, член на Националния съвет на БСП и делегат на конгреса за 49 конгрес на партията, който се проведе в неделя. „Смятам, че преосмислянето на председателя на левицата Корнелия Нинова и да оттегли оставката си е правилно, но не беше необходимо през изминалите седмици да се нагнетява общественото мнение. Валенето на призиви и плачът, който се организира в партията започна да граничи с постановки“, обясни тя. Въпросът с оставката обезсмислили важния проблем на конгреса – необходимостта от разговор за това, което се случи непосредствено преди евроизборите. „Вторият проблем е създаденото впечатление за свръхопорочена опозиция, която руши не само партията, но и България“, уточни проф. Добрева. „Надявам се след като преосмисли своята пламенна реч, която Корнелия Нинова произнесе пред конгреса, да осъзнае, че БСП е обединение на различни тенденции и представи за обществото. Това е едно богатство на идеи и представи за бъдещето“, посочи тя. По думите й свеждането на БСП до груба борба между някаква част, която представя себе си като реформаторска и воюваща за промяна и друга, която поддържа статуквото и е проводник на външни сили, не е полезна за БСП. Според проф. Ваня Добрева подобен сблъсък в краткосрочна перспектива може да доведе до разпад на социалистическата партия, от което вече България не печели. „Левите идеи не са немодерни и консервативни, но трябва да бъдат ясно артикулирани. Борбите и лепенето на етикети трябва да остане в миналото“, каза още тя. БСП трябва да започне да разговаря вътре в партията, отбеляза проф. Добрева. Левицата трябва да се ориентира и към политика на диалог с обществото и с малки, но сигурни стъпки да се приближава към интересите на всеки един човек, добави тя.  \r\nВеселка ИВАНОВА", "date": "2019.06.17", "title": "Проф. Ваня Добрева, БСП-София: Самоубийствени за БСП биха били вътрешнопартийните противоречия на прага на местните избори"}
{"url": "http://www.focus-news.net/news/2019/06/17/2670959/sofiya-vavezhda-se-organizatsiya-na-dvizhenieto-za-remont-na-fugite-na-mosta-na-ul-cherkovna.html", "text": "От 18 юни 2019 г. до 07 юли 2019г. се забрани влизането на пътни превозни средства по ул. „Черковна“ в участъка от ул. „Марица“ до ул. „Е. Симидчийска“ (моста над бул. „Ген. Д. Николаев“). Това съобщиха от  пресцентъра на Столична община.  От 18 юни 2019 г. до 00.00 часа на 07 юли 2019 г. се променя частично маршрутът на автобусна линия № 120 както следва: от Зоопарка по маршрута си до кръстовище ул. “Черковна” - бул. “Мадрид”, по ул. “Проф. Милко Бичев”, по бул. “Ген. Данаил Николаев”, по ул. “Злетово” и наляво през моста “Чавдар” и по бул. “Владимир Вазов” по маршрута си – двупосочно.  \r\nАвтобусите да спират на всички съществуващи автобусни спирки в променения участък от маршрута.", "date": "2019.06.17", "title": "София: Въвежда се организация на движението за ремонт на фугите на моста на ул. „Черковна“"}
{"url": "http://www.focus-news.net/news/2019/06/17/2670933/ivan-chenchev-liderat-na-bsp-korneliya-ninova-chu-partiyata-si.html", "text": "Лидерът на БСП Корнелия Нинова чу партията си. До вчера нямаше оставка, а устна заявка на председателя. По юридически път такава не е внесена. Стотици организации от страната призоваха Корнелия Нинова да си изтегли оставката или да й бъде гласуван вот на доверие, или да бъде зачетена линията за вътрешнопартиен пряк избор. Това каза пред Канал 3 народният представител от ПГ на \"БСП за България\" Иван Ченчев, съобщиха от  пресцентъра на партията.  Предложенията на организациите са да се запази ръководството на БСП, което означава положителна оценка, смята той. \"С това те бламираха твърденията, че партията е разделена\", каза още Ченчев. \"Корнелия Нинова се наложи над собственото си его и собственото си \"аз\", коментира той. Иван Ченчев добави, че всички трябва да си дадат явна равносметка как ще продължат напред. \"Тази линия на ръководството, според резултатите, е възходяща\", категоричен беше той. Ченчев обясни, че отминалият Конгрес е бил оздравителен за партията. \"По гласуването на точките от дневния ред, Нинова получи вот на доверие от Конгреса, а това е най-висшият орган на партията\", поясни народният представител от левицата.  \r\nИван Ченчев заяви, че алтернатива на сегашното управление е именно БСП и че партията е за предсрочни парламентарни избори с готова програма за развитието на страната за много години напред - \"Визия за България\". Депутатът припомни, че редица анализатори са прогнозирали, че БСП ще увеличи подкрепата си на местните избори. \"Със сигурност ще имаме по-добър резултат, но ние тръгваме за победа\", каза той.", "date": "2019.06.17", "title": "Иван Ченчев: Лидерът на БСП Корнелия Нинова чу партията си"}
{"url": "http://www.focus-news.net/news/2019/06/17/2670956/api-vazstanoveno-e-dvizhenieto-po-pat-ii-401-lovech-izvorche.html", "text": "Възстановено е движението по път II-401 Ловеч – Изворче. Това съобщиха от  пресцентъра на Агенция \"Пътна инфраструктура\" .", "date": "2019.06.17", "title": "АПИ: Възстановено е движението по път II-401 Ловеч – Изворче"}
{"url": "http://www.focus-news.net/news/2019/06/17/2670961/obshtina-pomorie-shte-bade-izvarsheno-osnovno-pochistvane-na-ul-evropa.html", "text": "Основно почистване на ул. „Европа” в Поморие ще бъде извършено на 18 и 19 юни 2019 г. (вторник и сряда), от 06.00 до 14.00 часа. Това съобщиха от пресцентъра на  Община Поморие . „В тази връзка молим жителите и гостите на града да преместят предварително автомобилите си в някоя от съседните улици, за да не възпрепятстват движението на почистващата техника. Благодарим ви за разбирането и се извиняваме за причиненото неудобство”, посочват още от Общината.", "date": "2019.06.17", "title": "Община Поморие: Ще бъде извършено основно почистване на ул. „Европа”"}
{"url": "http://www.focus-news.net/news/2019/06/17/2670963/sport-huan-mata-ostava-v-manchestar-yunayted-i-prez-sledvashtiya-sezon.html", "text": "Испанският полузащитник Хуан Мата се е договорил с Манчестър Юнайтед и ще остане в отбора за още един сезон, съобщава вестник Mirror.31-годишнишният испанец ще подпише с Червените дяволи нов едногодишен договор, като заплатата му през новия сезон ще бъде по-малка от актуалната.Настоящият договор на Мата с Юнайтед изтича на 30-и юни, а заплатата му е около 140 хиляди паунда на седмица.През изминалия сезон 2018/19 Хуан Мата записа 32 мача за Юнайтед във всички турнири, в които вкара 6 гола и подаде 4 асистенции.", "date": "2019.06.17", "title": "Спорт: Хуан Мата остава в Манчестър Юнайтед и през следващия сезон"}
{"url": "http://www.focus-news.net/news/2019/06/17/2670962/sofiya-vavezhda-se-vremenna-organizatsiya-na-dvizhenieto-za-remont-na-mostovo-saorazhenie-za-kv-krivina.html", "text": "Въвежда се временна организация на движението за ремонт на мостово съоръжение за кв. „Кривина” в София. Това съобщиха от пресцентъра на  Столична община .  \r\nОт 19 юни 2019 г. до 9 юли 2019 г. се забранява влизането на пътни превозни средства по мостово съоръжение за кв. „Кривина”, премостващо път II-18 Софийски околовръстен път при км 28+898.  \r\nЗа същия период от време се променя маршрутът на автобусна линия № 14 както следва: в посока Гара Искър: от автостанция „Изток” по маршрута си до спирка с код 2510 „По желание” на Кривински път преди Околовръстен път, през ТИР-паркинга надясно по Околовръстен път, през пътния възел влиза по ул. „Васил Левски” в село Казичене, наляво по ул. „Цар Борис III” до крайната станция на автобусна линия № 8 в с. Кривина, обратен завой, връщане през село Кривина, наляво по ул. „Васил Левски” и по маршрута си през село Казичене до гара Искър; в посока автостанция „Изток”: от гара Искър по маршрута си през село Казичене и до спирка с код 1542 „Село Кривина”, обратен завой на крайната станция на автобусна линия № 8, обратно през село Кривина, по ул. „Васил Левски”, през пътния възел при село Казичене надясно по Околовръстен път и през пътния възел при бул. „Ботевградско шосе” наляво по бул. „Ботевградско шосе” по маршрута си до автостанция „Изток”.  \r\nРазкрива се временна автобусна линия № 15 с маршрут: от автостанция „Изток” по маршрута на автобусна линия № 14 до спирка с код 2510 „По желание”, обратен завой на ТИР-паркинга и по маршрута на автобусна линия № 14 до автостанция „Изток”.", "date": "2019.06.17", "title": "София: Въвежда се временна организация на движението за ремонт на мостово съоръжение за кв. „Кривина”"}
{"url": "http://www.focus-news.net/news/2019/06/17/2670964/dobrich-knigata-dalg-kam-rod-i-rodina-na-ivan-zhechev-shte-bade-predstavena-v-mladezhkiya-tsentar-v-grada-na-18-yuni.html", "text": "През 2019 година Иван Жечев – хореограф, родоизследовател и краевед, чества своята 80-годишнина и 65 години творческа дейност. През тази година излезе и новата му книга „Дълг към род и Родина“. На 18 юни, от 17.30 ч., в Младежки център – Добрич Мариела Бончева – редактор на книгата, ще направи официално й представяне. Това съобщиха от пресцентъра на  Община град Добрич . \r\nТова е „юбилейна книга, събрала в едно спомени, очерци, публикации, отзиви, благодарствени писма към автора, тя представя пред нас един истински българин, милеещ за своята Родина“, пише в предговора Мариела Бончева. \r\nИван Жечев Костадинов е роден на 1 януари 1939 г. в село Ръмник, Румъния. След сключване на Крайовския договор на 7 септември 1940 г. родителите му се заселват в село Тянево, Добричко. От 1963 г. до 1974 г. Иван Жечев е танцьор в Ансамбъл „Добруджа“ в Добрич. Има значителен принос за развитието на танцовата самодейност в село Тянево, Добричка община. Там той много години е танцьор и хореограф на любителския танцов състав. Бил е дългогодишен председател на Народно читалище „Васил Левски“ в Тянево, както и кметски наместник. Автор е на ретроспективните фотоизложби „Памет за нашите предци“, „Ваятели на добруджанския народен танц“, Чешмите на Добруджа“. На 20 август 2008 г. в бащината му къща в село Тянево е открита музейната сбирка „Под бащината стряха“. Автор е на книгите „Моите житейски пътеки“ (2009), „Елате и вижте“ (2014), „Дълг към род и Родина“ (2019). Носител е на званията „Заслужил краевед“ (2008) и „Заслужил родоизследовател и краевед“ (2010). \r\nВечерта, посветена на Иван Жечев, се осъществява със съдействието на Община град Добрич.", "date": "2019.06.17", "title": "Добрич: Книгата „Дълг към род и Родина“ на Иван Жечев ще бъде представена в Младежкия център в града на 18 юни"}
{"url": "http://www.focus-news.net/news/2019/06/17/2670966/faz-prokuraturata-svarza-ubiystvoto-na-valter-lyubke-s-desniya-ekstremizam.html", "text": "Главния прокурор по делото за убийството на общинския съветник на Касел Валтер Любке подчерта, че според следователите мотивите за деянието са свързани с десния екстремизъм, съобщава германският национален ежедневник  Die Frankfurter Allgemeine Zeitung . \r\n\"Въз основа на сегашното състояние на разследването, ние приемаме, че става въпрос за десен екстремистки произход на акта\", заяви говорител на Федералната прокуратура в Карлсруе. Разследването е насочено срещу 45-годишен германец, заподозрян за убийството на германския политик. Тереза Герова", "date": "2019.06.17", "title": "FAZ: Прокуратурата свърза убийството на Валтер Любке с десния екстремизъм"}
{"url": "http://www.focus-news.net/news/2019/06/17/2670967/smolyan-obshtinskiyat-savet-prie-pet-resheniya-vav-vrazka-s-nalozhenite-finansovi-korektsii-na-obshtinata-po-proekti-za-obshto-600-000-lv.html", "text": "След повече от три часа дебати, Общински съвет – Смолян прие пет решения във връзка с наложените финансови корекции на Община Смолян по проекти за общо 600 000 лв., предаде репортер на  Радио „Фокус“ – Смолян . \r\nПървото решение предвижда кметът на Община Смолян Николай Мелемов да запознае Общински съвет с цялостната информация по издадените решения за финансови корекции по Оперативна програма (ОП) „Региони в растеж“ и ОП „Добро управление“. С второто решение, общинските съветници задължиха кмета Мелемов да съобрази прилаганите методики за комплексна оценка на офертите при всички предстоящи обществени поръчки с мотивите за налагане на финансови корекции  на управляващия орган по ОП „Региони в растеж“ и управляващия орган на ОП „Добро управление“ и постановените съдебни решения във връзка с наложените на община Смолян финансови корекции. Трето решение гласи, че с оглед недопускане на бъдещи финансови корекции по проект „Създаване на дневен център за подкрепа на лица с различни форми на деменция и техните семейства в град Смолян“, както и за всички обществени поръчки, които не са приключили, се препоръчва на кмета на Община Смолян да прекрати изпълнението на обществена поръчка „Изпълнение строителни и ремонтни работи на общински сгради“ от 1 март 2019 г.  С четвъртото си решение Общинският съвет препоръчва на кметът на Смолян да потърси дисциплинарна и служебна отговорност на лицата, допуснали нарушенията, довели до финансовите нарушения. Петото решение взето на днешното заседание на местния парламент гласи: „Председателят на Общински съвет да изпрати материалите от заседанието на Окръжна прокуратура – Смолян, която да прецени необходимостта от извършване на проверка с оглед на евентуални извършени престъпления от длъжностни лица в Община Смолян, участвали в подготовката и реализацията на проектите, по които има наложени финансови корекции“. \r\nНели ГЕРГЬОВСКА", "date": "2019.06.17", "title": "Смолян: Общинският съвет прие пет решения във връзка с наложените финансови корекции на Общината по проекти за общо 600 000 лв."}
{"url": "http://www.focus-news.net/news/2019/06/17/2670957/reuters-sasht-opredeliha-poslednite-izyavleniya-na-iran-za-yadrenoto-sporazumenie-kato-shantazh.html", "text": "Иран обяви, че ще наруши ограниченията за обогатяване на уран за 10 дни - ход, който САЩ изтълкуваха като \"ядрен шантаж\". Във Вашингтон обаче са уверени, че европейските държави все още имат време да спасят ядрената сделка, предава  Reuters . \r\nКато индикатор за западната загриженост за инициативата на Иран, говорител на Съвета за национална сигурност в Белия дом заяви, че планът на Техеран трябва да бъде посрещнат с повишен международен натиск. \r\nВеликобритания заяви, че ако Иран наруши договорените граници в рамките на сделката, Лондон ще разгледа \"всички възможности\". Израел призова световните сили да ускорят бързо санкциите срещу Техеран, ако той надхвърли ограничението за обогатения уран. \r\nРъководителят на външната политика на Европейския съюз Федерика Могерини заяви, че ЕС ще реагира на всяко нарушение, ако Международната агенция за атомна енергия официално констатира такава. Тереза Герова", "date": "2019.06.17", "title": "Reuters: САЩ определиха последните изявления на Иран за ядреното споразумение като \"шантаж\""}
{"url": "http://www.focus-news.net/news/2019/06/17/2670969/blagoevgrad-starshi-komisar-doychin-doychinov-e-naznachen-za-direktor-na-odmvr.html", "text": "Главният секретар на МВР представи пред състава новият директор на ОДМВР – Благоевград. Със заповед на министър Младен Маринов от днес за директор на ОДМВР – Благоевград е назначен старши комисар Дойчин Дойчинов, досегашен началник на столичното Трето РУ. Това съобщиха от  пресцентъра на ОДМВР-Благоевград.  Със своя заповед вътрешният министър назначи досегашния директор на областната дирекция старши комисар Николай Хаджиев за заместник – директор на ГД “Национална полиция“.", "date": "2019.06.17", "title": "Благоевград: Старши комисар Дойчин Дойчинов е назначен за директор на ОДМВР"}
{"url": "http://www.focus-news.net/news/2019/06/17/2670960/alsat-m-makedoniya-loshoto-vreme-zastigna-i-skopie-burya-pomete-makedonskata-stolitsa-i-okolnostite.html", "text": "Лошото време, което постепенно обхваща Балканите, застигна и Скопие - македонската столица и околностите й бяха пометени от буря в следобедните часове на деня, предава излъчващата на албански език скопска телевизия  \"Алсат-М\" . \r\nРано сутринта вече се усещаше хладния полъх в града. Властите призоваха гражданите да бъдат внимателни и да не стоят под дърветата. Тереза Герова", "date": "2019.06.17", "title": "\"Алсат-М\" (Македония): Лошото време застигна и Скопие - буря помете македонската столица и околностите"}
{"url": "http://www.focus-news.net/news/2019/06/17/2670954/prof-nikolay-radulov-shumnite-aktsii-sreshtu-kmetove-na-malkite-naseleni-sazdavat-vpechatlenie-che-kmetovete-na-golemite-obshtini-sa-imunizirani-sreshtu-tyah.html", "text": "Шумните акции срещу кметове на малките населени създават впечатление, че кметовете на големите общини са имунизирани срещу тях. Това каза за обзорното предаване  „Това е България“  на  Радио „Фокус“  експертът по национална сигурност проф. Николай Радулов, бивш секретар на МВР и заместник министър на вътрешните работи във връзка с проведените акции, в резултат на които бяха арестувани кметове на регионално и общинско ниво. По думите му, когато срещу кметовете на големите градове и общини се получи сигнал, по него не се работи. Експертът по национална сигурност допълни, че зачестилите акции са свързани с подобряване на имиджа на МВР и прокуратурата. „Надявам се, че това е свързано с опита самата прокуратура да се промени, защото от международната общност, от Държавния департамент на САЩ, който излъчи доклад, от ЕК, се критикува именно работата на прокуратурата. Всички сме убедени, че шумът и рекламните задържания имат обратен ефект. Изиграва профилактичен ефект, както може би е замислен, но не вдига рейтинга на държавните организации. Мисля, че има изкуствена вълна във времето на демонстриране на опит за въвеждане на порядък и след избора на главен прокурор, както и след общинските избори, тази вълна ще падне“, обясни експертът по национална сигурност. Проф. Радулов обясни, че принадлежността на кметовете към различните партии подсилва ефекта, че всички са маскари, което може да доведе отлив на избирателите на следващите местни избори, като този на евровота, а това, по думите му, ще бъде в полза на големите партии.  \r\nЦоня СЪБЧЕВА", "date": "2019.06.17", "title": "Проф. Николай Радулов: Шумните акции срещу кметове на малките населени създават впечатление, че кметовете на големите общини са имунизирани срещу тях"}
{"url": "http://www.focus-news.net/news/2019/06/17/2670972/burgas-momchetata-na-ohk-pomorie-sa-novite-shampioni-na-balgariya-po-handbal.html", "text": "Момчетата от Общински хандбален клуб (ОХК) „Поморие” станаха шампиони на България, след като победиха отбора на Хандбален клуб „Локомотив” – Горна Оряховица на Държавните финали по хандбал за момчета до 12-годишна възраст, които се проведоха от 14 до 16 юни 2019 г. в Поморие. Това съобщиха от пресцентъра на  Община Поморие . Отборът на Поморие заслужено грабна златната купа, въпреки жегата и силната конкуренция, с резултат 18:11. Две от поморийските момчета бяха отличени в Златната седмица на първенството – Емил Дичев и Радослав Митев.  Емил Дичев спечели и индивидуална награда за най-полезен състезател. Наградите връчи Желязко Страволемов – директор на дирекция по Образование, култура и спорт в Община Поморие. От името на кмета Иван Алексиев, той поздрави победителите, техните треньори, ръководители, организатори и всички участници в първенството за труда и спортсменския дух.", "date": "2019.06.17", "title": "Бургас: Момчетата на ОХК „Поморие” са новите шампиони на България по хандбал"}
{"url": "http://www.focus-news.net/news/2019/06/17/2670971/nimh-utre-shte-e-predimno-slanchevo-sledobed-na-mesta-shte-ima-kratkotrayni-valezhi-pridruzheni-s-gramotevitsi-i-vremenni-usilvaniya-na-vyatara.html", "text": "През нощта ще бъде предимно ясно, в повечето райони и тихо, но до полунощ на отделни места все още ще има гръмотевична дейност и превалявания. Това съобщи за  Агенция \"Фокус\"  Георги Цеков, дежурен синоптик в  Националния институт по метеорология и хидрология  (НИМХ). Утре отново ще бъде предимно слънчево. В следобедните часове, главно в Западна и Централна България, ще се развива купеста и купесто-дъждовна облачност и на места ще има краткотрайни валежи, придружени с гръмотевици и временни усилвания на вятъра. Ще духа слаб, в югоизточните райони и по Черноморието – до умерен североизточен вятър. Преобладаващите максимални температури ще бъдат между 28° и 33°. \r\nНад Черноморието ще е слънчево. След обяд ще има временни увеличения на облачността, но валежи са малко вероятни. Ще духа до умерен североизточен вятър. Максимални температури на въздуха между 28° и 30°. Температурата на морската вода е между 23° и 25°, на север от н. Калиакра - около 21°. Вълнението на морето ще е 2-3 бала. \r\nНад планините ще е предимно слънчево. След обяд ще се развива купеста и купесто-дъждовна облачност и на много места ще има краткотрайни валежи с гръмотевици. Ще духа умерен изток-североизточен вятър. Максимална температура на височина 1200 метра около 23°, на 2000 метра – около 16°. \r\nАтмосферното налягане ще се задържи близко до средното за месеца, през деня временно ще се понижи. \r\nВ сряда ще преобладава слънчево време. В следобедните часове ще се развива купеста и купесто-дъждовна облачност и на места,  главно в западните и северните райони ще има краткотрайни валежи, придружени с гръмотевици и временни усилвания на вятъра. Ще духа слаб до умерен североизточен вятър. Преобладаващите максимални температури ще бъдат между 29° и 34°. В четвъртък и петък ще бъде предимно слънчево и горещо. Купеста облачност ще се развива в следобедните часове, главно над планинските райони, но вероятността за валежи е малка. Температурите ще се повишат.", "date": "2019.06.17", "title": "НИМХ: Утре ще е предимно слънчево, следобед на места ще има краткотрайни валежи, придружени с гръмотевици и временни усилвания на вятъра"}
{"url": "http://www.focus-news.net/news/2019/06/17/2670939/aleksis-tsipras-sled-saveta-za-sigurnost-za-deystviyata-na-turtsiya-vsichki-gartsi-sa-v-palna-bezopasnost-koyto-narushi-suverennite-prava-na-kipar-shte-si-plati.html", "text": "Премиерът на Гърция Алексис Ципрас изпрати съобщение до Турция след приключването на извънредното заседание на правителствения Съвет за отбрана и външни работи (СОВР), предава гръцката държавна агенция  АНА-МПА . \r\n„Който наруши суверенните права на Гърция, който наруши суверенните права на Кипър, страна-член на Европейския съюз, който наруши международното право в региона, трябва да знае, че ще има последствия“, предупреди министър-председателят. \r\nВ заявлението си след срещата, която се проведе в резиденцията на премиера, той заяви, че „всички гърци са, и трябва да го знаят и чувстват, в пълна безопасност“. \r\nЦипрас каза, че всички събития в Източното Средиземноморие са били внимателно разгледани по време на срещата, визирайки действията на Турция в Изключителната икономическа зона на Кипър (ИИЗ) и са „индикация не за сила, а за слабост“. \r\nПо неговите думи, Гърция е силна страна и в последно време е успяла да формира много силни съюзи, по-силни от всякога. \r\nЩо се касае до телефонния разговор с президента на Кипър Никос Анастасиадис по време на срещата на СОВР, Ципрас отрбеляза, че те са обсъдили стъпките, които ще последват, в контекста на ЕС, на който са членки и двете страни. „Съгласихме се да се координираме за срещата на върха на ЕС следващата седмица, където да вземем необходимите решения, дори налагане на санкции срещу Турция, ако се потвърди, че е започнала сондажи в ИИЗ на Кипър“. \r\nОсвен това, според правителствени източници, по време на срещата са решени следващите стъпки на дипломатическо ниво в координация с Република Кипър и ще има подготовка преди предстоящата среща на върха на ЕС, заедно с поредица от срещи с лидери на страни, които играят ключова роля в региона. \r\nОт своя страна външният министър Йоргос Катроугалос ще замине за Брюксел, за да вземе участие в Съвета по външни работи, където ще проведе срещи с европейските си колеги и с външния министър на Кипър. \r\nПравителствени източници също така заявиха, че след срещата на СОВР министър-председателят се е срещнал с министъра на отбраната Евангелос Апостолакис, с когото те са се съгласили последният да не бъде кандидат на националните избори, за да продължат мисията си като глава на гръцките въоръжени сили. \r\nПревод и редакция:", "date": "2019.06.17", "title": "Алексис Ципрас след Съвета за сигурност за действията на Турция: Всички гърци са в пълна безопасност, който наруши суверенните права на Кипър ще си плати"}
{"url": "http://www.focus-news.net/news/2019/06/17/2670974/vidin-izvarshvat-se-probni-puskove-i-profilaktika-na-fontana-pred-sportnata-zala.html", "text": "Извършват се пробни пускове и профилактика на фонтана пред Спортната зала във Видин, съобщиха за  Радио „Фокус“-Видин  от Общината във Видин. Предупреждават се родителите да не допускат децата им да влизат, преминават или играят на територията на съоръжението заради опасност от възникване на инциденти. Очаква се до дни фонтанът да заработи в нормален режим.", "date": "2019.06.17", "title": "Видин: Извършват се пробни пускове и профилактика на фонтана пред Спортната зала"}
{"url": "http://www.focus-news.net/news/2019/06/17/2670948/dots-d-r-dimitar-genchev-istorik-s-otteglyaneto-na-ostavkata-si-korneliya-ninova-ne-dade-hod-nazad-a-napred-napravi-zayavka-za-prevrashtane-v-istinski-lider.html", "text": "С оттеглянето на оставката си Корнелия Нинова не даде ход назад, а напред. Това каза за предаването „Софийска трибуна“ по  Радио „Фокус“  историкът доц. д-р Димитър Генчев, директор на Центъра за стратегически изследвания към Националния съвет на БСП и главен редактор на списание \"Понеделник\". „Тя каза: „Аз обърках тази каша и аз ще я оправя и ще дам възможност за развитие, за да избегнем загуба, пропадане и вътрешнопартийна крамола.“ Това е лидерска позиция и се надявам тя да продължи“, обясни той. Според него Корнелия Нинова направи сериозна заявка да се превърне от председател на БСП в истински лидер. „Тя досега смяташе, че е лидер, но това е нейна самозаблуда. Чрез изпитанията, в които я хвърли нейната оставка, тя показа, че има възможност от обикновен редови председател да се превърне в лидер на социалистическата партия. Това става, когато потиснеш собственото си его и разбереш не само, че си направил грешка като си хвърлил оставката си, но си даваш сметка, че цената за тази оставка може да  платиш не самият ти, а твоята партия“, уточни доц. Генчев. България е големият залог и Корнелия Нинова добре разбира и знае това, добави историкът.   \r\nВеселка ИВАНОВА", "date": "2019.06.17", "title": "Доц. д-р Димитър Генчев, историк: С оттеглянето на оставката си Корнелия Нинова не даде ход назад, а напред, направи заявка за превръщане в истински лидер"}
{"url": "http://www.focus-news.net/news/2019/06/17/2670965/denitsa-zlateva-bsp-podkrepata-za-korneliya-ninova-na-kongresa-e-vot-na-doverie-bsp-e-partiya-na-razlichnite-mneniya-no-natsionalniyat-savet-i-kongresat-utvarzhdavat-resheniyata.html", "text": "Над две трети от делегатите на Конгреса подкрепиха с гласуването си  председателя Корнелия Нинова. Това е вот на доверие. Това заяви зам.- председателят на НС на БСП Деница Златева пред БНТ, съобщиха от  пресцентъра на партията . Тя припомни, че дата за провеждане на Конгреса беше насрочена, за да стартира процедура по пряк избор за председател на партията. \"БСП винаги е била партия на различните мнения, но това, което притесни структурите ни, беше, че ще затънем във вътрешнопартийни разпри вместо да се фокусираме върху основната цел - да спечелим местните избори\", каза още тя. Златева наблегна, че всеки в БСП свободно може да изразява своето становище по различни въпроси, но органите на партията -  Националният съвет и Конгресът са тези, които взимат решенията. \r\nТя добави, че е имало натиск върху делегати и партийни организации да гласуват за един или друг кандидат. \"Не може основната цел да е да се саботира партията\", отсече тя. \"Мисля, че оттеглена оставка от г-жа Нинова ще даде повод за размисъл - как да консолидираме партията за победа на местните избори. Надявам се, че ще надскочим личните си страсти и симпатии\", добави зам.-председателят на НС на БСП.  \r\nДеница Златева отрече някой от партията да е саботирал предизборната кампания на левицата. Тя изрази притеснението си от ниската избирателна активност и апатията сред обществото. \"Да, загубихме изборите, но имаме един мандат за евродепутат повече и сме повишили доверието от страна на хората. В 60 общини сме първа политическа сила и това ни дава добър старт за предстоящия местен вот\", заключи Златева.", "date": "2019.06.17", "title": "Деница Златева, БСП: Подкрепата за Корнелия Нинова на Конгреса е вот на доверие БСП е партия на различните мнения, но Националният съвет и Конгресът утвърждават решенията"}
{"url": "http://www.focus-news.net/news/2019/06/17/2670978/bobi-bobev-albaniya-e-izpadnala-v-omagyosan-krag-na-protivopostavyane-mezhdu-institutsiite-i-opiti-za-talkuvane-na-konstitutsiyata-v-otsastvieto-na-konstitutsionen-sad.html", "text": "Албания е изпаднала в омагьосан кръг на противопоставяне между институциите и опити за тълкуване на Конституцията в отсъствието на Конституционен съд. Това каза за обзорното предаване  „Това е България“  на  Радио „Фокус“ Боби Бобев , бивш посланик на България в Косово и Албания. По думите му кризата е започнала като политическа, после се е превърнала в институционална, а в последните дни – конституционна. Ябълката на раздора, по думите му, е желанието на обединената албанска опозиция за предсрочни парламентарни избори, със задължителното условие за сваляне на правителството на сегашния премиер Еди Рама и назначаването на преходен кабинет. „Има едно интересно явление в албанските политически реалности – там е правило, без изключение, двете основни политически партии управляват по два мандата. Това е вторият мандат на Еди Рама. Това е правило без изключения от 1990 г. насам – два мандата Демократическата партия, два мандата Социалистическата партия. Това е вторият мандат на Социалистическата партия и ако се спази традицията – тя трябва да загуби следващите избори. Еди Рама е човек, чийто авторитет нееднократно е накърняван, но въпреки всичко той е приеман и в Брюксел, и във Вашингтон. Ще трябва да почакаме и да видим, какво ще каже Негово Величество Избирателя при нови избори“, обясни бившият посланик. Боби Бобев допълни, че независимо кой е на власт в Албания, управляващите ще подкрепят косовската кауза. Той обърна внимание на връзките между ръководствата на двете държави в миналото и до ден днешен, като даде за пример близките контакти на покойният косовски президент Ибрахим Ругова с бившият лидер на Демократическата партия на Албания Сали Бериша, както и сътрудничеството на албанската Социалистическа партия с бившата Армия за освобождение на Косово.  \r\nЦоня СЪБЧЕВА", "date": "2019.06.17", "title": "Боби Бобев: Албания е изпаднала в омагьосан кръг на противопоставяне между институциите и опити за тълкуване на Конституцията в отсъствието на Конституционен съд"}
{"url": "http://www.focus-news.net/news/2019/06/17/2670976/burgas-tarsyat-se-sadebni-zasedateli-za-rayonniya-i-okrazhniya-sad.html", "text": "Районен съд – Бургас набира 135 съдебни заседатели, а Окръжен съд – Бургас – 90. Това съобщиха от пресцентъра на  Общината . Изискванията са публикувани  .", "date": "2019.06.17", "title": "Бургас: Търсят се съдебни заседатели за Районния и Окръжния съд"}
{"url": "http://www.focus-news.net/news/2019/06/17/2670968/sliven-na-sveti-duh-selo-krushare-otbelyaza-praznika-na-hrama-si.html", "text": "Църковният празник Свети дух е храмовият празник на църквата Света Троица в село Крушаре.  Това съобщиха от пресцентъра на  Община Сливен . По този повод беше отслужена тържествена литургия и беше приготвен курбан за здраве. \r\nЗаместник-кметът Румен Иванов запали свещ в храма и връчи поздравителен адрес на кмета на селото Димо Станков от името на кмета на Сливен Стефан Радев. \r\n„Поздравявам всички с храмовия празник на селото – ден, който се е превърнал в символ на сплотеността и съхраняването на християнските ценности. Приемете моите най-сърдечни пожелания за много здраве, мир и благополучие. Продължавайте с досегашния си устрем и плам, с които съхранявате и предавате на поколенията българските традиции, бит и култура“, се казва в поздравлението на кмета Радев. \r\n„Желая на всички да сте живи и здрави вие и вашите семейства, късмет и благополучие и да продължаваме да се събираме заедно още дълги години“, каза на свой ред кметът Станков. \r\nСтроежът на църквата Света Троица в село Крушаре е започнат през 1909 година и е завършен през 1911 година. След основен ремонт през 2009 година, извършен от двама братя, родени в село Крушаре, се превръща в един от най-красивите храмове в Сливенска духовна околия. \r\nДенят на Свети Дух винаги се е смятал за празник на храма до 1944 г., когато датата на празненствата е преместена на 24 май. С решение на кмета Димо Станков обаче празникът отново е започнал да се отбелязва на днешния ден, но се е запазила и датата на светите братя Кирил и Методий.", "date": "2019.06.17", "title": "Сливен: На Свети Дух село Крушаре отбеляза празника на храма си"}
{"url": "http://www.focus-news.net/news/2019/06/17/2670977/tass-pochina-bivshiyat-prezident-na-egipet-mohamed-morsi.html", "text": "Бившият президент на Египет Мохамед Морси почина в понеделник в Кайро. Както съобщи вестник Ал Шурук, това се случи по време на съдебно заседание по дело за шпионаж, в което бившият държавен глава е главен обвиняем, предава  ТАСС . \r\nСпоред данните на изданието, по време на съдебното заседание Морси е получил думата, след което е обявена почивка. В този момент бившият президент ев паднал в безсъзнание и е умрял.  Според една от версиите, той е получил сърдечен пристъп. \r\nОще през 2014 година адвокатите на Морси подадоха в съда медицински документи, потвърждаващи, че той страда от епилепсия. В миналото той си е претърпявал операция на мозъка, което по-нататък провокира периодически повтарящи се остри пристъпи. При такава диагноза, твърдяха юристите, бившият президент не може да стои в изолация в единична затворническа килия и настояваха той да бъде пуснат под домашен арест. \r\nПредставителят на ислямистката асоциация „Братя мюсюлмани“ Мохамед Морси победи на президентските избори в Египет през 2012 година. Една година по-късно той бе отстранен от власт от военните на фона на масови народни вълнения. През август 2019 година той щеше да навърши 68 години. \r\nТой беше обвиняем по редица наказателни дела, възбуди против лидерите на ислямистите, включително свързани с шпионаж, държавна измяна и нападения срещу протестиращи. По някои от делата той е осъден на смърт (за бягство от затвора) и доживотен затвор, но по-късно тези дела бяха изпратени за преразглеждане. \r\nПревод и редакция:", "date": "2019.06.17", "title": "ТАСС: Почина бившият президент на Египет Мохамед Морси"}
{"url": "http://www.focus-news.net/news/2019/06/17/2670973/sliven-selo-byala-provede-traditsionniya-si-tsarkoven-sabor.html", "text": "Село Бяла проведе традиционния си църковен събор. Това съобщиха от пресцентъра на  Община Сливен . На Свети Дух църквата в селото „Света Троица“ чества храмовия си празник. По този повод заместник-кметът Румен Иванов присъства на тържествения водосвет в Бяла. Той поздрави от името на кмета на Сливен Стефан Радев всички жители на селото. \r\n„На днешния светъл ден – Свети дух, пожелавам много здраве на всички вас, на близките и приятелите ви. Съхранявайте все така християнските ценности, българските традиции и духовното наследство на прадедите ни. Поздравявам организаторите от Църковното настоятелство, Кметството и Народно читалище „Христо Ботев 1936“ за постоянството и отдадеността, с която се грижат за сплотеността на вашата общност“, се казва в поздравителния адрес от кмета. \r\n„За мен е голяма радост и отговорност на Свети Дух да ви посрещна всички вас пред този храм и да ви поздравя с добре дошли“, заяви на свой ред кметът на селото Желю Янков. \r\nЗа празника беше приготвен и курбан за здраве. \r\nНа събитието присъстваха народният представител Кольо Милев, общински съветници от местния парламент, кметове на населени места, жители и гости на село Бяла.", "date": "2019.06.17", "title": "Сливен: Село Бяла проведе традиционния си църковен събор"}
{"url": "http://www.focus-news.net/news/2019/06/17/2670980/sport-stanaha-yasni-vazmozhnite-sapernitsi-na-ludogorets-za-kvalifikatsiite-na-shl.html", "text": "Европейската футболна централа обяви разбивките за жребия за първия предварителен кръг на Шампионската лига, в който ще участва и българския шампион Лудогорец.Тимът от Разград, който попадна в група 1, е поставен и може да се падне срещу отборите на Судува (Литва), Клуж (Румъния), Ференцварош (Унгария), Ньоме Калжу (Естония) и Аарарат-Армения (Армения). Мачовете  ще се играят на 9/10 юли, а реваншите седмица по-късно - 16/17 юли.", "date": "2019.06.17", "title": "Спорт: Станаха ясни възможните съперници на Лудогорец за квалификациите на ШЛ"}
{"url": "http://www.focus-news.net/news/2019/06/17/2670997/varna-tsentarat-za-speshna-meditsinska-pomosht-v-grada-ochakva-19-novi-lineyki.html", "text": "19 нови линейки очаква Центърът за спешна медицинска помощ (ЦСМП) във Варна, за да обнови напълно автопарка си. Преди седмици звеното получи три специализирани автомобила от Министерството на здравеопазването. Това съобщи за  Радио „Фокус“ – Варна  началникът на ЦСМП д-р Мая Рашева. По думите й екипите на центъра в града и филиалите му в по-малките населени места са 22. Само във Варна има девет екипа, но звеното работи в намален състав през летните месеци. Причините за това са много, като основните са незаети вакантни бройки, отпуски и ползване на болнични от някои от медиците.  \r\nД-р Рашева уточни, че ЦСМП – Варна продължава да изпитва недостиг на кадри. Според нея около есенните месеци, когато младите медици и здравни специалисти завършват образованието си, бройките се запълват, но след като намерят друга работа, новите попълнения нерядко се местят. „Въпреки специфичните особености на работата обаче, и тук се пенсионират лекари“, коментира д-р Рашева. За разлика от полицията и пожарната, които имат свои екипи в курорта „Златни пясъци“, Центърът за спешна медицинска помощ няма линейка на разположение там. Д-р Рашева уточни, че един екип от години е разпределен във Филиала в град Бяла. Лекарите обслужват и част от населението, и гостите на кметство Обзор. \r\nДиана СТОЕВА", "date": "2019.06.17", "title": "Варна: Центърът за спешна медицинска помощ в града очаква 19 нови линейки"}
{"url": "http://www.focus-news.net/news/2019/06/17/2670998/smolyan-poslanitsi-na-11-darzhavi-shte-posetyat-obshtina-chepelare-na-21-i-22-yuni.html", "text": "Посланиците на Алжир, Аржентина, Армения, Босна и Херцеговина, Бразилия, Грузия, Кипър, Монголия, Палестина, Република Южна Африка, Северна Македония гостуват на Община Чепеларе, за да се запознаят с възможностите за туризъм и бизнес, местните традиции и култура. Това съобщиха от пресцентъра на  Община Чепеларе . Целта на срещата е да покаже пред представители на дипломатическия корпус у нас частица от красотата на Родопа планина, възможностите за развитие на туризъм в четири сезона в община Чепеларе, пъстротата на културния живот в нея. Посещението на посланиците се осъществява по покана на кмета на Чепеларе Славка Чакърова и с любезното съдействие на сдружение „Спектър 21 век“ и издание „Дипломатически спектър“. \r\nПрограмата предвижда среща на представителите на дипломатическия корпус с местния бизнес, запознаване с туристическите и културни забележителности в района. Като част от програмата на 21 юни ще се проведе и концерта „Шлагерите на Европа“ на Христо Паскалев- Паскал, който ще представи Чепеларе като община, в която се цени не само българската, но и европейската традиция. \r\nСдружение за културни продукти и международен обмен „Спектър 21 век“ е сформирано през 2007 г. До момента то е реализирало успешно редица културни инициативи, една от които е „Покажи традицията! Подари празник!“. Тя цели да покаже красотата и разнообразието на българските празници и традиции пред представителите на чуждите мисии у нас, както и обратното – на чуждите празници и традиции пред българската аудитория. Досега са проведени редица събития под това мото. На тях са представяни различни празници или традиционни занаяти: Коледуване, Баба Марта, Лазаруване, Великден, Новруз, грънчарството, националните костюми… съвместно с дипломатическите мисии у нас и редица други партньори. \r\nСъбитието в Чепеларе е първото, което се организира от такъв мащаб за дипломатическия корпус извън София и което ще бъде придружено от концерта „Шлагерите на Европа“ – един от най-важните проекти на сдружение „Спектър 21 век“, посветен на първото Българско председателство на Съвета на ЕС. \r\nКонцертът „Шлагерите на Европа“ се осъществява под мотото: „Да живеем заедно в Европа, значи и да пеем заедно нейните шлагери“ и предвижда създаването на музикален албум „Шлагерите на Европа“ на Христо Паскалев-Паскал и концерт-спектакли из цялата страна и чужбина. „Дипломатически спектър“ е медиен партньор на инициативата. \r\nИдеята, заложена в проекта, е народите от ЕС да се сближат чрез езика на музиката или по-точно чрез езика на шлагерните песни. Целта му е те да достигнат до възможно най-широка аудитория. Възрастната публика да си припомни, а по-младата да се запознае с едни от най-известните шлагери, създадени в страните членки на ЕС и станали емблематични. \r\nАлбумът „Шлагерите на Европа“ съдържа по една шлагерна песен от 15 европейски страни: България, Великобритания, Германия, Гърция, Ирландия, Испания, Италия, Полша, Португалия, Румъния, Словакия, Унгария, Франция, Чехия, Швеция. Подборът на повечето от тях е направен със съдействието на посолствата или на културните им институти у нас. Изпълнителят на песните е Христо Паскалев-Паскал. Той има богат репертоар от над 250 песни на 20 езика. Най-хубавото от тях е събрал в 11 албума – 7 CD и 4 MC. Гастролирал в десетки страни по света, той е носител на множество престижни награди, сред които е и получената през 2005 г. от ООН – „Европейски комитет по награди и премии“ специална значка за заслуги в укрепването на дружбата между народите. Създаването на албума „Шлагерите на Европа“ във времето се съпровожда от поредица концертни изяви из цялата страна. Те показват, че интересът към тази музикална инициатива е голям, това се видя на концерт-спектаклите в София, Велико Търново, Велинград, Асеновград, Хасково, Благоевград, Търговище, Созопол, Банкя, Панчарево и др. \r\n„Дипломатически спектър“ е единственото издание в България, което отразява дипломатическия живот в цялото негово многообразие. Излиза онлайн от началото на 2015 г. на два езика – български и английски, и може да го видите  .", "date": "2019.06.17", "title": "Смолян: Посланици на 11 държави ще посетят Община Чепеларе на 21 и 22 юни"}
{"url": "http://www.focus-news.net/news/2019/06/17/2670996/shumen-oblastniyat-grad-i-tri-sela-shte-badat-bez-voda-na-19-yuni.html", "text": "От 09.00 часа на 19 юни ще бъде преустановено водоподаването за град Шумен и селата Дибич, Белокопитово и Панайот Волово. Това съобщиха от  ВиК-Шумен . Причината е планиран ремонт на довеждащия магистрален водопровод от яз. „Тича“ и Помпена станция „1300“. По предварителни разчети водоснабдяване ще бъде възстановено в 06.00 часа на 20 юни.", "date": "2019.06.17", "title": "Шумен: Областният град и три села ще бъдат без вода на 19 юни"}
{"url": "http://www.focus-news.net/news/2019/06/17/2670970/rtk-kosovo-grazhdanskoto-obshtestvo-v-kosovo-otkaza-da-se-vklyuchi-v-pregovaryashtiya-ekip-za-dialoga-s-belgrad.html", "text": "Представители на гражданското общество отказват да се присъединят към преговорния екип на Косово за диалогa със Сърбия, заявявайки, че техният статут няма да бъде равен на останалите членове на екипа, предава RTK . \r\nЗаконът за диалога, приет от косовския парламент, запазва място за гражданското общество в преговорния екип, но това все още не е изпълнено. \r\nСпоред Джета Красничи от Демократичния институт на Косово (КДИ), законът не посочва ясно процедурата за подбор на представителя на гражданското общество. „Всъщност законът гласи, че тези представители ще бъдат номиниран от двамата ръководители на делегацията или ако между тях няма споразумение - от останалата част от делегацията. Независимо от това как ще бъде назначен членът, това не означава, че той представлява цялото гражданско общество в Косово”, каза Красничи. \r\nПерпарим Крезиу от Групата за правни и политически изследвания подчертава, че начинът, по който представителят на гражданското общество ще бъде назначен, го прави неравнопоставен член на екипа. Тереза Герова", "date": "2019.06.17", "title": "RTK (Косово): Гражданското общество в Косово отказа да се включи в преговарящия екип за диалога с Белград"}
{"url": "http://www.focus-news.net/news/2019/06/17/2670999/pazardzhik-zapochna-tsyalostnata-rekonstruktsiya-na-bulevard-vela-peeva-vav-velingrad.html", "text": "Започна цялостната реконструкция на булевард „Вела Пеева” във Велинград, съобщи за  Радио „Фокус“ – Пазарджик  Бояна Кирилова от Общината. Тя уточни, че по булеварда ще бъдат извършени същите ремонтни дейности, като тези на улица „Тошо Стайков”- подмяна на водопроводната мрежа и след това асфалтиране. „Ще бъде затворено едното платно на улицата. Общината призовава жителите на града, да не паркират автомобилите си на булеварда, за да не затрудняват движението“, допълни Кирилова. \r\nВаня НИКОЛОВА", "date": "2019.06.17", "title": "Пазарджик: Започна цялостната реконструкция на булевард „Вела Пеева” във Велинград"}
{"url": "http://www.focus-news.net/news/2019/06/17/2671001/shumen-220-zaytsi-shte-badat-razseleni-na-teritoriyata-na-slrd-sokol.html", "text": "220 диви зайци ще разселят през тази година ловците от Сдружение „Ловно-рибарско дружество Сокол“ (СЛРД)-Шумен. Това съобщиха от  дружеството . През миналия месец на свобода са били пуснати 25 двойки, като женските са били заплодени и членовете на дружинките съобщават, че на много места са забелязани малки зайчета. Днес членове на сдружението са разселили 70 зайчета, на възраст около три месеца. Районите, където са пуснати животните предварително са били прочистени от хищници. До края юни се очаква още 100 зайчета да пристигнат от фермата на Българския ловно-рибарски съюз в Луковит и да бъдат пуснати в източната част на община Шумен. През тази година Ловно дружество „Сокол“-Шумен ще изкупи една четвърт от зайците произведени в Луковит.  \r\nАдвокактът на сдружението Стоян Стоянов коментира, че това е най-масовата кампания по разселване на диви зайци в страната. Единственото, което притеснява ловците е високата цена на животните – 140 лева за брой. От шуменското сдружение са създали фонд за задивечаване, в който смятат да съберат достатъчно голяма сума, за да продължат с дейността си и през 2020 година. Половината от парите за закупените сега животни ще бъде възстановена от Националната програма за разселване на диви животни, като с тези средства ще бъдат закупени още зайци. Ръководството на сдружението е провело и редица срещи с физически и юридически лица, които са обещали да дарят средства за каузата.  \r\n„Ако видите зайци ги пазете. Нека да опазим дивата природата, за да не стане така, че един ден децата ни да познават животните само от книжките с приказките. Ако изчезне един вид, той ще повлече след себе си и други. Нека не забравяме, че всичко в природата е свързано и ние трябва да пазим животните и растенията“, заявява адвокат Стоянов. Идеята на ловците от СЛРД „Сокол“-Шумен е да бъде възстановена популацията от див заек в региона. От 10 години е забранен отстрела на този вид, но без човешка намеса броят на дивите зайци не може да бъде увеличен, така както е бил в миналото. За възстановяването на този ценен вид големи грижи полагат и експертите от Североизточното държавно предприятие. През миналата година ръководството на СИДП  купи и разсели 76 броя диви зайци.  \r\n„Смятам, че всичко което правим много скоро ще даде своите плодове. Фазаните и яребиците също бяха изчезнали преди време, но ние няколко години разселвахме птици от тези видове и ето, че сега популацията им се увеличи и хората често виждат красивото оперение на фазаните, когато пътуват“, обяснява Стоянов. Според него все повече българи разбират, че 99% от времето си в гората ловците прекарват, за да подхранват животните, да се грижат за тях и да възстановяват видовете  и едва 1% е времето, в което упражняват любимия си спорт.", "date": "2019.06.17", "title": "Шумен: 220 зайци ще бъдат разселени на територията на СЛРД „Сокол“"}
{"url": "http://www.focus-news.net/news/2019/06/17/2670979/varna-ofitsialno-be-zakrito-18-oto-izdanie-na-mezhdunarodiya-festival-na-chervenokrastkite-i-zdravni-filmi.html", "text": "Официалното закриване на 18-ото издание на Международия фестивал на червенокръстките и здравни филми се проведе във Варна, предаде репортер на  Радио \"Фокус\"- Варна . Стотици варненци и гости на града изпълниха зала \"Европа\" на Фестивалния и конгресен център. Водеща на събитието бе актрисата Алекс Сърчаджиева. Тя припомни, че фестивала се провежда от 13 до 21 юни в морската столица. По време на фестивала са присъствали над 150 авторитетни представители на филмовото изкуство от всички краища на света, културни дейци, доброволци, известни личности, допринесли за популяризирането на различни социални дейности и др. Журито на фестивала е изгледало над 59 филма в четирите категории, които са обсъдени от специалното жури, докато се стигне до големите победители. По време на събитието режисьорът Атанас Киряков получи почетна награда за приноса си към фестивала за филма си \"Равен на всички\". Организаторите разказаха, че този филм е бил представен през 1983 г. на 10-то издание на фестивала и бива отличен с голямата награда \"Златен Кораб\". Самият режисьор сподели, че се радва да покаже този филм отново пред широката публика, въпреки избледнялата лента и каза, че винаги се е вълнувал от хуманитарни теми. Организаторите припомниха, че официалното закриване на фестивала е днес, но част от прожекциите ще продължат до 21 юни в Общината.", "date": "2019.06.17", "title": "Варна: Официално бе закрито 18-ото издание на Международия фестивал на червенокръстките и здравни филми"}
{"url": "http://www.focus-news.net/news/2019/06/17/2671003/predstoyashti-mezhdunarodni-sabitiya-za-18-yuni-agentsiya-fokus.html", "text": "*** Министърът на външните работи на Сирия Уалид Муалем се среща с китайския си колега Ван И \r\n*** Втори рунд от изборите за нов председател на Консервативната партия на Великобритания \r\n*** Официално посещение на украинския президент Владимир Зеленски \r\n*** Телевизионен дебат на претендентите за лидери на Консервативната партия на Великобритания \r\n*** Гласуване дали да се замразят наемите в Берлин за пет години \r\n*** Европейският съд отсъжда за законността на пътните такси по германските магистрали \r\n*** Председателят на Европейския съвет Доналд Туск се среща с лидерите на европейските партии \r\n***", "date": "2019.06.17", "title": "Предстоящи международни събития за 18 юни ( Агенция „Фокус“ )"}
{"url": "http://www.focus-news.net/news/2019/06/17/2671005/blagoevgrad-kompozitsiyata-dvizhenie-na-pavel-koychev-nameri-svoeto-istinsko-myasto-v-blagoevgrad.html", "text": "След дълго пътуване скулптурната група „Движение” намери своето истинско място в Благоевград. Тя беше преместени днес, с около 20 м, като остана на пл. „Георги Измирлиев“. Това съобщиха от  Община Благоевград . Преди това, идеята за прекомпозирането беше обявена на пресконференция, на която присъстваха зам.-кметът по култура и хуманитарни дейности Христина Шопова, скулпторът Павел Койчев и медийният експерт проф. д-р Георги Лозанов. По време на срещата бе осъществен и видео разговор с изкуствоведа Борис Данаилов, който подчерта високата стойност на композицията.  \r\n„Свързахме се с автора, за да сложим край на дългото пътуване на скулптурната композиция. Няколко пъти тя е премествана без съгласието на нейния автор. Община Благоевград реши да поправи тази грешка, направена в миналото. Огледахме няколко места с Павел Койчев, но негова бе тежката дума къде да се поставят фигурите. Те ще останат на площад „Георги Измирлиев”, но ще бъдат позиционирани на по-централно място, така че да може всеки гост на гради ни да ги види. Наясно сме, че притежаваме нещо изключително и то трябва да намери своето най-добро място”, каза зам.- кметът Христина Шопова.  \r\nИзвестният скулптор Павел Койчев благодари на ръководството на Община Благоевград, че за първи път се допитва до него и търси мнението му за собствената му творба. Той разказа, че през 1986 г. получава задание от СБХ да направи декоративна пластика, която да се постави в пространството пред гарата в Благоевград и да е тематично свързана с движението. „Исках да изразя най-естествените човешки състояния, свързани с движението на една гара – пътуване, чакане и почивка. Създадох тази композиция за гарата в Благоевград и не очаквах, че скоро след това тя ще поеме по своя дълъг път. За известно време фигурите бяха прибрани в складове край село Покровник. През 1992 година по идея на художника Светлин Русев ги поставихме пред Художествената галерия в София. По- късно те се завърнаха отново в своя дом - Благоевград\", разказа Павел Койчев. Той призна, че не харесва досегашното място на композицията - в края на площада е и фигурите не са подредени правилно.  \r\n\"Павел Койчев винаги е бил съвременен и авангарден творец, в чието творчество концептуално и модерно не си противоречат. Независимо от културната конюнктура, той винаги е бил модерен, авангарден и е давал алтернативи с таланта си\", заяви проф. д-р Георги Лозанов. Той припомни, че в началото фигурите не са приети еднозначно от обществото, тъй като не се вписвали в политико-социалните представи на времето. Тогава хората очаквали скулптурите да са свързани с някаква героика и да носят конюнктурни послания, характерни за онова време. С годините обаче композицията е оценена от публиката и престава да е предмет на амплитудни мнения. Днес групата \"Движение\" е част от живота на Благоевград. Тя намери своето най-естествено място - такова, каквото авторът й иска. \"Надявам се, че движението на скулптурите най-сетне ще спре, но самата композиция ще продължи да бъде символ на движението напред в развитието на нашия прекрасен град\", подчерта Христина Шопова.", "date": "2019.06.17", "title": "Благоевград: Композицията \"Движение\" на Павел Койчев намери своето истинско място в Благоевград"}
{"url": "http://www.focus-news.net/news/2019/06/17/2671002/the-baltimore-sun-oskarbitelnoto-otnoshenie-kam-rusiya-na-godishninata-ot-desanta-na-sayuznitsite-v-normandiya-predizvikva-trevoga.html", "text": "Ключовият фактор за поражението на Адолф Хитлер в този мащабен конфликт беше готовността на съюзниците както на Запад, така и на Изток да забравят  изключително сериозните си политически и икономически разногласия в името на общото благо - да освободят планетата от чумата на нацизма. 75-тата годишнина от десанта на съюзническите войски в Нормандия трябваше да бъде отлична възможност да се възроди този дух на единство, а също и, разбира се, да се почетат тези смели хора, които се пожертваха за дългоочакваното отваряне на Втория фронт, пише американското издание The Baltimore Sun в материал, представен без редакторска намеса. \r\nМеждувременно тези, които планираха тези събития, с мълчаливото съгласие на участващите в тях ръководители на западните страни, решиха да се движат в обратна посока. С абсолютно обидно решение да не канят руския президент Владимир Путин, лидерът на страната, която направи най-голямата жертва в борбата срещу нацистка Германия, те се унизиха най-много. \r\nКакто пише вестник The Baltimore Sun на 6 юни, един жалък опит да се оправдае такова обидно решение е, че „Русия не е участвала в десанта на съюзниците в Нормандия”. Извинете ме? Изпълнението на плана за десанта в Нормандия стана възможно единствено поради това, че Съветският съюз сдържаше, отблъскваше атаките и нанасяше удари по основната маса на нацистките войски на бойните полета на 2,5 хиляди километра от Нормандия. Ако германците имаха възможността да хвърлят всичките си сили на брега на Франция, денят, в който съюзническите войски се приземиха, щеше да се превърне в истински кошмар по отношение на човешки жертви. Това беше класическа операция „чук и наковалня”: да се твърди, че в нея участва само една страна, е абсурд, който е очевиден дори за едно дете. \r\nДнес много американци самонадеяно вярват, че поражението на нацизма е главно постижението на САЩ, които просто са използвали помощта на Съветския съюз. Но вярното е обратното. Никой няма да омаловажава героичния принос на американците - военен и граждански - за тази победа, но всички трябва да са наясно как се случва всичко всъщност. \r\nПрез Втората световна война Съединените щати загубиха 500 хиляди души - огромна жертва. Съветският съюз загуби 25 милиона души, т.е. 50 пъти повече. Само в битката за Сталинград загинаха около един милион съветски граждани - повече, отколкото САЩ и Великобритания загубиха заедно в тази война. В деня на десанта на съюзническите войски в Нормандия, загинаха 9-10 хиляди войници на Съединените щати и съюзническите държави – ужасен брой. Но това е само 1% от броя на съветските войници, убити в битката при Сталинград, което е повратна точка, която промени хода на Втората световна война. Освен това, ако говорим за всички фронтове на тази война, която обхвана три континента, на Източния фронт загинаха 80% от войниците на нацистка Германия. \r\nАмерикански войници и моряци се бориха смело и безкористно в европейските и тихоокеанските театри на военни операции. Но нацистите никога не са обсаждали, да речем, Филаделфия, както се случи с Ленинград, в която повече от един милион души загинаха от глад и студ по време на блокадата. Те никога не са окупирали щати във Великите равнини, принуждавайки фермерите да ги хранят, докато американският народ гладува, както беше в Украйна. Индустриалният комплекс кна Франклин Рузвелт - Арсеналът на демокрацията - беше невероятно постижение. Но си представете, че в опит да избяга от нацистката офанзива, трябваше да демонтираме всички промишлени предприятия на Детройт, Питсбърг, Балтимор и други градове, за да построим отново всички тези заводи на запад от Скалистите планини! Точно това направиха съветските хора, като преместиха промишлените си обекти, както и около 10 милиона души в Урал, малко след началото на нацистката инвазия. Войната дойде на тяхна територия. \r\nВсе още имате ли съмнения кой е направил най-голямата жертва в борбата срещу хитлеристката варварска орда? Тогава откъде се взе това срамно решение да не покани лидера на тази страна да отпразнува годишнината от десанта в Нормандия? Дали западните чиновници изведнъж не са попаднали в епидемия от историческа амнезия? Не, тази отвратителна нетактичност се превърна в постоянна реакция на западните служители на предложението на президента Путин през 2015 г. за възстановяване на съюза между Русия и САЩ - този път за борба с тероризма. Такъв съюз би могъл да включва такива страни като Китай и Индия и може да бъде разширен по такъв начин, че да включва широкомащабни съвместни проекти в областта на науката и инфраструктурното строителство, които биха могли да подобрят положението на всички участващи страни. \r\nТакава перспектива плаши онези, които вярват в принципа на „разделяй и владей” в геополитиката. И тяхната реакция обижда не само руския народ, но и тези, на които трябва да отдадем почит в деня на 75-тата годишнина от десанта на Съюзническите войски в Нормандия.                                                                 \r\nПревод и редакция:", "date": "2019.06.17", "title": "The Baltimore Sun: Оскърбителното отношение към Русия на годишнината от десанта на съюзниците в Нормандия предизвиква тревога"}
{"url": "http://www.focus-news.net/news/2019/06/17/2671006/washington-examiner-rusiya-hvarli-zad-reshetkite-vodeshti-raketni-ucheni-za-da-ne-izteche-taynata-na-hiperzvukovite-orazhiya.html", "text": "Докато Русия върви към разполагане на хиперзвукови ракети, тя става все по-параноична да не изтекат тайните на видни руски учени, пише американското издание  Washington Examiner  в материал, представен без редакторска намеса. \r\n„Хиперзвукова“ означава скорост, по-голяма от 5 Маха (пет пъти скоростта на звука). Наскоро разработените руски ракети са балистични с въздушно базиране, ядрените Мах-8 „Циркон“ и Мах-10 „Кинжал“, предназначени за борба със самолетоносачи, както и Мах-27 „Авангард“ – маневриращи носачи, които се отделят от междуконтинентална балистична ракета и могат да пренасят два мегатона ядрен заряд. Високата скорост и маневреност на хиперзвуковите ракети намаляват ефективността на контрамерките. \r\nДокато се движи във въздуха със скоростта на метеор, хиперзвуковата ракета е обградена от огнено кълбо. Такова огнено кълбо придружава всяко повторно въвеждане на космически кораб в земната атмосфера. Това може да застраши целостта на космическия кораб и да наруши електронните му комуникации. (Спомняте ли си филма „Аполо 13“?) Ракетните учени изучават този феномен още от зората на космическите изследвания. Направеният напредък е подобрил представянето по време на пускане и слизане, но също така е отворил кутията на Пандора с управляеми свръхзвукови ракети. \r\nРуски учени, които проведоха това изследване в сътрудничество със западните си колеги, сега са обвинени в предателство. \r\nПрез юли 2018 г. ФСБ (Руската федерална служба за сигурност) арестува Виктор Кудрявцев, водещ руски изследовател за моделиране на въздушния поток около ракети по време на изстрелване и повторно въвеждане в атмосферата. Кудрявцев е работил в руския ракетно-строителен институт ЦНИИМАШ в продължение на 48 години, издигайки се от инженер до заместник-директор на Центъра за топлообмен и аерогазова динамика. \r\nОт 2011 г. до 2013 г. Кудрявцев управляваше от името на ЦНИИМаш съвместен проект, координиран от Института по флуидна динамика на Фон Карман в Белгия. Включени бяха и Германският аерокосмически център и две други руски научноизследователски институции. Това е част от нарастващото научно сътрудничество на Русия със Запада, което завърши с руската окупация на Крим през 2014 година. \r\nКудрявцев е обвинен в разкриване на държавни тайни на учени от Фон Карман по време на посещенията му в белгийския институт. По време на ареста си той не е имал разрешение да работи с чувствителни данни от 20 години. Той е държан в затвора Лефортово в Москва още от ареста му. На 75 години страда от диабет и сърдечно заболяване. През май 2019 г. той бе за кратко хоспитализиран в отговор на заповедта на Европейския съд по правата на човека. \r\nДосега следствието, водено от лейтенант-полковника Александър Чабан от името на ФСБ, не е предстаявило никакви доказателства за престъпления, извършени от Кудрявцев. След месеци разпити никой от колегите на Кудрявцев в ЦНИИМАШ не се съгласи да свидетелства срещу него. Чабан е оказал натиск върху Кудрявцев да свидетелства срещу бившия си ученик и директор на HEAD Роман Ковалев в замяна на освобождаването му от затвора. Той отказа. \r\nНа 5 юни 2019 г. ФСБ нахлува в апартамента на Ковалев край Москва, където той живее със съпругата си. Те също така претърсиха вилата на Ковалев за доказателства за връзки с НАТО. След като не намериха нищо интересно, те конфискуваха всички електронни устройства, принадлежащи на двойката. 56-годишният Ковалев е обвинен в държавна измяна и заведен в затвора в Лефортово. В този прочут московски затвор сега са двама от най-големите руски учени. Ковалев несъмнено ще бъде подложен на натиск да свидетелства срещу бившия си наставник в замяна на свобода. \r\nСледващия месец се отбелязва една година, откакто Кудрявцев влезе в Лефортово. Той е уважаван учен и е получил многобройни награди от Руската федерация и космическа индустрия и споделя килия с площ от 20 кв. метра с политически затворник, който е лъжливо обвинен в палеж. В четвъртък му е позволено да вземе 15-минутен душ. Той има право да говори със семейството си веднъж месечно и да се среща с адвоката си на всеки две седмици. Русия счита един ден предсъдебно задържане като един и половина дни за бъдещ затвор. \r\nПрез април 2019 г. Кудрявцев е посетен в затвора от Дуня Миятович, комисар по правата на човека на Съвета на Европа. Защитата му е изградена от известния руски адвокат по правата на човека Иван Павлов. Но надеждите са малки; ловът на шпиони също носи награди. ФСБ, подобно на своя предшественик на КГБ, рядко допуска грешки. \r\nПревод и редакция:", "date": "2019.06.17", "title": "Washington Examiner: Русия хвърли зад решетките водещи ракетни учени, за да не изтече тайната на хиперзвуковите оръжия"}
{"url": "http://www.focus-news.net/news/2019/06/17/2671007/sport-stanaha-yasni-eventualnite-protivnitsi-na-levski-vkvalifikatsiite-za-le.html", "text": "Отборът на Левски е поставен в Група 5 за жребия за първия квалификационен кръг на Лига Европа. Евентуалните съперници изглеждат на първо поглед преодолими, като единствено името на словашкият Ружомберок стряска повече. Останалите варианти са Хибърниънс (Малта), Академия Пандев (Македония), Сперанта (Молдова) и Зета (Черна гора). Жребият е утре от 16:30 в централата на УЕФА в Нион. Първите мачове ще се играят на 11 юли, а реваншите седмица по-късно на 18-и.", "date": "2019.06.17", "title": "Спорт: Станаха ясни евентуалните противници на Левски вквалификациите за ЛЕ"}
{"url": "http://www.focus-news.net/news/2019/06/17/2671009/izvestiya-rusiya-su-27-prihvanaha-amerikanski-bombardirovachi-v-cherno-i-baltiysko-more.html", "text": "Изтребители Су-27 са прихванали американски бомбардировачи B-52H, които са се приближавали към границите на Русия от страна на Черно и Балтийско море, съобщава Националният център за управление на отбраната на Русия в понеделник, пише вестник  „Известия“ . \r\nСпоред информацията на ведомството, не са допуснати нарушения на руската граница. Полетите на руските самолети са изпълнени в строго съответствие с Международните правила за използване на въздушното пространство, отбелязва ТАСС. \r\nПредишният път Су-27 излетя, за да прихване американски разузнавателен самолет на 11 юни. Американският самолет заедно със самолета на шведските ВВС извърши полет над Балтийско море, където се провеждат учения на НАТО. Изтребителят е ескортирал чуждестранни самолети, предотвратявайки нарушаването на въздушното пространство на Руската федерация. \r\nУченията на НАТО BALTOPS 2019 се провеждат от 9 до 21 юни в Балтийско море. Те ще се проведат под ръководството на командването на втория оперативен флот наВМС на САЩ от американския щаб кораб  Маунт Уитни, който влезе в Балтийско море в края на май. В маневрите ще участват кораби от 18 страни-членки на НАТО и партньори на Алианса. \r\nПревод и редакция:", "date": "2019.06.17", "title": "„Известия“ (Русия): Су-27 прихванаха американски бомбардировачи в Черно и Балтийско море"}
{"url": "http://www.focus-news.net/news/2019/06/17/2671008/moskovski-komsomolets-kakvi-shte-sa-merkite-na-rusiya-sreshtu-uvelichavaneto-na-grupirovkata-na-sasht-v-polsha.html", "text": "Президентите на Полша и САЩ се договориха да развиват военното сътрудничество между страните. Една от мерките е увеличаване на американския контингент в Полша с хиляда войници до четири хиляди. В Полша ще бъде прехвърлена ескадрила от дронове и ще бъдат построени няколко военни обекта. Експерт разказа пред руското издание  „Московский комсомолец“  с какво Русия може да отговори на приближаването на военната инфраструктура на САЩ към нейните граници. \r\nСпоред председателя на президиума на „Офицеров России“, Герой на Русия, генерал-майор Сергей Липов, разполагането на допълнителен контингент от американските военни в Полша няма да остане без отговор от страна на Русия. \r\n„Всяко военно укрепване в Полша ще доведе до симетрични мерки от наша страна. И не само от наша, - каза Сергей Липовой. - Например, в Беларус те едва ли се радват, че американците поставят своите военни близо до границите й. Има вероятност Русия да открие военновъздушна база там и да разположи системи за противовъздушна отбрана. За това през пролетта говори и президентът Александър Лукашенко. Освен това е очевидно, че военният ни потенциал ще бъде увеличен в Калининград“. \r\nСпоред експерта основният интерес на Вашингтон към военното сътрудничество с Полша е икономически. \r\n„Ясно е, че САЩ няма да се борят за Полша. Основният им интерес е търговски, - каза Сергей Липов. - Увеличаването на американските войски и оръжия в Европа, постоянното провеждане на учения, създаването и модернизирането на военната инфраструктура там е изключително полезно за американските компании, свързани с военно-промишления комплекс. Полските власти също имат интерес, а той също е свързан с икономиката, а не с въпросите на сигурността. Между Варшава и Вашингтон има споразумение за откриване на американска военна база на територията на Полша, за която поляците ще получат безвъзмездна помощ в размер на 20 милиарда евро от ЕС“. \r\nПревод и редакция: Иван Христов", "date": "2019.06.17", "title": "„Московски комсомолец“: Какви ще са мерките на Русия срещу увеличаването на групировката на САЩ в Полша"}
{"url": "http://www.focus-news.net/news/2019/06/17/2671000/lokalno-makedoniya-edi-rama-shte-vnese-zhalba-sreshtu-bild-ot-vestnika-mu-otgovoriha-da-nauchi-kakvo-e-nezavisima-prokuratura-i-funktsionirasht-sad.html", "text": "Публикуваните от германския вестник  BILD  записи за план на Социалистическата партия за манипулация на изборите разгневиха албанския премиер Еди Рама, който обяви, ще ще заведе дело срещу журналиста Петер Тиеде. Рама написа в социалната мрежа \"Туитър\", че е решил да изправи автора на статията \"на съд в Германия\", защото правосъдието \"не си играе с тайните на разследването, достойнството на гражданите и уважението към държавата\", съобщава македонското електронно издание  \"Локално\" . \r\n\"Реших този журналист да бъде изправен пред германските съдилища, в тази благословена страна, където справедливостта не се играе с тайните на разследването и където се зачита достойнството на хората и държавите. Да видим кой е прав\", пише албанският премиер, който по-рано определи записите като изнудване. \r\nТиеде отговори на Рама чрез съобщение във \"Фейсбук\", в което заяви: \"Рама все още не е чувал за независима съдебна система\" и затова изисква разследване от прокуратурата. \r\nТъй като Рама е в Лондон, той го посъветва да се информира какво е това независима прокуратура и функционални съдилища. \r\n\"Тъй като ръководителят на албанското правителство все още не е чул за независимата съдебна система, сега иска от прокурора да разследва. Сега Рама е в Лондон, нека да получи урок за това какво е независима прокуратура и истински, функционални съдилища\", гласи отговорът на Тиеде.  \r\nПървата статия, озаглавена \"Как мафията манипулира изборите в Албания\", беше публикувана от вестник BILD по-рано този месец, когато помести информация от разговори, направени от албанските разследващи органи, подслушвали кои мафиотски кланове купуват гласове за премиера Еди Рама. \r\nВ шестте разговори се чува гласът на гангстера Астрит Авдулай, който разговаря с кмета на пристанищния град Дуръс и директора на \"Водовод\". Днес вестникът обяви 16 записани разговори за град Пешкопия, където се чува и гласът на премиера Рама. Тереза Герова", "date": "2019.06.17", "title": "\"Локално\" (Македония): Еди Рама ще внесе жалба срещу BILD, от вестника му отговориха да научи какво е независима прокуратура и функциониращ съд"}
{"url": "http://www.focus-news.net/news/2019/06/17/2670975/komunisticheskata-partiya-na-gartsiya-opasnata-politika-na-tsipras-ne-samo-ne-zashtitava-suverennite-ni-prava-no-i-podklazhda-provokativnoto-povedenie-na-nashiya-sayuznik-turtsiya.html", "text": "Четвъртата политическа сила в Гърция – Комунистическата партия (ККЕ), в понеделник поиска официално да бъде информирана за последните събития в региона, които са довели до свикването на извънредната среща на правителствения Съвет за отбрана и външни работи (СОВР) в неделя, предава гръцката държавна агенция  АНА-МПА . \r\nОсвен това от партията заявиха, че „опасната политика на СИРИЗА, която включва гръцко-турските отношения и кипърския въпрос в жестоката конкуренция и плановете на САЩ и НАТО в региона не само, че не защитава суверенните ни права, но и подклажда провокативната позиция на нашия „съюзник“ Турция и насърчава хората за приключения“. \r\nВ своето съобщение ККЕ посочва, че за пореден път изразява своята голяма загриженост относно събитията в региона и ескалацията на турските провокации, докато правителството на СИРИЗА и другите политически сили успокояват гърците, като говорят за „позитивен дневен ред“ в гръцко-турските отношения или оставят целия въпрос на интервенцията на НАТО и САЩ. \r\nИ накрая, ККЕ моли официално да бъде информиран за развитието, което изисква извънредното заседание на СОВР. \r\nПревод и редакция:", "date": "2019.06.17", "title": "Комунистическата партия на Гърция: Опасната политика на Ципрас не само не защитава суверенните ни права, но и подклажда провокативното поведение на нашия „съюзник“ Турция"}
{"url": "http://www.focus-news.net/news/2019/06/17/2671004/rtk-kosovo-kadri-veseli-e-preizbran-za-lider-na-pdk.html", "text": "Кадри Весели бе преизбран за нов мандат като председател на Демократическата партия на Косово (ПДК), предава обществената  „Радио и телевизия Косово“ (RTK) . \r\nДелегатите на деветия конгрес на фракцията гласуваха единодушно за Весели. \r\nПоследният обеща повече да не допуска някой да спира прогреса на Косово и поиска от делегатите да продължат да търсят от него отговорност и потвърдждение. \r\nСпоред Хайредин Куки, който внесе кандидатурата на лидера на партията, председателят на ПДК ще бъде премиер на Косово. \r\nПревод и редакция:", "date": "2019.06.17", "title": "RTK (Косово): Кадри Весели е преизбран за лидер на ПДК"}
